全宋诗：孔武仲
　孔武仲　巴陵官舍二题　湖山亭
　孔武仲　巴陵官舍二题　潇洒堂
　孔武仲　巴陵界中作
　孔武仲　白宝严入太一宫
　孔武仲　白公草堂
　孔武仲　白鹤观
　孔武仲　白湖泥
　孔武仲　白砂驿作
　孔武仲　白云庵
　孔武仲　板桥辞太母灵辺三首
　孔武仲　宝丰仓秋纳三首
　孔武仲　宝应界中绝句三首
　孔武仲　迸晁无咎之官塞上
　孔武仲　碧芦蓼花在天庆观
　孔武仲　汴河
　孔武仲　汴河汲井
　孔武仲　泊赵屯
　孔武仲　蔡州
　孔武仲　蔡州三首
　孔武仲　曹家巷税居三咏　小椿
　孔武仲　曹家巷税居三咏　小槐
　孔武仲　曹家巷税居三咏　小井
　孔武仲　草石寺
　孔武仲　长芦五绝句
　孔武仲　晁无咎大砚
　孔武仲　晁无咎张文潜同校名臣事迹因赠
　孔武仲　车家行
　孔武仲　陈翰林游天池约相会于栖贤久之不至
　孔武仲　陈用之学士挽词二首
　孔武仲　呈竹元珍
　孔武仲　城上乔木
　孔武仲　城上亭二首
　孔武仲　橙子
　孔武仲　池州山
　孔武仲　出京
　孔武仲　初赐幡胜戏和诸公二首
　孔武仲　初秋大热
　孔武仲　刍车吟
　孔武仲　除宣城守赠元忠毅父次其韵
　孔武仲　春晚作
　孔武仲　祠二庙之明日未得顺风呈同行
　孔武仲　辞二妃庙
　孔武仲　磁湖安流亭
　孔武仲　次无咎凝祥春游三首
　孔武仲　次韵酬昌秋侠见贶之句
　孔武仲　次韵答李子约见赠
　孔武仲　次韵邓慎思初入同文馆
　孔武仲　次韵邓慎思见寄
　孔武仲　次韵和邓慎思谢刘明复重画道林秋景二首
　孔武仲　次韵和邓慎思与太守同登清湘楼
　孔武仲　次韵和欧勉甫见送
　孔武仲　次韵和王敏仲望祝融峰四首
　孔武仲　次韵和文潜休日不出
　孔武仲　次韵和杨公济见赠三首
　孔武仲　次韵和张芸老阻风见寄
　孔武仲　次韵和知郡朝奉登禅月台书事二首
　孔武仲　次韵和知郡朝奉登月台书事二首
　孔武仲　次韵介之
　孔武仲　次韵李端叔
　孔武仲　次韵李端叔见赠
　孔武仲　次韵李至之席上作
　孔武仲　次韵马中玉春日偶成
　孔武仲　次韵宋履中岁晏言怀
　孔武仲　次韵宋履中兄弟九日诗
　孔武仲　次韵苏翰林西山诗
　孔武仲　次韵天觉行县
　孔武仲　次韵瀛倅邓慎思见寄
　孔武仲　次韵余樗年同文馆书事
　孔武仲　从太守黄公登西湖待月台
　孔武仲　翠微亭
　孔武仲　答李景文见寄
　孔武仲　答宋履中见赠
　孔武仲　答苏子由留赠
　孔武仲　答毅父
　孔武仲　答元珍见赠
　孔武仲　大风
　孔武仲　大风入朝
　孔武仲　大热归城西止于兴国戒坛院
　孔武仲　大热息於官亭
　孔武仲　大雪
　孔武仲　大业二绝
　孔武仲　代简别林次中
　孔武仲　代简答次中见留
　孔武仲　待朝
　孔武仲　道傍树
　孔武仲　道中观荷花
　孔武仲　登城
　孔武仲　登涵晖亭
　孔武仲　登君山二首
　孔武仲　登齐山
　孔武仲　登湘阴北寺江亭
　孔武仲　堤下
　孔武仲　丁卯春雪呈同僚
　孔武仲　冬至夜饮
　孔武仲　读经父所作高承制铭因寄之
　孔武仲　读梁武帝纪二首
　孔武仲　读王逢原文奇其才择甚精者录为一编
　孔武仲　渡淮
　孔武仲　渡江
　孔武仲　鄂州
　孔武仲　儿归行
　孔武仲　二贤
　孔武仲　二湘
　孔武仲　发蔡州
　孔武仲　发光山
　孔武仲　发加禄
　孔武仲　发彭泽
　孔武仲　发王务二首
　孔武仲　发浔阳
　孔武仲　泛清溪入齐山
　孔武仲　风铎
　孔武仲　峰顶
　孔武仲　蜂儿
　孔武仲　凤凰陂
　孔武仲　奉酬李时发岳麓见寄
　孔武仲　奉祠城西夜坐苑中即事
　孔武仲　伏中作二首
　孔武仲　赋得九华松管笔
　孔武仲　赋玛瑙笛
　孔武仲　赋张芸叟番刀
　孔武仲　高楼行
　孔武仲　高台歌
　孔武仲　阁下观岘山图
　孔武仲　阁下观竹笋图
　孔武仲　蛤蜊
　孔武仲　宫词二首
　孔武仲　故县遇风二首
　孔武仲　故县作
　孔武仲　瓜步阻风
　孔武仲　关山路三首
　孔武仲　关山五首
　孔武仲　观锺离中散草书帖
　孔武仲　馆宿
　孔武仲　馆中呈鲁直
　孔武仲　馆中桃花
　孔武仲　馆中夏日
　孔武仲　馆中竹影
　孔武仲　广济道中
　孔武仲　广津仓检视斛斗
　孔武仲　归舍吟
　孔武仲　归宗寺
　孔武仲　龟山寺纳凉呈宗衍师
　孔武仲　龟石
　孔武仲　癸酉冬雪
　孔武仲　癸酉腊雪
　孔武仲　过巴河寄经父
　孔武仲　过此极宫感道士卓玘遗迹因赋诗以续诸公哀辞之后
　孔武仲　过洞庭二首
　孔武仲　过淮
　孔武仲　过马鞍山
　孔武仲　韩公祠堂
　孔武仲　合下会食赠张文潜
　孔武仲　何君表留大舟于浔阳不敢乘即至湘阴寄绝句谢之
　孔武仲　和黄鲁直送茶二首
　孔武仲　和介之登楼见寄
　孔武仲　和李时发春日见寄
　孔武仲　和四弟夏雨
　孔武仲　和竹元珍寒食次韵
　孔武仲　和竹元珍僧舍牡丹次韵
　孔武仲　和竹元珍夜雨
　孔武仲　洪福寺藤架
　孔武仲　侯塘渡
　孔武仲　胡人走马行
　孔武仲　化成院二首
　孔武仲　淮西道中
　孔武仲　黄冈道中
　孔武仲　黄几道挽词
　孔武仲　黄州二首
　孔武仲　黄州夜泊听水声因为绝句以广欧阳公诗话
　孔武仲　慧林遇薄传正吕子进闲谈
　孔武仲　慧日寺
　孔武仲　极目亭有作
　孔武仲　籍田观荷花
　孔武仲　寄范清老
　孔武仲　寄范清老二绝
　孔武仲　寄会稽丞赵振道
　孔武仲　寄经父兄
　孔武仲　寄林次中
　孔武仲　寄刘贡甫
　孔武仲　寄南康徐大夫
　孔武仲　寄聂正甫
　孔武仲　寄四舍弟
　孔武仲　寄题程郎中家圆石
　孔武仲　寄题丁子厚二亭　睦亭
　孔武仲　寄题丁子厚二亭　朋来亭
　孔武仲　寄题经父萱堂
　孔武仲　寄题王道祖秀光亭
　孔武仲　寄题徐季叔桂香亭
　孔武仲　寄题徐亭
　孔武仲　寄武昌簿孙彦常
　孔武仲　寄襄邑宰丁阳叔
　孔武仲　寄信守王子明
　孔武仲　寄信州交代钱德循
　孔武仲　寄张端父
　孔武仲　寄子由
　孔武仲　加禄道中
　孔武仲　家居三首
　孔武仲　嘉鱼遇顺风
　孔武仲　驾自宣光殿还内
　孔武仲　江晦叔见访于兴国寺见庭中修竹两竿云竹虽不多而萧骚可爱因赠之诗
　孔武仲　江上
　孔武仲　江上晚行寄介之
　孔武仲　江豚诗
　孔武仲　将至巴陵
　孔武仲　将至湖口作
　孔武仲　介之会徐氏家饮薄暮不归为诗招之
　孔武仲　金橘
　孔武仲　京尘
　孔武仲　经父云自到京止得一书颇怀忧想因寄
　孔武仲　景灵宫殿多植酴醾清香远闻
　孔武仲　景灵宫奉安神考御容
　孔武仲　净因院赴浴
　孔武仲　九华山
　孔武仲　九日廿二日西馆雨中作
　孔武仲　九月十四日小会
　孔武仲　久长驿书事
　孔武仲　酒帘
　孔武仲　句
　孔武仲　君表自西林还城中以诗二首为别
　孔武仲　筠州张氏追远堂
　孔武仲　孔周翰挽词三首
　孔武仲　苦寒
　孔武仲　愧鱼亭
　孔武仲　坤成节南宫赐宴
　孔武仲　腊月三日
　孔武仲　蜡梅二绝黄鲁直云王都尉有之邀同赋
　孔武仲　雷亭四言
　孔武仲　李公择山房
　孔武仲　立春日
　孔武仲　立春晚会呈经父
　孔武仲　临江鲍守示诗二篇因寄之
　孔武仲　刘公诗
　孔武仲　刘器之阴山七骑图
　孔武仲　留别真戒讲师
　孔武仲　留题揽秀亭
　孔武仲　留题毛成叔待月轩
　孔武仲　留题无咎卧陶轩
　孔武仲　留题徐成之和轩
　孔武仲　留赠上官常用
　孔武仲　榴花分题
　孔武仲　六月望参
　孔武仲　吕推卿出孔雀画图
　孔武仲　旅枕
　孔武仲　罗港
　孔武仲　落日
　孔武仲　落叶
　孔武仲　马齧麦
　孔武仲　马上有作
　孔武仲　梅径
　孔武仲　秘阁观唐法帖呈同舍诸公
　孔武仲　绵绣谷二首
　孔武仲　庙下候风呈同行
　孔武仲　明妃
　孔武仲　明月亭下作
　孔武仲　内阖钱公宠惠高丽扇以梅州大纸报之仍赋诗
　孔武仲　暖轿
　孔武仲　暖轿二首
　孔武仲　偶成
　孔武仲　偶书
　孔武仲　湓城东
　孔武仲　彭泽山
　孔武仲　彭泽县
　孔武仲　平阳叹
　孔武仲　葡萄
　孔武仲　瀑布六首
　孔武仲　七里驿遇叶振卿秘校南归三首
　孔武仲　蕲春听琵琶五首
　孔武仲　钱穆仲有高丽松扇馆中多得者以诗求之
　孔武仲　遣百朋赴太学补试
　孔武仲　清凉寺
　孔武仲　清溪词
　孔武仲　琼花画轴
　孔武仲　秋日感怀
　孔武仲　秋夕感怀
　孔武仲　秋夜对月
　孔武仲　楸花
　孔武仲　壬申仲秋与东观曝书之会谨赋五言四韵律诗一首
　孔武仲　入关山
　孔武仲　入局马上
　孔武仲　入山三首
　孔武仲　入万家园
　孔武仲　入湘江二绝句
　孔武仲　入鄢陵界
　孔武仲　溽暑
　孔武仲　三山矶
　孔武仲　三舍人题名於后省皆赋诗因寄呈刘贡父
　孔武仲　三峡桥
　孔武仲　山间三首
　孔武仲　上秜除恭谢迎驾有作
　孔武仲　上巳与江晦叔游城西
　孔武仲　芍药
　孔武仲　舍轿马而步
　孔武仲　胜师堂双竹
　孔武仲　诗答李时发见贺书省除命渠云尝言矣
　孔武仲　诗送应子发之官吴兴
　孔武仲　施夫人挽诗
　孔武仲　十二月十二日后殿朝参
　孔武仲　十二月十六日后殿朝谒
　孔武仲　十二月朔入局
　孔武仲　十一月十六日入馆
　孔武仲　十月朔过殿
　孔武仲　石城祠
　孔武仲　石榴
　孔武仲　时雨
　孔武仲　食冰
　孔武仲　食蛤蜊呈子骏明叔
　孔武仲　试院呈上官御史
　孔武仲　试院看月呈子骏明叔
　孔武仲　试院书事呈同僚诸公
　孔武仲　试院书事呈子骏明叔三篇
　孔武仲　书馆买粟饭取合门水以接书饥
　孔武仲　书怀
　孔武仲　书省即事
　孔武仲　书事二首
　孔武仲　书息于林下
　孔武仲　数诗分题二首
　孔武仲　水上清风覆以乔木
　孔武仲　睡椅
　孔武仲　顺风发江夏
　孔武仲　司马温公挽诗五首
　孔武仲　思南岳呈运判承议
　孔武仲　四月二十二日拜第二请御正殿
　孔武仲　泗州
　孔武仲　松上老藤
　孔武仲　松下
　孔武仲　宋履中学士挽词二首
　孔武仲　送毕公叔使河北
　孔武仲　送曹子方奉使闽中
　孔武仲　送传龙图帅秦
　孔武仲　送祠部刘仪文知颍州
　孔武仲　送崔伯阳守颍州
　孔武仲　送范中发知蕲州
　孔武仲　送范中济侍郎知庆州
　孔武仲　送傅正之官礼部
　孔武仲　送高善时赴官
　孔武仲　送韩密学知定州
　孔武仲　送何司封知寿州
　孔武仲　送郏公甫通判睦州
　孔武仲　送景文之官明州
　孔武仲　送李大夫管勾太平宫居袁州
　孔武仲　送李端叔定州机宜
　孔武仲　送林子中知成都
　孔武仲　送刘明复知凤翔二首
　孔武仲　送梅子明还吴
　孔武仲　送欧阳仲勉通判渭州
　孔武仲　送僧惠芝归东林
　孔武仲　送邵彦瞻通判濠州
　孔武仲　送十二兄还江西
　孔武仲　送苏迈尉酸枣
　孔武仲　送天觉使河东
　孔武仲　送王炳之之饶州
　孔武仲　送王颐赴官八桂
　孔武仲　送望圣监南岳庙
　孔武仲　送文潜出守丹阳
　孔武仲　送吴叔扬通判代州
　孔武仲　送希甫使蜀
　孔武仲　送徐成之通判永宁军
　孔武仲　送毅父弟使江东
　孔武仲　送毅父弟知衡州
　孔武仲　送游景叔使陕西
　孔武仲　送元珍赴官合州
　孔武仲　送芸老通判
　孔武仲　送张文潜之淮南
　孔武仲　送赵正夫使江东
　孔武仲　送郑无欲改官知合江县二首
　孔武仲　送仲至学士使北
　孔武仲　送周正儒知梓州
　孔武仲　苏子由示诗再用前韵
　孔武仲　苏子瞻雪堂
　孔武仲　宿天池
　孔武仲　踏冰入省
　孔武仲　太霞宫
　孔武仲　太一宫
　孔武仲　炭步港观萤
　孔武仲　陶子骏佚老堂
　孔武仲　藤杖赠张从道
　孔武仲　题报慈寺花药园
　孔武仲　题鲍家铺
　孔武仲　题光山驿壁
　孔武仲　题介之小阁
　孔武仲　题瑞圣园
　孔武仲　题山光楼
　孔武仲　题上蔡驿
　孔武仲　田间
　孔武仲　听蝉
　孔武仲　同赋虎帧
　孔武仲　同赋京尘
　孔武仲　同赋李梦符酒斗
　孔武仲　同赋蚊
　孔武仲　同年兄袁思正江行相遇既别寓诗寄怀
　孔武仲　铜陵县端午日寄兄弟二首　寄季毅
　孔武仲　铜陵县端午日寄兄弟二首　寄经父
　孔武仲　途中大热
　孔武仲　晚步西园
　孔武仲　晚登庾楼
　孔武仲　晚兴
　孔武仲　晚行
　孔武仲　晚坐三峡桥
　孔武仲　万松亭
　孔武仲　王文玉出清溪图以示坐客
　孔武仲　维那观师以偈示余求诗为赠因成两绝句
　孔武仲　尉氏道中
　孔武仲　文德朝参退举觞觥于幕下归馆中颓然醉卧官曹多暇未有如此因作四韵
　孔武仲　闻王师破洮河城获鬼章
　孔武仲　闻袁思正卒于宿州
　孔武仲　卧龙潭
　孔武仲　吴章岭作
　孔武仲　五鼓
　孔武仲　五鼓乘风过洞庭湖日高已至庙下作诗三篇
　孔武仲　五老峰
　孔武仲　五月廿八日雨后
　孔武仲　五月望参
　孔武仲　武昌县西山寺
　孔武仲　武仲伏蒙宠寄新篇不忘往事恩谊甚厚谨依严韵和酬伏惟台慈特赐采览
　孔武仲　武仲伏蒙知府待制宠示新诗课成短篇以献左右
　孔武仲　戊辰雪
　孔武仲　西江
　孔武仲　西堂假山
　孔武仲　西园独步二首
　孔武仲　惜竹
　孔武仲　喜雪十韵
　孔武仲　喜雨
　孔武仲　喜至亭
　孔武仲　系舟长芦作
　孔武仲　夏日入馆
　孔武仲　夏夜坐游李左藏园常父子骏明叔毅父元忠时新除宣守不与朝参故断章
　孔武仲　祆庙祈晴
　孔武仲　县圃有小城环之北面有邱阜耸出乔木蔽其上盖古战棚也到县之三月得
　孔武仲　县齐偶书
　孔武仲　献西俘
　孔武仲　湘上二首
　孔武仲　湘潭二首
　孔武仲　湘西
　孔武仲　湘中阻风
　孔武仲　逍遥亭独游
　孔武仲　晓过州桥
　孔武仲　谢彦成子侄四人同时登科调官南归
　孔武仲　新安铺三首
　孔武仲　猩猩毛笔与黄鲁直同赋
　孔武仲　休日出城西
　孔武仲　休日与李端叔出城西
　孔武仲　徐成之园亭三咏　瑞香槛子
　孔武仲　徐成之园亭三咏　石盘
　孔武仲　徐成之园亭三咏　竹径桃花
　孔武仲　宣州吴子权送陵阳酒
　孔武仲　雪后
　孔武仲　寻真观
　孔武仲　鄢陵界中
　孔武仲　雁翅夹作
　孔武仲　阳罗矶
　孔武仲　轺车馆
　孔武仲　叶师迎娶还吴省亲遂之官达州以诗见意
　孔武仲　夜归口占示同行者
　孔武仲　夜直东观
　孔武仲　谒苏子瞻因寄
　孔武仲　谒吴传正因赠
　孔武仲　谒张文思於湖西不见
　孔武仲　猗猗堂下竹
　孔武仲　移花
　孔武仲　忆九江呈李端叔
　孔武仲　游城北李氏园池
　孔武仲　游洪福寺
　孔武仲　游籍田三首
　孔武仲　游建隆观
　孔武仲　游凝祥池同晁无咎作
　孔武仲　游善题寺二首　殿西
　孔武仲　游善题寺二首　李长者画像
　孔武仲　游州南同文潜作
　孔武仲　有旨放八月朔参
　孔武仲　又三绝句
　孔武仲　余尝谓北人不知江湖如南人不羽边塞时张芸老在坐中因问
　孔武仲　鱼石二首
　孔武仲　与陈董二君相会于真州经月甚乐诗寄陈董二君兼感存没
　孔武仲　与龙节上寿
　孔武仲　与谬开甫自淮南同行赴举相别二十五年复相遇於蕲水县为诗赠之
　孔武仲　与同寮游甘泉苦竹二寺
　孔武仲　雨中
　孔武仲　玉渊亭龙潭
　孔武仲　寓目
　孔武仲　遇行人
　孔武仲　元日值雪
　孔武仲　杂诗四首
　孔武仲　杂题二首
　孔武仲　再用韵和子瞻
　孔武仲　早朝遇执政於路
　孔武仲　早春
　孔武仲　早起趁朝
　孔武仲　早食铁佛寺
　孔武仲　曾子开示诗再用前韵
　孔武仲　罾鱼
　孔武仲　赠长沙僧守节
　孔武仲　赠程环
　孔武仲　赠梦符朝议
　孔武仲　赠子通
　孔武仲　张秉叔出紫云回銮图以示坐客因为赋之
　孔武仲　招竹元珍赏江洲新茶
　孔武仲　折县道中二首
　孔武仲　之官宣城赠毅父次其韵
　孔武仲　直舍新辟西窗二首
　孔武仲　直舍之西植竹两业经岁甚茂
　孔武仲　至白湖驿寄四弟
　孔武仲　至节小雨
　孔武仲　至日拜表
　孔武仲　至新息寄四弟
　孔武仲　至新息寄信州王守
　孔武仲　至樟树店寄徐安道
　孔武仲　至赵庄镇舍轿乘马二首
　孔武仲　种粟行
　孔武仲　骤雨
　孔武仲　诸葛武侯
　孔武仲　子瞻画枯木
　孔武仲　紫极宫默轩
　孔武仲　自宝丰仓归
　孔武仲　自归宗入灵溪观
　孔武仲　自君山还岳阳









ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



全宋诗：孔武仲





孔武仲　巴陵官舍二题　湖山亭

县山峻绝有新亭，公退时来看洞庭。

天外微茫二湖合，波心缥缈一峰青。

非时爽气生云雨，永夜寒光浸斗星。

千古登临增健笔，投文犹可吊湘灵。

孔武仲

孔武仲　巴陵官舍二题　潇洒堂

旅平凹处剪荆榛，画栋明窗学隐身。

政简琴书聊度日，地间花木为留春。

一杯浊酒迷今古，五字清吟泣鬼神。

暂伴登临对佳景，依襟浑觉减埃尘。

孔武仲

孔武仲　巴陵界中作

曲曲秋江滟滟波，直疑乘兴到银河。

逢人欲问支机石，此去星桥路几多。

一别湖湘二十秋，飘然羁旅复萍浮。

冰霜入鬓殊非壮，星斗罗胸却似愁。

浊酒放歌朝拊髀，青灯苦不夜悬头。

惟应此乐无穷已，滚滚沧波尽即休。

孔武仲

孔武仲　白宝严入太一宫

蔚蔚山间松，泠泠山下泉。

相遇复一时，小别已三年。

松色愈深翠，泉意自潺湲。

惟余不如昔，正忧世事煎。

安得散万虑，卷收归自然。

童颜替癯貌，绿发换圆颠。

因召杏坛叟，去拍洪崖肩。

孔武仲

孔武仲　白公草堂

达士因忘世，非求高尚名。

林泉得佳处，风物有余清。

贝锦伤才舌，浮云寄宦情。

诗才今古备，性理死生明。

莲沼秋芳合，香山晚翠横。

黄芦绕官舍，不复念青城。

孔武仲

孔武仲　白公草堂

朝贵偶谪宦，郡侯真好贤。

吏事不到门，身与白云闲。

堂下有流水，堂前俱青山。

时携孟光来，冷语夕阳间。

登览兴已尽，浩然亦俱还。

颇竹沉湘人，戚戚多愁颜。

孔武仲

孔武仲　白鹤观

洞天人远矣，琳馆有遗踪。

愿弃人间事，优游慕赤松。

孔武仲

孔武仲　白湖泥

昔浮洞庭浪，今踏白湖泥。

水陆虽异趣，客程皆巑巇。

浮身无根株，转徙长路岐。

尝闻昔人言，欲以瓦为衣。

风雨辄不出，华堂安所栖。

我今南复北，扰扰亦奚为。

行役众所同，浩歌聊自怡。

孔武仲

孔武仲　白砂驿作

浮云纷纷鏁太清，骤雨肃肃飞中庭。

冰虀脱粟冷稳骨，欲语寂然谁知譯。

辞家十日心甚壮，今日始觉愁肠并。

仆夫聚首亦不乐，泥深滩密尤难行。

长途何意此艰险，彼苍其谁司晦明。

闭门篝灯夜未久，试绕前楹望星斗。

顽阴稍散避青冥，白月飞光临户牖。

推移变熊俄顷间，坐使惨寂成欢颜。

群奴喧喧亦相语，明日快马临关山。

阴亦不可知，晴亦不可必。

尔曹稳眠莫匆匆，清明更待乐方白。

孔武仲

孔武仲　白云庵

青山为路竹为门，千里江风到此轩，

谁把吴王歌管地，一时分付给孤园。

孔武仲

孔武仲　板桥辞太母灵辺三首

吉仗凶仪备古今，哀歌仍杂管箫音。

喧阗四海修同轨，未满君王孝养心。

孔武仲

孔武仲　板桥辞太母灵辺三首

元夕三宫采杖随，月华灯彩近瑶池。

连昌故老曾经见，似梦如醒恍自疑。

孔武仲

孔武仲　板桥辞太母灵辺三首

郁郁陵台瑞气多，短箫声裂想悲歌。

西郊泪尽身先返，唯有心随洛水波。

孔武仲

孔武仲　宝丰仓秋纳三首

次竹编蓬学缺坦，中门以外蚁回旋。

群呼直欲争风疾，快走浑疑踏地穿。

朱墨乱挥云落手，尘氛横集雪侵颠。

新年幸有民输乐，心口相期更勉旃。

孔武仲

孔武仲　宝丰仓秋纳三首

彩筹森列羽门兵，衮衮招呼不断声。

岁计自当平斗甬，年丰今况有坻京。

争先杂沓人何冗，应物逍遥我自清。

白日渐斜亭庑静，却临湘水笑尘缨。

孔武仲

孔武仲　宝丰仓秋纳三首

县阔人饶稼，秋成众乐租。

精粗验丹白，亿万起锱铢。

足趼谁先到，尻高或妄呼。

何当寄军令，供亿黑山隅。

孔武仲

孔武仲　宝应界中绝句三首

倒景虞渊日，余威泽国霞。

宵行逐明月，水宿傍人家。

孔武仲

孔武仲　宝应界中绝句三首

泉水秋浮艇，荒陂幕听蝉。

登瀛从此路，出守已衰年。

孔武仲

孔武仲　宝应界中绝句三首

淮天秋日下，水国晚凉中。

舟子趋程意，轩轩欲贯虹。

孔武仲

孔武仲　迸晁无咎之官塞上

人生苦南北，相见出偶尔。

喧阗都市中，乃复遇之子。

东莱遽别后，故人今有几。

诜诜塾与序，进学亦可喜。

语阑行色动，轻裘有知已。

去去何当回，山川正芳晖。

边州剩厨传，应不典春衣。

孔武仲

孔武仲　碧芦蓼花在天庆观

御水泱泱绕禁闱，碧芦红蓼转相宜。

玉堂金阙非人世，亦有繁华具尽时。

孔武仲

孔武仲　汴河

荥渠斜与昆河接，河远渠悭几可涉。

狂霖一涨高十寻，迅泻东来比三峡。

崩腾下与淮泗会，清泚亦容伊雒杂。

横空九阙真垂虹，怒卷千艘如败叶。

祗堪平地看汹涌，何事乘危理舟楫。

共夫鹅鹳行天上，遥与谷中相应答。

但忧心手一乖迕，巨舶高墙两摧折。

而余进退久安命，揭历以望初不慑。

妻孥亦已惯江湖，笑语犹如泛山狭。

鸣弓击柝惊夜盗，掘茹捞蝦佐晨馌。

时登绝径步榆柳，或面荒陂看凫鸭。

我生东南趣向野，挥弄清溪看苕霅。

枕流漱石真所便，履浊凌险终未惬。

觚棱渐喜金阙近，釜甑何忧米盐乏。

浑如海客泛枯槎，缭绕明河望阊阖。

孔武仲

孔武仲　汴河汲井

解缆古城阴，系舟绿榆影。

浩荡观浊流，咫尺有甘井。

譬如坐汤镬，傍观冰玉冷。

望之首不回，清泉逐修绠。

余香入新稻，真味添细茗。

蒸骨为之凉，醉魄一以醒。

昔有少陵翁，卜居在遐境。

美味当百金，修筒接千岭。

我今浑不费，汲取在俄顷。

川路远迢迢，客愁长耿耿。

得此稍忘忧，无殊卧箕颍。

孔武仲

孔武仲　泊赵屯

忆昨省观趋{左氵右霝}川，莱衣拥绿方少年。

艰难险阻俱未历，孟浪勇决唯争先。

舟发赵屯犹未饭，有风北起空蒙间。

掀摇三山簸五岳，巨浪倒泼东南天。

千林向人俱顿仆，两岸过眼真飞骞。

帆墙回戛河汉底，鷁首俯饮蛟龙渊。

跳波溅沫来四面，坐中时得鲤与鳣。

妻啼婢讪殊不顾，兀坐正读逍遥篇。

为言方破万里浪，不尔捉月为神仙。

江中逢巨石，颇突为引牵。

逡巡水势亦平缓，幸免肝胫输乌鸢。

暮投彭泽宿荒草，神惊魄颤何能眠。

自兹稍悟垂堂戒，靴纹才起不敢前。

矜持太过仅无患，往往所至伤流连。

乃知老谋与壮事，心胆殊异难兼全。

重来此地畏汹涌，藏舟别浦看漪涟。

鱼跳鸥下自可喜，何用蛟鳄饮流涎。

斜阳依依照草木，夹岸葭萯铺书氊。

儿今弱冠昔何有，昔颔无须今皓然。

二十余年才瞬息，时事几蜕如秋蝉。

区区走俗亦何赖，安得尺地巢林泉。

孔武仲

孔武仲　蔡州

亭下湖光凝不流，银灯玉斝缀绸缪。

主人今是真黄霸，民誉仍推郭细侯。

孔武仲

孔武仲　蔡州

忆曾醉看仙翁树，骑马重来二十年。

百尺湖台蘸春渌，月华依旧到樽前。

孔武仲

孔武仲　蔡州三首

愁云昏昏掩六月，电光霍霍盘四隅。

淮西一雨三书夜，长澜积潦无处无。

试登高楼望四野，平田渺渺成江湖。

山源奔溢来处远，晨朝又报高丈余。

重堙闭筑仅自守，一带萦叠何其孤。

颓墙处处若山坏，百舍相望无完区。

辛勤买得秸一束，马饥况乏粟与刍。

三十年间走四方，始遭此厄真穷途。

踚居丘亭往来断，时起顾是青云衢。

如丝一罅见天面，顽阴复起相模糊。

幽忧填胸中自遣，强扣瓦缶倾残壶。

醉中暂尔神气王，醒定更觉心催枯。

城阴老蛙正逸乐，声如转轴相鸣呼。

强弓毒矢未易射，欲杀唯有企翁符。

吾家此去八勀　驿，愁来更展江湖图。

孔武仲

孔武仲　蔡州三首

狂霖山群山，夜半击堤口。

水横溢陵阿，余波犹怒吼。

东村五百户，一塌如摧朽。

硉兀声如雷，牛马不及走。

壮者上枝柯，幼子浮罂缶。

惊逐吞天澜，儿犹闯其母。

旁人避形辴1，睨视谁敢救。

冻馁何足言，余生岂能久。

人云淮西水，如此昔未有。

我生真厄穷，出与此灾偶。

晨兴得枯槎，泛若上牛斗。

独济恐难安，人危敢援手。

孔武仲

孔武仲　蔡州三首

行路难，归去来。

三日汝南城不开，天角隐隐闻轻雷。

掣电更划划，猛雨还漼漼。

稍添汪汪陂，渐淹高高台。

我欲晨兴出南郭，极目唯月白水漫蒿莱。

驿道安在哉，连山洑流相喧貀。

父母不复顾，婴孩弃之如尘埃。

戢戢生鱼头，人世永隔良可哀。

清都咫尺可以诉，谁挽北斗魁。

呜呼行路之难，邦人之灾。

孔武仲

孔武仲　曹家巷税居三咏　小椿

渺小墙阴数尺栽，儿童欲拔几徘徊。

须知造化机关敏，坐见童童羽扇开。

孔武仲

孔武仲　曹家巷税居三咏　小槐

合抱庭槐已是奇，何年春色长孙枝。

主张莫使随薪槱，会见繁柯偃盖时。

孔武仲

孔武仲　曹家巷税居三咏　小井

团团样学天边月，汩汩声回地底泉。

剩贮黄金还屋税，此功宁止见山钱。

孔武仲

孔武仲　草石寺

高士去已久，余踪犹可知。

竹阴侵晏坐，山影在平池。

尘蚀参军墨，苔侵相国碑。

漫寻潇洒趣，俯仰惬心期。

孔武仲

孔武仲　长芦五绝句

吴楚中间天杳茫，愁霖倾卷水洋洋。

千帆渡口低鹏翼，海阔风微不敢翔。

孔武仲

孔武仲　长芦五绝句

扁舟昨出国门东，烦暑端如坐甑中。

一雨一凉皆可喜，只嗔三日打头风。

孔武仲

孔武仲　长芦五绝句

白雾应连沧海东，邻舟相失渺茫中。

时时客子江头语，社过应须有好风。

孔武仲

孔武仲　长芦五绝句

波声滚滚百川流，七日津亭厌舣舟。

遥望丛祠烧的乳，美风相遣莫淹留。

孔武仲

孔武仲　长芦五绝句

去尽江湾伴侣船，整帆徐出浦沙边。

风涛沃日心弥壮，老矣无因似昔年。

孔武仲

孔武仲　晁无咎大砚

玄玉琢为池，潭潭可容尺。

圆侵震泽璞，润带端溪色。

麟台雠书御史孙，挥毫应敌妙语言。

滔滔百丈洪河翻，助宝以泓还骏奔。

君王侧席明光殿，直言傥有公聊荐。

区区边计不须陈，亦论皇王继家传。







卷145

孔武仲

孔武仲　晁无咎张文潜同校名臣事迹因赠

画省深沉天上居，道貌日与尘客疏。

天公恐我太寂寞，更遗两仙同校书。

名臣已去骑箕尾，尚有规模在新史。

浩然初若泛沧溟，目眩形劳安得止。

兴亡治乱略可知，两公少壮方施为。

齐房比邻数相说，听公清谈胜饮酒。

孔武仲

孔武仲　车家行

上坂车声迟，下坂车声快。

迟如鬼语相喧啾，快如如溪沙泻呜濑。

一车人十捧拥行，江南江北不计程。

青天白日有时住，无人止得车轮声。

晚来骤雨声濯濯，平晓郊原尽沟壑。

方悟车家进退难，不如田家四时乐。

孔武仲

孔武仲　陈翰林游天池约相会于栖贤久之不至

庐阜西头是谪仙，篮舆正欲上青天。

霓旌羽盖何时返，怅望洪崖阻拍肩。

孔武仲

孔武仲　陈用之学士挽词二首

礼学康成后，朝廷复有人。

诗书奏旒扆，轨物锡朱银。

气象生台阁，光华动缙绅。

幽途应不憾，朋友自沾巾。

孔武仲

孔武仲　陈用之学士挽词二首

小疾谓可起，期人今则亡。

溪山迷故国，妻子寄他乡。

馆阁应留像，朝廷为给丧。

荣华虽不满，尚胜贾司仓。

孔武仲

孔武仲　呈竹元珍

一室萧然傍禁城，尘埃不到旅怀清。

水流红片知花落，雨浥苍苔见笋生。

感物已怜春寂寞，辞家忆是岁峥嵘。

知君亦有淹留叹，归梦西随杜宇声。

孔武仲

孔武仲　城上乔木

城上苍虬困不醒，春阳已半未回青。

只应一夜新雷震，渐放繁枝拥日星。

孔武仲

孔武仲　城上亭二首

更无人迹逐攀跻，庐岳乌藤手自携。

沧海谁论六月息，茂林今得一枝栖。

幽芳满径春难老，翠樾连云日易西。

况有北郊宜旷望，公余聊此发醯鸡。

孔武仲

孔武仲　城上亭二首

湘潭之洒今稍薄，粉白水清亦不恶。

百钱换得一斗归，复此悠然纵杯酌。

醉中衡华皆秋毫，肯复刺眼事锥刀。

层林密叶风力豪，钧天震音春台高。

孔武仲

孔武仲　橙子

秋露凝浆细，朝阳入色深。

冰虀不须捣，恐碎褭蹄金。

孔武仲

孔武仲　池州山

水际天边尽画屏，广寒宫阙玉为城。

南来已为江山助，到此逢山眼更明。

孔武仲

孔武仲　出京

整顿归装夜不眠，篮舆出趁早凉天。

东南爽气来相逼，叶底初闻一片蝉。

孔武仲

孔武仲　初赐幡胜戏和诸公二首

镂幡剪胜喜倾朝，不问纡蓝与珥貂。

群玉参差排晚日，万花琐碎动春霄。

蕙风已转东郊绿，柳雪犹低北苑条。

从此恩波与温律，并随歌颂入咸韶。

孔武仲

孔武仲　初赐幡胜戏和诸公二首

拜赐匆匆早上朝，公卿前列尽金貂。

日留爱景明双阙，春逐恩辉下九霄。

灵沼轻澌犹覆水，上林微绿已萦条。

自惭羽翮非鸾凤，亦预彤庭舞舜韶。

孔武仲

孔武仲　初秋大热

金神整霜仗，昨日从西回。

谓当有爽气，吹荡沧溟开。

谁知祝融军，执热{走中加参}{走中加覃}来。

六龙驻长安，无风动浮埃。

窗筠气烜趘，庭鹤羽摧颓。

向晚蚊声号，轰轰渐成雷。

径思去尘嚣，登临千丈台。

披襟迎清飔，俯听惊鸿哀。

仆羸不能驾，我马亦虺聩。

闭关吟愁云，履迹乱苍苔。

炎凉自交战，我辈能忘怀。

孔武仲

孔武仲　刍车吟

京师患无马，有马患乏刍。

长鞭随牛牛引车，三冬以来要贮积，

十倍之价在须臾。都城之物不便美，

枯笋宿菜供庖厨。况此剉秣岂能足，

杂以豌豆调陈麸。却思当年在江湖，

绿阴苒苒如云敷，百马嘶齕皆自如。

安知入市比金玉，风物陡逐山川殊。

马饥且瘠不足怪，壮士犹有釜生鱼。

孔武仲

孔武仲　除宣城守赠元忠毅父次其韵

垂杨正好移舟看，轻舸何妨出沐迟。

叠嶂双溪虽未历，白云芳草已相知。

孔武仲

孔武仲　春晚作

年华工密移，回首已春暮。

雨掠夭桃空，风折牡丹去。

芍药殿花阵，披靡不能住。

惟有酴醾开，仙葩照行路。

清香飘夜月，淡态挹晨露。

得酒便孤斟，远驾耽徐步。

我如车上人，醉逐四时鹭。

浩荡无所之，谁能问徒御。

孔武仲

孔武仲　祠二庙之明日未得顺风呈同行

岳州西祠从古有，控带洞庭湖之口。

前对隐显明灭之湘山，下接渊沦汹涌之长川。

茫茫白沙连绝屿，淡淡古木蟠苍烟。

昭灵王，左安流，

右翠帐，朱幡拥前后。

锯牙虎视森两厢，气骨生狞欲奔走。

我来缆舟日已昏，袍靴跪听祠官言。

伏兴进退如法式，四顾诡谲惊心魂。

平明结束舟将解，叱吸仍闻北风大。

焚香奏酒殊无计，伏渚藏汀姑有待。

二王威神世所传，钤摄鬼怪宾灵仙。

好风相送势不难，舒卷造化须臾间。

波回草动似有意，举棹开帆即千里。

吟诗赏月岳阳楼，买鱼沽酒巴陵市。

孔武仲

孔武仲　辞二妃庙

盘空鸟鹊噪丛祠，船上行人半起时。

残月朦朦倾岛屿，南风嫋嫋透旌旗。

开帆便俗日千里，别庙仍浇酒一卮。

岸芷洲兰俱可荐，新声翻入九歌词。

孔武仲

孔武仲　磁湖安流亭

怪石倚洪流，朱栏截荒磴。

来窥空旷野，喜值波澜定。

涵虚无边裹，见底皆渌净。

磁湖万家会，华阁相辉映。

双峰引西洑，控带浮郭盛。

乃知一聚落，富庶亦有命。

铁治今久贫，豪右盖已病。

忆初缔造人，有力如卓郑。

瑰材照密石，岁久尚鲜莹。

俯仰正忘归，白日动明镜。

风顺当进帆，徘徊寄孤咏。

孔武仲

孔武仲　次无咎凝祥春游三首

芸编校罢得嬉游，池馆虽春爽似秋。

同舍病郎追不及，喜传佳句到瀛洲。

孔武仲

孔武仲　次无咎凝祥春游三首

浴日池光妆炯炯，三春禽语已关关。

珍台闲馆波涛接，太液昆明伯仲间。

孔武仲

孔武仲　次无咎凝祥春游三首

奉灵池馆锁幽深，遗迹凄凉故老心。

维岳云车时一下，直疑弦管有来音。

孔武仲

孔武仲　次韵酬昌秋侠见贶之句

读君诗句骨毛寒，直恐吟来得意难。

划若震雷惊蛰户，烂如奎宿照云端。

锋芒剸截昆山玉，意气腾凌大海澜。

欲识词源最清处，露珠新滴水精盘。

孔武仲

孔武仲　次韵答李子约见赠

江县山奇水亦清，古今贤宰继声名。

施为岂厌地闲僻，学行久推君老成。

桂籍掇科论世契，锦囊留句荷交情。

当年入洛多英俊，文彩谁如陆士衡。

孔武仲

孔武仲　次韵邓慎思初入同文馆

十载江湖万里行，偶来西馆阅豪英。

云龙九阙晨书诏，灯火千门夜出城。

潇洒庭除当月色，重稠幕帟断人声。

年家兄弟今同舍，会见河南起贾生。

孔武仲

孔武仲　次韵邓慎思见寄

暂寄潇湘百尺船，谁论灶冷突无烟。

城阴潦积朝慵出，枕底波鸣夜废眠。

潭府更看花似锦，洞庭将泛水如天。

相期尽校蓬山藏，不秖东流酹酒仙。

孔武仲

孔武仲　次韵和邓慎思谢刘明复重画道林秋景二首

铃齐清话未更端，一埽禅林景趣完。

缥缈已装新殿塔，萦纡仍引外峰峦。

冷风有意生空阔，密雪无声下广寒。

平昔所游今在眼，凄凉疑是梦中看。

孔武仲

孔武仲　次韵和邓慎思谢刘明复重画道林秋景二首

以诗博画虽不费，要秋得冬如未完。

恍疑霰雪满天地，惨若暮气迷峰峦。

夜堂高张醉魂醒，暑馆偶窥吟魄寒。

笔端直与造化会，莫作人间毫素看。

孔武仲

孔武仲　次韵和邓慎思与太守同登清湘楼

郡楼邀会乐丰年，极目山川思浩然。

才子登临嗟昔别，使君藩屏值新迁。

前峰绿雾藏丹叶，别浦平沙衬碧涟。

不但醉吟湘与麓，鲁歌崧汉美周宣。

孔武仲

孔武仲　次韵和欧勉甫见送

抱关委吏可忘年，而况吾从志圣贤。

策马渐随南去雁，寄声应有北归船。

无情尺水犹能鉴，有志精金尚可镌。

愿以此心推一邑，他时不负赠行篇。

孔武仲

孔武仲　次韵和王敏仲望祝融峰四首

独立千秋浑不倚，排虚直上似无根。

履穿尚恐高难及，磴滑犹应险可扪。

孔武仲

孔武仲　次韵和王敏仲望祝融峰四首

斗柄峥嵘宜有概，星榆烂漫岂无根。

祝融直上应窥见，阊阖虽重亦可扪。

孔武仲

孔武仲　次韵和王敏仲望祝融峰四首

南帝尊严敕六丁，剜湘为砚岳为屏。

照青叠秀俱来会，惟有中锋在杳冥。

孔武仲

孔武仲　次韵和王敏仲望祝融峰四首

僧居晓看一峰青，迥绝织尘点画屏。

会有片云来触石，江湖三日雨冥冥。

孔武仲

孔武仲　次韵和文潜休日不出

清风入北窗，幽旷谐我心。

之子亦宴坐，焚香齐阁深。

平时仙道家，蓬蒿倚瑶林。

愿言在相过，小驷驰髒髒。

孔武仲

孔武仲　次韵和文潜休日不出

文潜真可人，壮岁有老心。

尘境暂来寄，天机元自深。

鸾凤翥赤灵，亦有鹤在林。

冲天期一飞，载骤谢髒飨。

孔武仲

孔武仲　次韵和杨公济见赠三首

虢略先生不讳穷，咏歌尧舜舆时逢。

传呼满道今为使，敛板登门亦见容。

南浦清波辉玉树，西齐新酿入金锺。

临分警戒言尤切，似欲驱驰叔夜慵。

孔武仲

孔武仲　次韵和杨公济见赠三首

鲁国鲰生与俗同，何尝孤讦慕龙逢。

邑佳不及陶彭泽，官小差肩邴曼容。

故国安栖无一瓦，高堂失养感千锺。

贤豪儿顾何恢廓，自写新诗慰病慵。

孔武仲

孔武仲　次韵和杨公济见赠三首

清谈衮衮思无穷，浑似饶阳邑下逢。

霜重湖天初凛冽，夜长樽酒更从容。

新编自富诗千首，岩邑今饶亩一锺。

兀坐江城随五斗，肯忧紫□□衣慵。

孔武仲

孔武仲　次韵和张芸老阻风见寄

闻道征帆却滞留，萧条湘岸正南头。

春光虽有将归意，野色仍供不尽愁。

破浪心期元万里，扬帆目送已千舟。

山齐亦欲君重访，逆水如今是顺流。

孔武仲

孔武仲　次韵和知郡朝奉登禅月台书事二首

物有贱而贵，劝公收桦皮。

自能全烈火。何用爇香脂。

山径狂风夜，茅檐密雪时。

金连猝难买，唯此颇相宜。

孔武仲

孔武仲　次韵和知郡朝奉登月台书事二首

素月寒光好，高齐夜已扃。

影难穿密纸，光稍泛疏棂。

皎洁临书案，朦胧到研屏。

沈吟忆丹桂，更欲步中庭。

孔武仲

孔武仲　次韵介之

亭上掀帘试解襟，远山崷崒势前临。

前滩溅沫锵鸣玉，落照蒸霞映翠金。

运笔欲回天地力，高谈真造圣贤心。

於中览景宜谁预，愿结夫君此笑吟。

孔武仲

孔武仲　次韵李端叔

此身萍梗厌漂流，惭寄浔阳江上头。

胜景长年关梦寐，轻裘何日返林丘。

扶摇莫作扶摇计，朴樕应容朴樕投。

徙倚高楼情不极，恰如王粲在荆州。

孔武仲

孔武仲　次韵李端叔见赠

君才潇洒应时流，久滞宁非命压头。

昨见河南推贾谊，行闻天子召吾丘。

已无痛饮观风味，犹有新诗讲报投。

京洛尘沙著人甚，清凉高爽忆宣州。

孔武仲

孔武仲　次韵李至之席上作

岁日翩翩插羽过，十年依旧叹蹉跎。

雁回燕塞乡书少，雪满梁园雅集多。

取乐醉乡聊邂逅，争新谈薮任纷罗。

殷勤尚托抠衣旧，遥许巴吟续郢歌。

孔武仲

孔武仲　次韵马中玉春日偶成

京都久客忆归频，准拟江南看早春。

多病余生万事已，起惊芳意一番新。

东湖水满鱼应乐，南浦波明柳自匀。

玉脸芙蕖容易得，要须叮嘱养花人。

孔武仲

孔武仲　次韵宋履中岁晏言怀

寂寞郊居远，晨晡四马驰。

日惊东逝水，心感岁寒枝。

霜色朝如洗，云容莫不怡。

梁园将密雪，不饮亦奚为。

孔武仲

孔武仲　次韵宋履中兄弟九日诗

遥知把酒对重阳，檐外秋声叶半黄。

落幔想当追故事，披襟仍喜得新凉。

自邻僻处真匏系，只羡清吟属雁行。

闻说家槛增壮丽，落成应许到华堂。

孔武仲

孔武仲　次韵苏翰林西山诗

黄州水米宜新醅，东坡好花公自栽。

折花倒酒送流景，不念春风飘落梅。

醉投青山上九曲，吴王故宫压崔嵬。

寒潭已无昔光景，凉殿歨变今楼台。

南阳翰林当此日，力探奇险祛尘埃。

西江雪浪接溪国，巨石森起繁如堆。

手披荒榛得突兀，中有窳处成樽罍。

漫疑踪迹尘埃暗，从此出跃樊山隈。

大贤坎轲终必用，古剑双蛰生莓苔。

忽抛光芒万丈去，星斗辟易青天开。

欃枪枉矢莫妄动，以汤滴雪谁先摧。

披奇振淹自明主，区区识宝非张雷。

阳春一奏众争和，咸韶荡默群仙来。

虽然此亦外物尔，岂系两公乐与哀。

孔武仲

孔武仲　次韵天觉行县

余凉凛凛兴乘骢，分走郊圻督事功。

照路官仪惊众目，快襟诗思有清风。

隋河杨柳萦天上，魏阙觚棱在梦中。

朝会相逢劳行色，滑稽酬对兴无穷。

孔武仲

孔武仲　次韵瀛倅邓慎思见寄

官是麟台却佐州，蓬瀛俱称列仙游。

忆分晓色趋天阙，想对春风倚郡楼。

书付塞鸿应易到，人如陇水正分流。

江湖未有归耕处，何日相逢说旅愁。

孔武仲

孔武仲　次韵余樗年同文馆书事

衡门咫尺限关河，此地平时匹马过。

欲把尘埃比山岳，宁辞羽翮寄羋罗。

华堂翠幕供闲燕，明月清风伴啸歌。

拟写秋容须笔力，新诗句句似阴何。

孔武仲

孔武仲　从太守黄公登西湖待月台

星斗垂天月淡明，九衢歌鼓乐升平。

当时常侍传呼处，只有荒陂凫雁声。

孔武仲

孔武仲　翠微亭

蜡屐萦纡洞府间，飞甍仍在最高巅。

青山东去余无地，黄潦西来正接天。

太子池塘烟漫漫，紫微踪迹草芊芊。

松枯石朽由来事，莫作常情叹逝川。

孔武仲

孔武仲　答李景文见寄

金沙会面慰飘蓬，况得连朝笑语商。

纵饮不知明月堕，纳凉尤爱小轩东。

邮亭送别凄凉后，江郭凭栏怅望中。

两幅新诗尤逡迈，泠然醒我以清风。

孔武仲

孔武仲　答宋履中见赠

粉袍如雪会群英，往岁曾当月旦评。

梦想十年嗟旧事，翱翔三舍羡新荣。

相如素擅为文丽，班固终期作史成。

潦倒讵堪君借重，篇诗今见古人情。

孔武仲

孔武仲　答苏子由留赠

西垣有古人，磔磔气貌古。

落笔成文章，无可加损处。

策蹇得过门，殷勤相劳苦。

湛然神观全，秀粹充眉宇。

语我春已阑，斯民望时雨。

宿麦正满野，骄暘恶如虎。

云师未洒泽，赤子将谁乳。

侍臣当忧国，密计应裨补。

又云好著书，安得一州去。

知公趣操异，不为夸腰组。

衣锦若还乡，亦当从幕府。

孔武仲

孔武仲　答毅父

朝趁朔风出，暮乘残月归。

尘埃变发毛，岂不损裘衣。

忆昔年少日，未知愿轻肥。

登高作越吟，所喜独翠微。

至今清兴在，梦与南云飞。

奈何寸景间，扰扰随鞍韟。

已营三亩田，临流架柴扉。

惠而好我者，傥许相因依。

种玉虽未熟，清泉犹御饥。

孔武仲

孔武仲　答元珍见赠

汴柳氎氎绿蔽河，春城旅舍数相过。

一闻高论烦襟豁，更捧新诗雅贶多。

清鉴欲回荆玉价，芜音难断郢人歌。

儒林志业期千古，旧事惭君话决科。

孔武仲

孔武仲　大风

昔游江湖上，厌看无限不测之高浪。

今栖尘土中，惯听掀天拔木之狂风。

风豪浪狠常相逐，我生此世宜厄穷。

浪头漫漫从海起，客舟摇战如枯苇。

回槔转尾入深湾，往往三分偷得一分睡。

岂如秋宜门东僦屋居，突兀前堂掌平地。

风从昆仑溟渤来，平头疾转数千里。

金锋相磨众鬼兵，介马争先万胡骑。

{左扌右上山下豆}抢震压尤右惊，千妖百怪悲号声。

我时安眠不觉躩然起，炉烟寂灭灯冥冥。

褰衣正欲走出户，户未开扃已吹仆。

闭门正欲避风来，风入衣襟不肯去。

天涯地角两茫茫，一身浑无逃遁处。

明朝检点窗户间，浮埃委积如丘山。

遥知九衢中，马走废往还。

我欲投书诉风伯，帝阍峨峨不可攀。

怒携干将绕四壁，空有壮气膨心肝。

颇疑猛虎啸林薄，惨淡阴威动寥郭。

又疑土伯夜与风神争，叱咤暗哑骋狞恶。

明当折简问巫阳，天上谁人司橐籥。

孔武仲

孔武仲　大风

万窍轩轩渐怒号，坐来浑怕屋山摇。

洞庭曾听咸池乐，吴会饱闻沧海潮。

此地风声真有似，残春人意正无聊。

云师又洒天街雨，明日千官好上朝。

孔武仲

孔武仲　大风入朝

风从何落来何处，百马盘空正号怒。

闭户犹恐丘山颓，谁人放舟江海去。

庐山之南白云翁，冠带强游京邑中。

狐裘包缠不暖体，却羡爰居能避风。

孔武仲

孔武仲　大热归城西止于兴国戒坛院

红尘迎马尽飞浮，日脚横天凝不流。

金碧峥嵘凉意动。归轩聊作化城游。

孔武仲

孔武仲　大热息於官亭

大暑投官亭，堂皇已颓折。

盘桓倚门户，坐以一筦席。

昊天多清风，至此何悭惜。

及我无分寸，挥汗已盈尺。

较之渴仆长途间，犹赖此中容少息。

嗟我不如亭前马，称嚼青刍柳阴下。

又不如东家养画眉，雕笼彩画近帘帷。

一身扰扰南复北，凌寒涉暑常奔驰。

寒犹幸可沃以酒，暑真可畏非良时。

孔武仲

孔武仲　大雪

穷年阙雨谩悲歌，喜见凌晨雪意多。

天上乱花初剪玉，楼头密影已翻波。

轮蹄著路织尘断，庭宇无风凛气和。

寄语云师勤覆护，莫令光景漏银河。

孔武仲

孔武仲　大业二绝

西苑池塘涸海流，君王十骑月中游。

峨眉排户争新宠，不道迷藏自有楼。

孔武仲

孔武仲　大业二绝

杳杳扬州只隔淮，龙舟彩舸映天来。

春风咫尺伊川路，不放君王殿脚回。

孔武仲

孔武仲　代简别林次中

常思洞庭湖，梦想东南游。

浩渺七百里，控带三五州。

霪霖稍开霁，万顷涵新秋。

此时登临势，并在岳阳楼。

水天两琉璃，莹阔相沉浮。

爽气动林木，无风亦飕飗。

愿言追壮观，两桨推轻舟。

何异泛沧海，便可挂浮丘。

前日到君家，日暮空回舟。

径遣长须来，见邀颇绸缪。

谓此千里别，一散未易收。

相去况咫尺，能上河梁不。

顾我行役长，感君风义遒。

好在更加餐，行子不可留。

孔武仲

孔武仲　代简答次中见留

诗夸洞庭湖，盖举其粗尔。

自此稍南行，更有潇湘水。

潇湘如此流，浅深清见底。

吾邑在其旁，桑麻百余里。

民经南巡后，淳庞犹可喜。

白酒日相沽，鲈鱼夜成市。

念方从吏隐，小官不为耻。

先期了赋租，随时用鞭箠。

此外无余事，看山聊隐几。

还作小诗篇，寄声前御史。

御史吾故人，风义今为伟。

超迁未复甚，久仆行复起。

但使交期在，不须论远迩。

今夕宿朱仙，相望月明裹。

孔武仲

孔武仲　待朝

山轩斜透山南月，坐看天边桂影移。

圆扇矮床凉透骨，匆匆无奈上朝时。

孔武仲

孔武仲　道傍树

蟠根官道傍，生饱禁城霜。

春风功力微，磥砢百尺长。

肌肤凝金铁，大雪冻不僵。

度岁亦辛苦，成材必坚强。

他时擎大厦，白蚁胡能伤。

孔武仲

孔武仲　道中观荷花

放棹东南去，正值荷花荣。

玉质不待染，仙香无限清。

朱朱仍白白，脉脉复盈盈。

迢递天风起，谁怜舞态轻。

孔武仲

孔武仲　登城

应俗虽劳甚，登高即旷然。

日浓花覆地，春静草连天。

竹坞连山远，湖光带郭偏。

斯官本闲佚，吾政愧烹鲜。

孔武仲

孔武仲　登涵晖亭

常时洲岛隔波澜，故觅君山直上看。

罨画园林春减色，水晶宫阙画添寒。

州城斜引群峰小，湖面平吞数泽宽。

坐久西风音乔木，扁舟思到武陵滩。

孔武仲

孔武仲　登君山二首

径欲涉方壶，沧溟何太远。

试登君山杪，直望苍梧晚。

寂无织尘动，迥快千里眼。

胜境真少伦，仙山连禁苑。

孔武仲

孔武仲　登君山二首

楚水吞东南，皤然天一腹。

君山枕波面，半插蛾眉绿。

平空接游气，杳荡无川陆。

归桨恨匆匆，残阳挂乔木。

孔武仲

孔武仲　登齐山

路出南堤思洒然，乌藤点点破苔圆。

山腰仄塞元无路，洞底虚无别有天。

六月清风醒客醉，千丛怪石伴僧禅。

近人登览方为贵，从此匡庐不直钱。

孔武仲

孔武仲　登湘阴北寺江亭

古县峨新刹，孤亭占上头。

野苔侵坐绿，江水带天流。

丝断湘灵瑟，苹荒帝子洲。

人寰真是梦，顷刻已千秋。

孔武仲

孔武仲　堤下

堤下人家喧笑语，高揭青帘椎瓦鼓。

黄流滚滚经檐甍，一任征夫作船苦。

绿榆覆水平如杯，前湾旋放水头来。

深如怒虎著船底，玉石磊砢相喧貀。

黄河虽断隋渠急，舟楫舒迟行旋涩。

独上平堤望远天，衣裘已畏西风入。

孔武仲

孔武仲　丁卯春雪呈同僚

经时无甘泽，帝为元元忧。

新正得一雪，尚可期有秋。

狂风东北来，浩浩举山丘。

飞霰为先驱，繁英已绸缪。

堆深地欲蛰，舞急川争流。

沉沉西崦暮，落势漫不收。

尽移白玉京，来为帝王州。

疠鬼窘相泣，凄凉苦罢休。

旱魃亦失气，耿耿空自囚。

从兹民其康，终岁饱麦黣。

端门盛佳气，策府多英游。

谅多赞时瑞，岂独吟空愁。

金樽发清扬，思涌如云浮。

请歌丰年占，以代击壤讴。

孔武仲

孔武仲　冬至夜饮

翠帟排银烛，金炉飘篆香。

人情感佳节，天气踏新阳。

醉怯醇醪酒，寒知碧瓦霜。

明朝指天阙，万寿献君王。

孔武仲

孔武仲　读经父所作高承制铭因寄之

征路杳无穷，山川掩映中。

记程知远近，分境识西东。

倦客似浮梗，轻鞍如去鸿。

平生惯相遇，转愧坐禅翁。

孔武仲

孔武仲　读梁武帝纪二首

破除网纪事虚空，可恨萧家一老翁。

鱼烂土崩俱自取，不须侯景到江东。

孔武仲

孔武仲　读梁武帝纪二首

锄决堤防纵怒涛，横流四海尽滔滔。

单于已入朝阳殿，软语空疑定力高。

孔武仲

孔武仲　读王逢原文奇其才择甚精者录为一编

人喜相知自昔然，况君埋玉未多年。

雄文一读千行泪，青眼相期万古传。

已掇条枚收美实，更披沙石贮清泉。

东齐倒掩无人语，火暖灯明手自编。

孔武仲

孔武仲　渡淮

扁舟次淮浦，利涉得春风。

脱险鼋鼍畔，问津桑枯中。

俯窥清夺魄，回望渺吞空。

委注虽天力，经论是禹功。

萦纡数州接，浩荡百源通。

世久无昏垫，川今有会同。

冷烟犹漠漠，暖渌已融融。

暂得观形胜，悠然慰转蓬。

孔武仲

孔武仲　渡江

扁舟临朝阳，匹马渡江北。

志士岂怀居，征夫乐行役。

东风吹高原，生意密如织。

早晚卸尘鞍，皇州正春色。

孔武仲

孔武仲　鄂州

绿柳阴阴蔽武昌，汀洲如画引帆樯。

一江见底自秋色，千里无风正夕阳。

暂别胜游浑老大，追思前事只凄凉。

贤豪况有遗踪在，欲买溪山作漫郎。

孔武仲

孔武仲　儿归行

儿归儿不归。朝为子母欢，

暮为禽鸟飞。故居不得返，

深林安可依。此身寂寞已如此，

我母在家应忆子。子今岂不思其亲，

空有旧心无旧身。儿归儿不归。

春已暮，朝多风，

夕多雨。山虽有泉陇有黍，

儿寒有谁诉，儿饥与谁语。

万物卵翼皆相随，儿今不得儿子母。

儿归儿不归。年年三月种麻时，

此声烦且悲。闻昔一母生两儿，

于已所生独爱之。麻生指作还家期，

惟憎者来爱者去，物理反覆不可知。

天公岂欲故如此，善恶报敏如埙篪。

至今哀怨留空山，长为鉴戒子母间。

岂独行客愁心颜，儿归摧痛伤心肝。

孔武仲

孔武仲　二贤

羲之之墨池，渊明子醉石。

人生嗜好亦天然，岂顾书淫与酒癖。

一时声价动宇宙，千古林泉记踪迹。

书固吾不能，酒亦久不吃。

支筇葱翠畔，鉴影泓澄侧。

萧然欣会间，颇类师也辟。

所慕不靳能，舍此山南宅。

孔武仲

孔武仲　二湘

斯文常绝息，二子振波澜。

旧国清风在，荒阡古木残。

苍苔生閟宇，斜日下长竿。

求福今无数，不将陈蔡看。

孔武仲

孔武仲　发蔡州

悠悠清晓历长陂，杨柳沟塍雁鹜池。

风色著人寒料峭，日光生野暖融怡。

鹤归云海心空在，雁度湖天力已疲。

客路驰驱元不定，西游应有再来时。

孔武仲

孔武仲　发光山

摇摇春霜草头白，冰如龙蛇当辙迹。

天开日丽非偶然，昨夜满山明月色。

忆昨北走关山中，下坂还登百千尺。

狂风虚霰何可当，破碎貂孤作巾帻。

今朝驿道千里平，而况六幕俱空明。

昔何艰险此何易，付予荣枯岂天意。

人心既好马亦骄，腾{檀换革旁}齧辔鸣萧萧。

我今亦复歌且谣，惠相好者同游邀。

相与驰君之乐郊，从此不嗟冲涉劳。

孔武仲

孔武仲　发加禄

白草萧萧漾早晖，篮舆轻稳去加飞。

淮天软暖多成雨，喜有轻寒犯客衣。

孔武仲

孔武仲　发彭泽

御风南去觉泠然，今日无惭御寇仙。

庐岳奇峰将出地，丰城宝气已连天。

诗书未敢当谋帅，忠信由来可涉川。

正仗江神扶羽翮，解帆江浦夕阳边。

孔武仲

孔武仲　发王务二首

晓随灯火背千家，落尽疏星见远霞。

一饷春声回宿鸟，半天寒色在啼鸦。

临陂弱柳犹藏叶，当路残梅已尽花。

赖值时光正妍润，稳看风物到京华。

孔武仲

孔武仲　发王务二首

春水沟塍绿渐回，喧阗凫雁作群来。

新年风物动人意，薄宦驱驰岂自媒。

未解骖龙追渺莽，何妨乘蹇历崔嵬。

田间亦有人闲逸，门掩柴荆书未开。

孔武仲

孔武仲　发浔阳

西游不敢避残年，兄弟分携楚水边。

浩荡东风回草木，朦瞳晓色满山川。

却穿梅径花争落，久憩邮亭日未偏。

安佚竟非儒者事，虺陨我马亦须鞭。

孔武仲

孔武仲　泛清溪入齐山

转轿南堤太阻长，不如乘兴泛轻航。

园林荫翳清如簟，禽鸟将迎语有簧。

溪是明河天上去，山疑方丈石中藏。

衣巾散适心闲暇，更胜登临逐杜郎。

孔武仲

孔武仲　风铎

潇洒当檐铎，凄清不断风。

高堂人语后，广殿月明中。

暂歇还归静，重来复满空。

群仙鸣玉佩，初下广寒宫。

孔武仲

孔武仲　峰顶

苦霰悲风作斧斤，千秋松竹损精神。

似闻犬吠白云外，犹有秦时避世人。

孔武仲

孔武仲　蜂儿

吴蚕为人织，烹蛹以充肠。

况尔止工螫，焚巢何足伤。

幸与众果俱，得陈君子堂。

咀嚼任所宜，故毒难自防。

孔武仲

孔武仲　凤凰陂

长陂寂寞断鸱鸦，浩浩春风马鬣斜。

待得春霖添水满，只应从此却还家。

孔武仲

孔武仲　奉酬李时发岳麓见寄

秋风入荒城，落叶如飞雨。

梦寐湘西游，晻暖不可睹。

昨日得君诗，讽咏日欹午。

山光相随来，潇洒入庭户。

忆昨寻此山，扁舟戛平浦。

白鸥为前驱，丹霞随步武。

渐入空旷中，轻清欲飞举。

幽泉落石鸣，乔衫得风舞。

峰峦半明灭，云月相吞吐。

岩岩仙佛家，殿塔罗翠坞。

半壁闻棋声，深林传鸟语。

清境造已极，更上最高处。

朱栏插青冥，华屋横险阻。

云梦吞八九，天衢量尺五。

却视长沙城，迫仄真环堵。

渌水带萦洄，青烟丝一缕。

平时事干谒，白书走尘土。

到此觉沉迷，直欲弃簪组。

尚愧节不高，空然赋归去。

朼来岩邑居，扰扰变寒暑。

回旋尽朱墨，应接烦箠楚。

何尝略寻幽，曾不暇窥圃。

引望西绝堂，旷若隔今古。

夫君今俊秀，爽气发眉宇。

文章富挥洒，诗笔尤跋扈。

动我登临兴，翩翩如插羽。

欲往竟未能，攀笼挂深庑。

喜君得胜境，去家才百步。

年丰官舍闲，芳草生囹圄。

篮舆不厌出，时结采芝侣。

更分新篇章，慰我独吟苦。

孔武仲

孔武仲　奉祠城西夜坐苑中即事

乔林翳明星，林缺星粲然。

长江阔咫尺，银河为通川。

爽气浮襟裾，中夜不成眠。

星转毂而西，河逶迤以迁。

惜此嘉景迈，无由驻青天。

万古留此境，谁保金石坚。

徘徊吟华月，更欲随飞仙。

孔武仲

孔武仲　伏中作二首

酷暑已旬日，熏炙势自如。

昨夜得佳雨，新凉生太虚。

清风入窗牖，蚊蚋避衾幮。

木末有劲气，淅淅如秋初。

稍见清泠池，幽香随芙蕖。

三伏已过两，御热沛有余。

更得滂沱泽，大患自此除。

中园有佳果，瓮面有浮蛆。

相过玩华月，北邻宁我疏。

孔武仲

孔武仲　伏中作二首

去岁复今日，清槐系扁舟。

手携筇竹杖，朝上龟山头。

百川合为一，浩渺蟠天流。

徙倚弄佳音，啸歌怀旧邱。

京都偶为客，岁月复临秋。

蓬转近千里，星回将一周。

酷暑虽暂解，余威难速收。

金火两相搏，火壮金欲流。

恐有郁蒸陈，当代作戈矛。

且当事纨扇，未可窥狐裘。

孔武仲

孔武仲　赋得九华松管笔

松枝为管京邑无，山翁持赠最勤渠。

千年自饱幽涧雪，一日忽快南窗书。

但知来处已潇洒，况复毫端精有余。

茅齐举眼有真率，象齿琅玕浑不知。

孔武仲

孔武仲　赋玛瑙笛

羌儿吹笛作龙吟，中有太古之纯音。

伊人已死笛仍在，千古月明江水深。

谁知巧匠寻山谷，蹙踏溪云采明玉。

云谷之竹色黯黯，浅紫轻红花映雨。

正声隐显初无端，造化推移指法间。

黄锺妍美霜朝暖，无射凄凉暑月寒。

轺车走遍天南北，此笛此声何处得。

韬之湘竹川锦囊，广坐聊持炫宾客。

弘农学士九尺长，颊颧山起鬓髯张。

从容奏罢阳春曲，气衰坦腹眠绳床。

由来雅器自有合，不与教坊管弦杂。

君不见开元名臣宋侍中，手挥羯鼓疾如风。

孔武仲

孔武仲　赋张芸叟番刀

王师前年下灵州，先生奉诏为参谋。

军书堆案不足道，欲斩名王悬髑髅。

官供器械如山积，装结虽巧体质浮。

传闻蕃刀最可用，买置不惜千金酬。

沙河洗湔血痕尽，莹若一水横清秋。

长庚辉辉夺明月，光景迸溢不可收。

军回仓卒未及试，提挈万里来荒陬。

空齐倒掩阅图史，深林永日号猩{左鼠百卯}。

挥鸣且欲惊暴客，敢议与国平冤雠。

夜郎蒙恩放李白，炎岭得旨还幽求。

轻船共泊长沙岸，几日对语清湘楼。

红莲幕中邀客饮，雾雨咫尺迷汀洲。

杂花落尽无处觅，官妓遣归不敢留。

清欢未免假外物，共说铁剑胜倡优。

君家所宝世稀有，满坐传看惊殊尤。

护之太过却锈涩，顽藓郁结缠苍虬。

横磨十万祗虚语，得此已足驰燕幽。

今公又应元戎辟，真能寸截鲸鲵不。

郗生入幕宜有画，定远出塞将封侯。

我今喜得随君去，长江渺渺平天流。

路危或恐逢水怪，尾脊崔崒当吾舟。

烦公一效佽飞勇，为公椎鼓倾金瓯。

孔武仲

孔武仲　高楼行

天悠悠，云幂幂，

半夜微闻奏笙笛。烂彩蹙飞仙，

鹓鹐戢其翼。高楼百寻当大途，

东临紫垣望青都。中山黄封倾百壶，

五陵豪少来欢娱。夷门帝家盛游乐，

奔走环观溢城郭。如今官吏横索钱，

纵饮谁愁家寂寞。

孔武仲

孔武仲　高台歌

废地积为冢，昔曾游宴来。

冢废无子孙，东家砌成台。

台虽平方冢虽秃，物理废兴有往复。

相逢莫喜亦莫愁，乘兴且同台上游。

孔武仲

孔武仲　阁下观岘山图

岘山巉巉清溪滨，倒影万丈之奫沦。

往岁尝有去思吏，热地尤多高蹈人。

少年仕宦颇落魄，时登绝顶攀苍冥。

幽花美草颇娱目，断碑刓碣还伤神。

晓猿夜鹤轻相别，从此奔走十八春。

旧游不复齿颊挂，方知到骨俱埃尘。

麟台昨日见图画，醒若楚客还羁魂。

方缣一幅论万里，秋江绿水何粼粼。

人心与物本无别，正为利欲相埋湮。

神功妙手如唤觉，满座风月来相亲。

骑骽径去自可到，犹愈飘飖西游秦。

剩沽宜城醉其下，日夕倒载望冠巾。

孔武仲

孔武仲　阁下观竹笋图

我家庐山下，绿竹常阴阴。

春雷迸狂箨，万点群玉簪。

别来经岁时，肌肉尘土侵。

歨见此图面，醒然豁烦襟。

方幅藏万里，环以青山岑。

旁飞清泠泉，下有萧洒林。

恍惚如梦到，杖筇听幽禽。

欲投环堵室，浩渺忽难寻。

人生谅自苦，一官泳蹄涔。

摇尾争光华，岂知沧海深。

虞卿炫白璧，季子夸黄金。

贪得以忘我，俱非贤达心。

何如返乡国，坡坞穷差参。

茅檐当天风，时听笙簧音。

孔武仲

孔武仲　蛤蜊

去年曾赋蛤蜊篇，旅馆霜高月正圆。

旧舍朋从今好在，新时节物故依然。

栖身未厌泥沙稳，爽口还充鼎俎鲜。

适意四方无不可，若思鲈脍未应贤。

孔武仲

孔武仲　宫词二首

十顷西池碧近天，春深调马教龙船。

至尊勤政欢嬉少，企望銮舆又七年。

孔武仲

孔武仲　宫词二首

云雾猊香锦绣堆，千官重列序宾仪。

欲知湛露零萧处，尽在天杯侧劝时。

孔武仲

孔武仲　故县遇风二首

狂风奔屋似輣车，旅枕清寒一倍加。

半夜雨声收拾尽，晓来飞雪不成花。

孔武仲

孔武仲　故县遇风二首

积雨成湖客路长，春风掀搅意何狂。

残云吹尽真天力，乞我晴明入帝乡。

孔武仲

孔武仲　故县作

促促远行役，劳劳群仆夫。

上漂以霖雨，下溅以泥途寒入骨胫裂，

润兼巾裳污。行路何其难，

我马亦已瘏。逢人问前舍，

指点山墙孤。投得数间屋，

惨寂日已晡。横流正浩荡，

惊飚尚号呼。篝火就空室，

排入如燕雏。投醪不及均，

自酌以为娱。箕踞不尔责，

但愿僵者苏。亦有蕲春酒，

汩汩倾浅壶。

孔武仲

孔武仲　瓜步阻风

昨日焚香谒圣母，青衫鞠躬如负弩。

但乞天开万里明，扫去浮云戢风雨。

谓宜言发即音报，岂知神不听我语。

门前白浪如银山，江上狂风如怒虎。

船痴舻硬不能拔，未免栖迟傍洲渚。

轻盈但爱白鸥飞，颠顿可怜芳草舞。

三江五湖历已尽，势合平夷反龃龉。

上水歌呼下水愁，北船萦绊南船去。

寄言南船莫雄豪，万事低昂如桔槔。

我当卖剑买牲牢，再扫灵宇陈肩尻，

黄金壶樽沃香醪。神喜借以南风高，

扬帆拍手笑尔曹。不知流落何江皋，

荒洲寂寥听怒号。

孔武仲

孔武仲　关山路三首

朝来晴色颇鲜妍，最爱群峰雪皓然。

驻马折梅看皎洁，临流照景弄潺湲。

孔武仲

孔武仲　关山路三首

晨朝马匹涉崎岖，映水梅花尚一株。

旬日山川历千里，江南雪蕊已全无。

孔武仲

孔武仲　关山路三首

马力虺雙苦不禁，仆夫流汗亦沾襟。

抱琴来写非无意，爱此山高涧水深。

孔武仲

孔武仲　关山五首

晓上春风第一楂，豁然披眼尽天涯。

原田极望人稀少，掩映茅篁数十家。

孔武仲

孔武仲　关山五首

岭尽还临水，溪穷又有山。

人游明镜裹，鸟语白云间。

孔武仲

孔武仲　关山五首

少妇织新丝，人来不下机。

斜阳过茅屋，郎亦采樵归。

孔武仲

孔武仲　关山五首

北地樵苏寸草空，不如烧炭此山中。

良材合抱随斤斧，岂顾区区栎与枫。

孔武仲

孔武仲　关山五首

山溪百转水泠泠，栽插新秧次第成。

风趕绿茸无断处，他时粒粒是香粳。

孔武仲

孔武仲　观锺离中散草书帖

儿童不识草书法，但见满纸鰌蛇结。

安知笔法追古初，睨视众体称雄杰。

事忙往往无暇写，属思幽窗乃奇绝。

锺离昂昂散人后，寄迹一官今白首。

潜心妙趣百事忘，兴来书空不停手。

当年飘泊重湖外，翰墨已有时流爱。

风波顿挫格逾遒，羽翮翩翩入吾辈。

一时已闻纸价高，千古定有书名在。

何当洒埽竹洞边，云醅满酌黄金船。

万事峥嵘置毫末，三杯纵逸如张颠。

相知本不夸势力，休论脱帽王公前。

孔武仲

孔武仲　馆宿

啾啾檐间雀，侧翅相悲鸣。

岁晏寒虽壮，云稀雪未成。

同舍布路归，禁扃断人行。

败箕摧残叶，伛偻一老兵。

念非太潇洒，安得耳目清。

炉焰久更高，宵鼓动严城。

孔武仲

孔武仲　馆中呈鲁直

日过鳌山三丈红，陈编相对鬓如蓬。

朱门请谒无诗了，且访东邻慢施翁。

孔武仲

孔武仲　馆中桃花

蓬壶深绝锅芳菲，初见仙桃第一枝。

天近自应风景别，春长莫恨化工迟。

相重朱户人稀到，半掩香苞蝶未知。

想像江南今盛发，亦经频雨稍离披。

孔武仲

孔武仲　馆中夏日

珍簟舒明玉，凉窗纳碧天。

殿楼传远鼓，宫井取深泉。

竹箨风频脱，榴房晚更鲜。

却惊非故国，五月未闻蝉。

孔武仲

孔武仲　馆中竹影

绿竹带斜晖，猗猗有余态。

微风到帘栊，舞影入图绘。

更无余声杂，直与妙意会。

掩卷罢吟哦，谁同此三昧。

孔武仲

孔武仲　广济道中

牵确山坡瘦马行，年朝春色未分明。

蔫黄犹是旧时叶，格砾稍闻新岁声。

强涉远涂非我好，亦逢佳景得心平。

寒威斗起终豪横，更取村酤独自倾。

南北驱驰不少休，人生何处足优游。

去年立马龟峰道，亦是春泉绕舍流。

孔武仲

孔武仲　广津仓检视斛斗

长渠西来拟天汉，千里清阴绿杨岸。

高墉杰屋如屯云，碧瓦参差插天半。

小楼三尺偷晨光，山低堆积白与黄。

千艘一卸须臾了，江湖极目来帆墙。

国家税法拟前古，还以养人非自富。

连云羽射皆貔貅，月禀太仓急风雨。

岁深敝积如鼠穴，检视之官缘此设。

我初受牒颇激昂，匹马朝朝踏残月。

千筹簇簇来如林，袍靴兀坐清槐阴。

秋毫增损必拘送，莫怨小官持法深。

吾概视此平如水，运量四海亦如此。

今朝且佐大司农，他时敢献明天子。

孔武仲

孔武仲　归舍吟

长堤夹天沟，浩荡东风流。

上有骑马客，枯髯清两眸。

马后无飞盖，马前无呜驺。

进无趑趄谒，退无轻侠游。

携金入市卖，十铺不一售。

包裹却归舍，置之床一头。

半夜光满屋，潜知是精鏱。

贵物莫贱货，不如深巷收。

一旦遇知者，堆斗价可求。

寄谢路傍子，神珠难闇投。

孔武仲

孔武仲　归宗寺

海会寮中略问禅，高僧刚道语难传。

却询耶舍罗那事，俯仰人间七百年。

孔武仲

孔武仲　龟山寺纳凉呈宗衍师

宝洞然香罢，山堂问话中。

日将秋共淡，心与境浑空。

弹指看浮世，披襟纳远风。

因知宴坐者，白首乐无穷。

孔武仲

孔武仲　龟石

平川汹汹经南国，匹练横托半天碧。

洪澜巨浪之中央，忽见颓嵬太古石。

此石由来几许时，混元一气初开辟。

神功割破混沌胎，划落半空随霹雳。

非鼋非鳌不可辩，有若神龟见踪迹。

精刚不待娲皇练，浑朴宁从巨灵擘。

我知神物本天性，推移运转非人力。

当时大禹走天下，驱至九江为纳锡。

万牛攒车载不动，铁轴峥嵘自堆积。

秦皇鞭山移四海，怒视不能移咫尺。

至今独立犹惊人，地志山经不能测。

千灵万状谁复知。一片坚顽粗可识。

昂头突出翠涛中，跪足横蹯九泉脉，

当心一搭莓苔黑。渊潜不见曳尾状，

日烁犹惊负图色。青髯剥落向何处，

秋草绥绥晨露滴。劲健曾支玉女床，

孄斑似点乖龙额。渔翁未网先自骇，

灵蓍欲伏安可得。鼋鼍缩首不敢近，

暇蟆巡行夜战惕。岁冬大寒百圣伏，

圜圜劲势无欹侧。风磨霜练无日休，

发鬓皴痛成兆坼。负才不免刳肠累，

至珍惟籍天公惜。灼以炎皇之火精，

寡以少昊之金液。神鑽鬼卜不见形，

阴阳造化无遗策。大哉龟者物之精，

岁久已化为真形。有时月黑无人夜，

绕岸光芒芒自生。下骇深潭怪蜃窟，

上应中天玄武星。万众森森下相向，

来决吉凶真伪情。奸狐妖鼠已破胆。

山魑野魅见亦惊。波神吞气不敢喘，

四面长漪铺席平。吾闻溪老记往岁，

半夜风雨来冥冥。剨然曳转大潭左，

百里震惊如雷霆。妒憎摧折虽万状，

崔嵬孤高终自灵。吁哉天地至奇物，

何为流落于江城。铜马犹闻标汉殿，

神羊昔亦驯尧廷。便当推置玉堂上，

古貌岌岌无欹倾。奸臣猾豵作狐媚，

见之頳面先吞声。凶荒水旱必可卜，

仓卒变怪皆先明。匈奴丧魄万里外，

慳缩不敢窥天兵。龟乎龟乎用不用，

壮士与尔同死生。

孔武仲

孔武仲　癸酉冬雪

平时看积雪，吟对佳山川。

此地富华屋，听观亦浩然。

爱景匿何处，冻雪迷远天。

离离黄庭沙，种作白玉田。

飞舞势未已，参差态逾妍。

坐来生精神，起步轻欲仙。

京师百万家，几室无炊烟。

南郭踵欲随，袁安正高眠。

且倾光禄酒，逸气随觥船。

近害远或利，从古占丰年。

孔武仲

孔武仲　癸酉腊雪

又见同云合，朝来雪满天。

寒生梁苑席，兴在越溪船。

不复风鸣屋，应须泽到泉。

农家相庆喜，处处亩锺田。

孔武仲

孔武仲　过巴河寄经父

当时联盖入东都，回首推迁二纪余。

此地山川终不改，浮生光景半成虚。

清谈剧饮梦寐隔，断羽沉鳞音信疏。

谁道丰城双宝剑，紫烟长绕斗牛墟。

孔武仲

孔武仲　过此极宫感道士卓玘遗迹因赋诗以续诸公哀辞之后

武库精兵接混茫，挥犀余论意何长。

丹台此日归仙籍，紫极他年记道场。

暂别鬓毛浑老大，再来风月愈凄凉。

不须陨涕悲邻笛，亦对松筠为感伤。

孔武仲

孔武仲　过洞庭二首

朝来四境宿云披，渐放扁舟入渺瀰。

漠漠衣襟凌水雾，悠悠帘幕挂天丝。

波平自喜看书稳，风软翻愁出险迟。

今夜君山兴不浅，登临应及月明时。

孔武仲

孔武仲　过洞庭二首

杳杳湖天极目中，波光日暮两陶溶。

舟离庙步湾环水，帆指东山缥缈峰。

昔日南征期饮马，今朝北去想骑龙。

归来若得醉乡隐，愿化春醪万顷醲。

孔武仲

孔武仲　过淮

积雨虽收霁，清淮更渺茫。

地形真水府，波面似钱塘。

云日侵衣淡，天风入袖凉。

轻舆过南岸，转觉近家乡。

孔武仲

孔武仲　过马鞍山

足历黄州百叠山，更无平地只冈峦。

物皆枯稿非人世，石最崔嵬是马鞍。

畏日流金红艳艳，乱沙堆雪白漫漫。

崎岖出尽聊休息，喜有松声六月寒。

孔武仲

孔武仲　韩公祠堂

曾持金节抚淮壖，磊落英姿正少年。

万里风鸿看振翼，一时毫素冠凌烟。

新祠更慰舟人望，遗像仍从幕客传。

精爽威容俱不泯，今骑箕尾在青天。

孔武仲

孔武仲　合下会食赠张文潜

锦带貂裘亦不恶，宿酒移春入颜角。

人怜枳棘栖凤凰，谁许青山入云阁，

为我坐诵离骚篇，森罗屈宋俱眼前。

却归北齐枕书眠，梦乘紫云飞上天，

觉来斜日催野鞭。随车掷果长安市，

不信潘郎风骨仙。

孔武仲

孔武仲　何君表留大舟于浔阳不敢乘即至湘阴寄绝句谢之

洞庭秋水接天流，万斛楼航不易收。

才力似君方称副，此身只合载渔舟。

孔武仲

孔武仲　和黄鲁直送茶二首

喜君屡致云溪茗，值我正校琅函书。

饮罢清风生肘腋，吟成碧海登明珠。

谁能墦间享膏腴，只意林泉身自如。

他年远别归贺监，乞取茶山比镜湖。

孔武仲

孔武仲　和黄鲁直送茶二首

君茶勇勇睡魔门，但恐湿我腹中书。

欲酬黄金台上意，愧乏夜光明月珠。

□□□□□□□，□□□□□□如。

多君藻思比华腴，新诗妙墨更如湖。

孔武仲

孔武仲　和介之登楼见寄

俯瞰江城十万家，旧居却叹久荒遐。

秋空云片归飞鹤，古木藤阴屈结蛇。

卧爱滩声长在耳，望穷山色接无涯。

凭君命句天然景，流落人间与众夸。

孔武仲

孔武仲　和李时发春日见寄

闻道重湖路未通，悠然身在碧湘中。

崎岖水国犹千里，牢落春花已半空。

江浪溅寒侵小睡，岳云筛雨音疏篷。

君诗亦说清幽趣，便觉年来气味同。

孔武仲

孔武仲　和四弟夏雨

蚕月雨冥冥，愁云满太清。

庭阶犹积润，沟港更繁声。

嫩绿应浮野，余凉稍及城。

隋河今不浅，放艇欲南征。

孔武仲

孔武仲　和竹元珍寒食次韵

羁旅看春色，清明客帝乡。

花开禁苑密，柳嫋御沟长。

玉勒无余地，细车有剩香。

尘埃不可久，归梦楚山傍。

孔武仲

孔武仲　和竹元珍僧舍牡丹次韵

知到东邻赏牡丹，高僧防客颇艰难。

鲜妍自是天花种，僻静应无俗眼看。

叶似蟠桃相隐覆，蕊随飞蝶渐凋残。

新诗清苦如郊岛，肯羡侯家一醉欢。

孔武仲

孔武仲　和竹元珍夜雨

帝城尘土热如汤，喜有残宵雨送凉。

旅枕梦云萦宋玉，空阶旧事诗惭君话决科.

孔武仲

孔武仲　洪福寺藤架

生长应毫末，敷腴忽十寻。

繁花春不歇，密叶书长阴。

风过龙蛇动，云开洞府深。

时来学晏坐，朝市不关心。

孔武仲

孔武仲　侯塘渡

空山宿雨涨前溪，芳草连云欲渡时。

落日人心急星火，招招舟子更来迟。

孔武仲

孔武仲　胡人走马行

天街极目如平水，胡人走马天街裹。

南宫宴罢晚色深，宿雨初乾尘不起。

胡巾满插汉京花，胡鞍一簇浓如霞。

千蹄撇过在顷刻，闪电飞星不留迹。

路旁看者如堵墙，街使传呼俱辟易。

朝家我戎七十年，只矢不射胡中天。

尔曹不必夸驰骋，官家无意窥幽燕。

稳将金帛北归去，万岁千秋祝明主。

孔武仲

孔武仲　化成院二首

化成真化出，绝险起朱栏。

直下临无下，江城一掬看。

孔武仲

孔武仲　化成院二首

登览多清兴，衣襟有白云。

松风不知际，仙籁坐中闻。

孔武仲

孔武仲　淮西道中

曾历光黄岭百寻，悲伤仆马在岖嵚。

却思前日山行苦，未比今朝车辙深。

恐转春风成猛雨，喜逢寒色阁轻阴。

荒陂杳杳无人语，坐拥华貂只苦吟。

孔武仲

孔武仲　黄冈道中

悠悠驱马历山川，石灰光中又度年。

狼籍冷梅初著地，玲珑幽涧已通泉。

静思客子万里道，那及山人一觉眠。

香饭可添茶可试，回头乡国两茫然。

孔武仲

孔武仲　黄几道挽词

当时京右盛朋从，邂逅经旬托泮宫。

诗社苦吟霜月白，离亭纵饮酒杯空。

十年契阔江湖外，百岁推迁梦幻中。

行已临民俱可述，仍高孝友古人风。

孔武仲

孔武仲　黄州二首

客路深秋一转蓬，淮天牢落此将穷。

城开云水苍茫处，人在茅篁掩映中。

对岸武昌风月近，千年赤壁是非空。

悠悠陈迹慵开口，谩把筠竿伴钓翁。

孔武仲

孔武仲　黄州二首

山上泉声风雨来，门前峰色画屏开。

仙居洞裹桃花古，不是刘郎去后栽。

孔武仲

孔武仲　黄州夜泊听水声因为绝句以广欧阳公诗话

泠然非徵亦非商，夜久清香入梦长。

人道官蛙成鼓吹，我知风水是霓裳。

孔武仲

孔武仲　慧林遇薄传正吕子进闲谈

粲粲西台彦，恂恂华省郎。

相过金城静，纵语春画长。

逍遥喜庄生，傲诞尤嵇康。

纨扇不须摇，窗间襟袖凉。

孔武仲

孔武仲　慧日寺

山外归来酒半酣，衣襟翠色贮烟岚。

泉声自是小三峡，林色可名东万杉。

江面深沉带地流，清风爽气入层楼。

倚栏却认登浮玉，平看沧溟万里秋。

孔武仲

孔武仲　极目亭有作

浩荡江风动客襟，短亭清晚一登临。

乱霞藏日半天缬，渌水浸空千顷金。

壮志未成游学恨，素交将散别离心。

前山更有难寻景，试为闲来一苦吟。

孔武仲

孔武仲　籍田观荷花

绿水满平郊，江莲辉幽渚。

偷香一霎风，逞音无边雨。

波间的皪笑，竹裹婵娟舞。

异境看仙姿，萧然失烦暑。

孔武仲

孔武仲　寄范清老

日挂西南有薄辉，棱棱霜气犯寒衣。

不愁斗柄随春转，秖怕梅花学雪飞。

湘浦波光频送别，湓城山色屡思归。

高人只在南坡住，好共留钱买钓矶。

孔武仲

孔武仲　寄范清老二绝

高平处士节尤孤，门掩江边径欲芜。

诗好未窥新岁集，酒醇犹忆去年壶。

孔武仲

孔武仲　寄范清老二绝

一别浔阳已隔年，官居应接谩纷然。

南来瀑水倾江海，梦挈尘肝先洗湔。

孔武仲

孔武仲　寄会稽丞赵振道

龟峰琬琰翠成堆，轩槛前当秀色开。

此地登临比图画，与君谈笑继樽罍。

传闻佳景无时乏，依旧清江不断来。

今日关河隔千里，相逢何处少徘徊。

孔武仲

孔武仲　寄经父兄

我　o乱山来，兄入乱山去。

出山何必佳，匹马红尘路。

入山勿辞勤，崎岖与天邻。

天门西北去，石眼行车轮。

落尽江南柳，寒榆应知在。

去匀

去匀　何时归。天涯可寄衣。

霜高鸿雁还，无使信音稀。

孔武仲

孔武仲　寄林次中

晓踏朱仙月，还思昨日诗。

尚携漫刺谒，不爽故人期。

宫阙觚棱失，山河向背移。

悠悠芳草路，恰似别家时。

孔武仲

孔武仲　寄刘贡甫

秀水先生今杰才，崎岖山径滞蓬莱。

飞笺岳麓吟秋草，把酒襄阳醉腊梅。

东郡政声无岂弟，南楼风月且徘徊。

朝廷选用多英俊，早晚刘郎即到来。

孔武仲

孔武仲　寄南康徐大夫

山南泉石有余清，几日篮舆天上行。

亦欲西园伴飞盖，庞公不惯入州城。

孔武仲

孔武仲　寄聂正甫

虎髯两颊状貌古，开口论议辞非今。

尚藏折剑万丈气，空驰老骥千里心。

六印他年将将相，一飘今日旧山林。

黄云断天望不极，想君何处方悲吟。

孔武仲

孔武仲　寄四舍弟

赣水南边北势回，层城中起郁孤台。

忆初二陆同登此，喜有阿连相继来。

旧事前游休感叹，清风佳景且徘徊。

天涯未有从□日，百里区区亦象雷。

孔武仲

孔武仲　寄题程郎中家圆石

翦斸蒿莱得好峰，萦纡装点思无穷。

寻幽已到神仙境，发秘浑争造化功。

官序隐登台阁上，梦想遥寄水云中。

扁舟我亦谋归去，暂向岩前作醉翁。

孔武仲

孔武仲　寄题丁子厚二亭　睦亭

抚族无如睦，开亭意可知。

庭阶尽兰玉，兄弟即埙篪。

食有分甘乐，歌谐伐木诗。

欢心已如此，风景况相宜。

孔武仲

孔武仲　寄题丁子厚二亭　朋来亭

学有青衿聚，亭当绿野开。

山川二湖曲，宾友四方来。

乡行求如禹，师门欲望回。

无轻十室小，长养即高才。

孔武仲

孔武仲　寄题经父萱堂

萱堂有秋花，对客如劝侑。

人生本多事，更以百忧副。

愔愔横天壤，扰扰迷刻漏。

倾地救海涸，揭柱支山仆。

徙将一心淑，日与万虑门。

不如偷余闲，来此玩孤秀。

荧荧千明缸，照映相前后。

凝气粲如笑，泣露乱欲溜。

颓然寓远怀，可以消永书。

吾兄儒林杰，器业包宇宙。

崎岖从远宦，为国警边候。

飞沙蔽城隍，积雪冷襟袖。

颇思东南州，水竹两幽茂。

楼台压江涛，窗户排云岫。

翘瞻不可见，梦想劳头脰。

樊笼送飞鸿，槛井看腾狖。

暂凭时景佳，宽此腰围瘦。

吾侪所至乐，未厌夷居陋。

宾侣时可邀，从容醉方醨。

孔武仲

孔武仲　寄题王道祖秀光亭

徙倚望西南，秀色如可掬。

湘水蹙纤罗，湘山叠明玉。

清辉来西隅，朝爽浮万屋。

图写卒难成，登览常不足。

会计当而已，廉吏当寡欲。

萧然忘轩冕，日可娱幽独。

孔武仲

孔武仲　寄题徐季叔桂香亭

淮县筑居好，桂亭牵兴长。

偶分岩下影，别有月中香。

潇洒欺松竹，严凝耐雪霜。

从君酌樽酒，岁晚玩幽芳。

孔武仲

孔武仲　寄题徐亭

清晨读君碑，如到徐亭下。

灵境犹缥缈，仙风已潇洒。

亭虽人为之，洞是天开者。

化工不自了，待子辟蓁野。

徐君神骨不埃尘，疏眉秀目方青春。

穷追屡束寇贼手，幽讨却作烟霞人。

当年远祖尝浮海，采药仙山竟何在。

君今复探山中奇，潭潭六室世未知。

呜呼安得此亭此洞在吾乡，庐岳自此增辉光。

孔武仲

孔武仲　寄武昌簿孙彦常

羁旅悠悠岁月残，胜游无复似西山。

从容把酒来天上，滴沥呜泉满坐间。

醉思随风飘碧落，离襟和月堕荒湾。

遥应蜡屐频登览，簿领无忧多书闲。

孔武仲

孔武仲　寄襄邑宰丁阳叔

溪上一杯酒，送君今几时。

譬如霜林箨，浩荡从风吹。

初飘清湘滨，今落浊汴湄。

蹉跎虽渐老，相见更容怡。

尚赖城市俗，蓝舆远追随。

鸣驺惊雁鹜，笑语在空陂。

会食古道场，僧房静帘帷。

败荷覆一水，落叶鸣轩墀。

偶坐亦无事，幽来更何之。

旁有宋襄墓，高坟映深祠。

炉烟已寂寞，拱木相蔽亏。

意象宛如在，兴亡真可悲。

寥寥千余年，华采几纷披。

有如蛙争水，顷刻成枯池。

池尽复为陆，陆黍秋离离。

追惟泓之战，语阔气甚夷。

狗颈不急搦，干将仍倒持。

欲将鸟合众，慕彼鹰扬师。

首领几不完，身复为囚羁。

好大不量力，荒哉徙尔为。

曾不如勾践，潜军卷旌麾。

夜上姑苏台，吴人犹不知。

用兵贵权谋，高言竟何施。

从兹以名邑，留作永世规。

隧道彷佛在，披榛犹可窥。

陈迹何足究，吾侪宁好奇。

又上金山殿，平瞰天一涯。

横飙音群铎，惊鸟投深枝。

清兴乘未尽，夕阳已纷驰。

流水复相促，扁舟从此移。

怒号入旅枕，先声戒寒期。

相过不可得，况复穷游嬉。

后会果安在，张本以今诗。

孔武仲

孔武仲　寄信守王子明

清香一炷道家仪，贝叶云签自诵持。

尽是铃齐潇洒趣，红尘奔走尔为谁。

孔武仲

孔武仲　寄信守王子明

年来江上苦多风，匹马关山重复重。

须信心闲为乐地，主人窗槛有仙峰。

孔武仲

孔武仲　寄信州交代钱德循

处君以西轩之爽气，赠君以仙府之名花。

名花芬敷随晓日，爽气萧飒凌朝霞。

山川从此增秀色，尘埃不复留君家。

羡君年少气力锐，况有长才可经世。

驰声京邑盖有年，作幕山州不得意。

漫寻幽景养天真，积明不学陶潜醉。

钱夫子，我今去指湘江边，

洞庭波澜阔如海，与君似隔东南天。

饶州亦有木犀种，真骨来从武夷洞。

自有清香百步闻，烦君为买双株送。

勿云千里移致难，从古物轻人意重。

但将木李对琼瑶，余物区区且安用。

孔武仲

孔武仲　寄张端父

与君生世共飘蓬，会面荒陂寂寞中。

芳酒一樽留夜语，旅程千里倦春风。

追思荐鹗门阑旧，默感跳丸岁月空。

闻道束书游帝阙，偷闲应肯访衰翁。

孔武仲

孔武仲　寄子由

江上匆匆别，孤舟谁与言。

尘今生我甑，盗肯过君门。

水石吴山好，风岚楚泽昏。

相望欲命驾，何日为东辕。

孔武仲

孔武仲　加禄道中

仆夫疲踬复小休，晴云澹澹更悠悠。

村陂无人鸟声乐，涧草不动春风柔。

长道此去星斗近，后期南来桑枯稠。

怀哉吾祖不温席，老矣长卿今倦游。

孔武仲

孔武仲　家居三首

毁誉平千载，穷通譬一毛。

虹蝩千丈气，岂便伏蓬蒿。

孔武仲

孔武仲　家居三首

晓色夺灯焰，秋寒侵薄帷。

漏卫吟思断，风从魂梦归。

万虑不婴抱，一心初息机。

都忘尘土上，裘马门轻肥。

孔武仲

孔武仲　家居三首

邑居不见江山景，去马来车喧万井。

冷落重帘日影西，萧条四壁人初静。

轻飚卷空云幂幂，水影天光同一色。

满樽浊酒愁不醒，怅忆松江万里行。

嘉鱼界中作

楚泽秋穷未有霜，飘然如雁去随阳。

连空积蔼湖天闇，极目无人水国荒。

破浪不须论万里，佩兰聊欲寄三湘。

驼裘更作春晖暖，赢得瞢腾书梦长。

孔武仲

孔武仲　嘉鱼遇顺风

晚雨落虽收，夜风鸣未已。

轻寒破秋梦，亦逐征人起。

闯篷问稿师，开帆已数里。

喧喧波拍岸，漠云覆水。

溅点如珠翻，涌澜若山峙。

白钫亦回翔，江豚相助喜。

余声更澎汃，掀兀席与几。

孤舟没复出，轻捷如可恃。

我生游四方，大半江湖裹。

吴会吊胥臣，潇湘寻帝子。

咏歌怀曩昔，往往成诗史。

此行又壮观，快欲插翼比。

雄豪爱宗悫，潇散追范蠡。

搥鼓佐倾觞，呼儿斫金鲤。

孔武仲

孔武仲　驾自宣光殿还内

直午开金阙，中天动玉舆。

千官星拱有，万乘斗回车。

瑞气春妍后，清风雨霁初。

鸣鞭音寥廊，彩仗正苏舒。

古礼观瞻始，皇情酌献余。

书林俊游盛，拜舞烂袍鱼。

孔武仲

孔武仲　江晦叔见访于兴国寺见庭中修竹两竿云竹虽不多而萧骚可爱因赠之诗

忆昨在江都，联君城一曲。

我家百色无，唯有数竿竹。

琅玕净相倚，萧洒意常足。

君亦时见过，笑语伴幽独。

别来七见春，屡送光景速。

京师车马烦，高尘蔽华屋。

僧室日闭关，静若在岩谷。

忽闻剥啄声，把手叙寒燠。

嵌空叠石畔，亦有双筠绿。

动君青云兴，赏眄不移目。

爱其萧骚风，摇此苍翠玉。

有如嗜脍炙，久矣虚其腹。

一旦逢割鲜，欣然喜如沃。

乃知物外适，可以傲流俗。

奉常官事简，佳集时可卜。

轩窗辟浓邃，冠带脱拘束。

文枰稍拂拭，白黑看驰逐。

更设茶两旗，何须酒百斛。

孔武仲

孔武仲　江上

万里长江一叶舟，客心萧索已惊秋。

乱霞影照山根寺，落日光翻水面楼。

浅浦耀金知跃鲤，前滩点雪儿栖鸥。

少年壮气悲寥廓，未忍沧江下钓钩。

孔武仲

孔武仲　江上

秋空杳杳豁四顾，葛衣藜杖寻堤去。

双凫拍波天外来，一棹凌风镜中渡。

静中荣辱兴萧条，指点蓬莱作归路。

孔武仲

孔武仲　江上晚行寄介之

廉织一雨适春闲，击剑悲歌气满颜。

消破古今惟日月，补完风雅只江山。

我因为旅成拘滞，君此安居得往还。

一夕竹窗灯烛照，论文谈易两俱閒。

孔武仲

孔武仲　江豚诗

黑者江豚，白者白鬵。

状异名殊，同宅大水。

渊有群鱼，掠以肥已。

是谓小害，顾有可喜。

大川夷平，缟素不起。

两两出没，矜其颊嘴。

若俯若仰，若跃若跪。

舟人相语，惊澜将作。

亟人湾浦，踣墙布筰。

俄顷风至，簸山摇岳。

浪如车轮，氛雾相薄。

舟人燕安，如在城郭。

先事而告，昭哉尔功。

鳄啖牛马，头象鼍龙。

暴殄天物，安得尔同。

于人无害，所欲易充。

暴露形体，告人以忠。

又多膏油，以助汝工。

江湖下贫，机杼以农。

鸟鹊知风，商羊识雨。

大厦之下，风雨何苦。

岂知舟航，方在积险。

以尔占天，蓍蔡之验。

古之报祭，不遗微虫。

孰扬尔烈，登荐蜡宫。

世不尔好，复惟尔恶。

我作此歌，为昭其故。

孔武仲

孔武仲　将至巴陵

南行应不叹途穷，水驿连翩遇好风。

远浪飞来千白鹭，轻帆相逐两冥鸿。

残云日挂苍茫外，平野天垂旷阔中。

湘浦旧游思一访，肯因专脍忆江东。

孔武仲

孔武仲　将至湖口作

一帆安稳转汀洲，吞吐波澜画鷁遒。

三尺龙文光景动，川平何处有蛟虬。

孔武仲

孔武仲　介之会徐氏家饮薄暮不归为诗招之

金鞍骏马照朱门，乐会高张晋楚军。

狂客浩歌翻白雪，艳姬醉舞转红裾。

花光灼烁筵前锦，酒韵氤氲盏上云。

争似竹窗风月夜，青灯残茗细论文。

孔武仲

孔武仲　金橘

暑岸千侏绿，秋庭万点黄。

明晶能夺目，圆满要经霜。

瑞露凝肤满，甘泉沃肺凉。

美沧不解事，金碗荐槟榔。

孔武仲

孔武仲　京尘

蜚尘冥冥逐马尻，辚辚牛车何太劳。

春霜十日似妥帖，稍晴仍复起波涛。

非徒渐渍襟领黑，复且侵凌宫殿高。

吁嗟性地本安静，何乃纷扰争雄豪。

祗忧飞尽到坤轴，万怪菌蠢难藏韬。

愿回河淮作沟渎，贯穿城郭还周遭。

分衢洒扫万丁力，常遣莹定无秋毫。

身微愿大恐难副，有如画钓搴鲸鳌。

弹冠振衣但随欲，寄身此境何由逃。

孔武仲

孔武仲　经父云自到京止得一书颇怀忧想因寄

万事峥嵘不自由，年来书信最绸缪。

雁飞玉寒无多地，人望神都正倚楼。

祗恐边风多浩荡，故令音驿每迟留。

何如款段相随出，乡曲长为马少游。

孔武仲

孔武仲　景灵宫殿多植酴醾清香远闻

宫殿沈沈锁碧云，仙葩相倚正敷芬。

珠帘翠幄知多少，不碍清香处处闻。

孔武仲

孔武仲　景灵宫奉安神考御容

先帝遗弓剑，威灵在九州。

方悲风驭远，已见月衣游。

别殿笙歌动，中天彩翠浮。

觚棱参魏阙，气象拟蓬丘。

羽卫生幢盖，都人识冕旒。

吾君孝心远，文考百无忧。

孔武仲

孔武仲　净因院赴浴

汉客疲江海，乘槎万里归。

重寻象王舍，一浣洛城衣。

坏壁凝香霭，明轩泛暮晖。

红尘不相贷，归路骤骖騱。

孔武仲

孔武仲　九华山

扁舟重过九青莲，极目空明思浩然。

可是画工烦刻画，只因山骨偶枝骈。

风高迥认龙腾海，云散初疑剑插天。

剩采太湖嵌孔石，南窗排列伫飞仙。

孔武仲

孔武仲　九日廿二日西馆雨中作

西馆萧然拥羪裘，浑无桃李似潘侯。

路多绿竹遮栏雨，池有残荷掩映秋。

蛮獠讴歌逢乐岁，江湖风景忆扁舟。

衣冠到底为身累，秖慕逍遥寄一丘。

孔武仲

孔武仲　九月十四日小会

带露葵花贮漆盘，周遭仍簇小鸡冠。

人生爱赏无时足，但作姚黄魏紫看。

孔武仲

孔武仲　久长驿书事

空堂深深闪灯烛，群奴鼾眠声动屋。

豆肥草软马亦便，嚼美只如蚕上簇。

天事由来不可量，初更月出星煌煌。

须臾变作霏霏雨，客枕不眠知夜长。

孔武仲

孔武仲　酒帘

闪闪风中夸绿醽，当年匹马下旗亭。

秋原败叶声如扫，只有云山伴醉醒。

孔武仲

孔武仲　句

煎点径须烦绿珠。

孔武仲

孔武仲　句

黄公山下官悰冷，应有新吟续七哀。

孔武仲

孔武仲　君表自西林还城中以诗二首为别

天上优游侍从臣，还乡书锦坐生春。

不矜富贵知余事，同访溪山有故人。

方外笑谈无畛域，雨余泉石长精神。

西林路口嗟轻别，善护青云万里身。

孔武仲

孔武仲　君表自西林还城中以诗二首为别

巉巉庐阜秀侵天，有意登临已十年。

美味君才尝一脔，明珠我欲探重渊。

他时白首须归隐，此去青云更著鞭。

扶仗为公寻好处，往来同径得参禅。

孔武仲

孔武仲　筠州张氏追远堂

惨淡佳城侧，穹隆百尺堂。

岁时如过隙，松柏已成行。

玉笋登盘美，琼醅入奠香。

英灵似明月，时到此山傍。

孔武仲

孔武仲　孔周翰挽词三首

邂逅湓江口，方知叔父亲。

荣华才一梦，奄忽几千春。

白玉沾何晚，精金缎愈真。

耆年所宜得，天苦夺斯人。

孔武仲

孔武仲　孔周翰挽词三首

循吏今之选，皇华使者轺。

关河初异路，巾笏偶同朝。

急景催迟莫，清魂返泬寥。

一哀惭不达，生理故风飙。

孔武仲

孔武仲　孔周翰挽词三首

晚岁班朝列，光华动士林。

家风当冠豸，官序正腰金。

霄汉亨衢浅，膏肓积沴深。

凄凉哭门馆，笑语尚余音。

孔武仲

孔武仲　苦寒

晨风猎猎卷书堂，坐爱松筠耐雪霜。

岁律峥嵘催暮景，时光宛转逼新阳。

金卮满引颜虽解，石火深笼焰不长。

安得仙家却寒术，吸吞霞气赤城傍。

孔武仲

孔武仲　苦寒

十年被冷东南方，未惯清寒客帝乡。

碧落有声飞夜霰，轻裘无力拒晨霜。

鲸依海冻先摧鬣，雁起边沙易失行。

蒲柳脆肌尤不耐，暂凭杯酒作春阳。

孔武仲

孔武仲　愧鱼亭

昔闻鱼可羡，今见鱼可愧。

邂逅临池处，潇洒出尘意。

秋风八月起江湖，水染绀碧霞绮疏。

悠然掉尾波间去，须信人生不及鱼。

孔武仲

孔武仲　坤成节南宫赐宴

盛德千龄会，坤成四海观。

南琛走交趾，北賮引呼韩。

紫极经躔近，文昌步武宽。

横天起嵩华，照地集琅玕。

美酒来天禄。珍肴赐大官。

炉烟凝栋宇，冰雪袭杯褩。

瞻拜戎心服，山呼士气欢。

风清百尺庑，花压两梁冠。

雷作闻挝鼓，猱升看戏竿。

华裵舒雾霭，妙舞起波澜。

乔木秋声远，高城夕照残。

天街炎佳气，振鹭杳归翰。

孔武仲

孔武仲　腊月三日

寒窗劲色晓覃覃，又见京华腊月三。

官渡梅花应照水，香清回首忆江南。

孔武仲

孔武仲　蜡梅二绝黄鲁直云王都尉有之邀同赋

蜡梅直何如，但闻郑家说。

淡日明晨霜，凉酥点春雪。

孔武仲

孔武仲　蜡梅二绝黄鲁直云王都尉有之邀同赋

清嫌冰麝俗，淡学池鹅黄。

情知不是蜡，风定有余香。

孔武仲

孔武仲　雷亭四言

雷震於天，石陨於山。

石则何罪，龙殛石间。

容而不拒，石则有愆。

毋谓恢广，不察神奸。

想方震时，大雨溢川。

万里晦冥，风霆后先。

独恨不及，徙倚纵观。

睨而不惊，知神之全。

余后过之，间四十年。

乃记其始，以永其传。

孔武仲

孔武仲　李公择山房

石磴不容步，乔林森回还。

闻昔有威凤，养羽留此山。

乘此去翱翔，得意今不还。

余音落何处，尚在云泉间。

陈迹虽可寻，飞辙谁能攀。

孔武仲

孔武仲　李公择山房

碧落仙官侍玉除，至今遗迹在匡庐。

当时兄弟俱年少，他日归荣比二疏。

松篁入路水溅溅，自是庐山小洞天。

尽道秀才心好静，谁知风骨是真仙。

孔武仲

孔武仲　立春日

开岁春寒便有花，官闲只饮酒如霞。

殿门促贺新幡胜，书馆年来事事嘉。

孔武仲

孔武仲　立春晚会呈经父

侍史新从天下归，相逢忻喜著春衣。

萱芽刺土占芳节，兰醑倾觞乱夕晖。

兄弟几人华萼聚，岁时经眼羽翰飞。

东风处处吹嘘到，从此乡园笋蕨肥。

孔武仲

孔武仲　临江鲍守示诗二篇因寄之

官居无时节，簿领去复回。

胁息文网中，壮心安在哉。

积雪满西峰，中天白皑皑。

帘幄书生寒，复见诗筒来。

烦襟得洗沦，耳目亡氛埃。

纪德无可陈，诗情如七哀。

昔闻参军逸，今见太守才。

况有循吏政，养民如婴孩。

穷山虎豹伏，旷野桑麻开。

邂逅春色满，百卉东风摧。

吾乡足山水，使宅佳池台。

篇章日愈多，无惜分琼瑰。

孔武仲

孔武仲　刘公诗

原甫吾不识，闻之士大夫。

少时已绝群。卓牵千里驹。

读书足智虑，万卷力有余。

善发六艺蕴，高谈诋先儒。

天文地理学，道藏及浮屠。

纤悉无不讲，讲之皆粲如。

文章弄豪赡，咳唾玉与珠。

散落八极间，买者论锱铢。

为人又挺特，不与侠者俱。

伉健虎独步，轩昂鹤仍孤。

身虽登两禁，未及秉钧枢。

爽气随沆瀣，敛收入清都。

嗟嗟刘夫子，信是荀扬徙。

富贵非穷愁，而复多著书。

荒城过宿雨，古寺人平芜。

郁郁壁上诗，奎钩照天衢。

我来值日暮，篝火为踟蹰。

想见其风骨，磊落眉宇疏。

邦人好事少，不以玉石摹。

岁月更久远，凋摧逐泥途。

作诗贵述美，聊用赞不渝。

孔武仲

孔武仲　刘器之阴山七骑图

北风飒飒边云黄，飞沙噎日天惨苍。

驾鹅鸣哀雁不翔，七骑正出阴山旁。

山傍阴尘岁无阳，鸟飞堕翼人立僵。

犯寒跨鞍知悍强，以此决战谁能当。

面颜虽在姓莫详，一一胡帽胡衣裳。

马蹄涩缩弓不张，但见旗旆随飞扬。

凤瓶倒酒进其王，俯仰意气骄雪霜。

横斜道路深浅冈，想见射获多麏麞。

时平不复忧犬羊，但见楼兰驰髕髗。

仍嗤苦淡无辉光，人生所乐惟故乡。

彭城妙本家世藏，托以轻缣盛锦囊。

持来舒卷临华堂，环视叹诧几发狂。

我生未省到朔方，坐令出塞意慨慷。

攘归可敌千金装，长厚不疑同舍郎。

孔武仲

孔武仲　留别真戒讲师

假山砌叠真相似，双竹浇培画不如。

万屋尘嚣无间断，一轩气象自清虚。

持齐欲趁龙华会，升座能繙贝叶书。

官罢亦将辞北阙，携筇先访故人居。

孔武仲

孔武仲　留题揽秀亭

平生爱湓浦，亦复思匡庐。

恨无谢公屐，日与佳景疏。

兹岩特旷快，一览已有余。

骤雨过轩槛，清风来绮疏。

因怀骑鲸客，更欲凌空虚。

孔武仲

孔武仲　留题毛成叔待月轩

明月来时远，腾腾碧海东。

云收万里外，人在一轩中。

光泫当塘路，凉生枕簟风。

相过喜良夜，莫夜酒尊空。

孔武仲

孔武仲　留题无咎卧陶轩

南陌尘如雾，北窗清有余。

虽无彭泽柳，已富邺侯书。

书永禽音缓，门间马迹疏。

悠然即高枕，嘉兴拟湓庐。

孔武仲

孔武仲　留题徐成之和轩

生人情谊贵和光，俸薄官闲寄楚乡。

杂还宾朋四方会，优游风月一轩凉。

杯倾琥珀催人饮，羹暖驼蹄劝客尝。

景趣已佳心未惬，更栽花竹满池塘。

孔武仲

孔武仲　留赠上官常用

河梁欲上手重携，冷语南湖百尺堤。

看发了青云开羽翼，莫羞黄绶走尘泥。

文章炳蔚元摛凤，铓刃纵横暂割鸡毛。

欲识长民清净意，高堂双宇揭曹蹊。

孔武仲

孔武仲　榴花分题

东京石榴好，几处照楼台。

秀色裙难学，幽香蝶不来。

连枝成幄幕，著子尽琼瑰。

乞取当窗种，年年四季开。

孔武仲

孔武仲　六月望参

宿露初晞物向阳，袍鞋如水转回廊。

天开北极星辰正，风应南熏殿阁凉。

蓂莱已瞻圆魄就，槐花初覆广庭香。

朝廷礼数优元老，独后千官拜未央。

孔武仲

孔武仲　吕推卿出孔雀画图

书卧蓬山禁漏长，起观名画得心降。

曾闻饮涿依南海，颇怪飞鸣到北窗。

峭格正宜风作驭，修翎堪与凤为双。

知公物外寻幽好，不恋荣华拥节幢。

孔武仲

孔武仲　旅枕

旅枕春风底，倏然一梦惊。

漏移清禁远，天入小窗明。

桂玉梁园费，山椒楚客情。

萧条过百五，犹有卖花声。







卷146

孔武仲

孔武仲　罗港

八节滩头驻马蹄，淙淙流水日沉西。

岁时久已成陈迹，风景全然似此溪。

兰棹倚洲人竞过，篮舆索笔我闲题。

桃源仙境今何在，懊恼娇莺向暮啼。

孔武仲

孔武仲　落日

光彩沉沉万木西，青空围出酿胭脂。

家园正对荒陂望，恰似腾波出海时。

孔武仲

孔武仲　落叶

落叶不到地，随风复飘扬。

凋残北窗阴，凌乱日西光。

时节如未已，乌鸟情亦伤。

何事千丈松，岁晚仍苍苍。

孔武仲

孔武仲　马齧麦

马齧麦，仆饮冰，

北风轩轩摇丘林，霖霪十日吁可惊。

南山喜见朝日升，寻阳北岸霜泥薄，

穷腊独为千里行。五里聊一止，

十里复一息。杨柳弄轻黄，

已作春颜色。川原入眼虽似快，

时节去家还可惜。齧麦不须饱，

饮冰勿畏寒。起鞭移担复五里，

帝乡即在须臾间。悠哉役夫勉桓桓，

征途几何莫永叹，亦莫悲歌行路难。

孔武仲

孔武仲　马上有作

宫城北转乱蝉嘶，乔木阴云水满陂。

一阵风来掠华鬓，江湖清兴有谁知。

孔武仲

孔武仲　梅径

一径皎无尘，浓酥点烂银。

园池晴后雪，风景腊中春。

采蜜蜂时背，偷香蝶命屯。

都将潇洒格，分付与诗人。

孔武仲

孔武仲　秘阁观唐法帖呈同舍诸公

雍熙真人金丹成，骑龙逍遥上太清。

一时文物甚炳焕，至今高阁留峥嵘。

道山不为人间设，千秋长镇白玉京。

蓬莱诸仙当闲暇，相邀初作升天行。

宫殿相望金碧动，觚棱半引霄汉明。

锵金宝钥端门辟，四坐江芒炫奎壁。

换鹅何处得遗踪，临水当年应尽墨。

波澜入唐仍浩瀚，追蹑余尘犹十百。

味入噉蔗真渐佳，力未半途多自画。

万物莫如观所聚，我生强半初相识。

相期更乘飞云来，琪花为盘霞为杯，

嚥味沆瀣临丹台。兴尽翩然欲归去，

从此心骨无尘埃。

孔武仲

孔武仲　绵绣谷二首

江城已月芳菲尽，残紫深绯到谷中。

最是庐山佳丽处，我来萧飒已秋风。

孔武仲

孔武仲　绵绣谷二首

帝忆庐山万玉妃，狂风浩荡唤春归。

繁华过眼一朝尽，惟有珍禽无数飞。

孔武仲

孔武仲　庙下候风呈同行

楚水千百源，洞庭为壮观。

势居七泽右，地裂荆吴半。

而我泛扁舟，飘然一归雁。

来之岂为益，去赤未足算。

胡不吹清波，纵发如飞翰。

朝辞庙山曲，午泊巴陵岸。

况有三面风，迎送俱无间。

定非偏薄厚，以掇行旅讪。

奈何苦流滞，兀兀晨复旰。

采芹朝当蔬，伐竹暮供爨。

舟师三十人，饿虎奔刍豢。

使之裹粮绝，虑有探囊患。

二王东南望，貌像颇辉焕。

歌鼓岁无休，香灯夜侵旦。

我为江湖士，乞灵从弱冠。

四到祠宫下，霜髯今已灿。

王其故旧恤，勿以涂人看。

尊师况慈忍，善道阴有赞。

王心或未回，师颊固宜缓。

灵珓似见许，归来整樯幔。

孔武仲

孔武仲　明妃

碧落千万里，轻云何处来。

仙衣行缥缈，海鹤去徘徊。

映日低秦岭，随风过楚台。

茅檐看不足，更欲上崔嵬。

孔武仲

孔武仲　明月亭下作

杳杳芜城起暮钟，亭亭华月照秋容。

便疑碧海依墙堑，云水情知隔万重。

孔武仲

孔武仲　内阖钱公宠惠高丽扇以梅州大纸报之仍赋诗

昨夜秋风来户庭，残灯闪灭微凉生。

得公团扇未及用，挂向空堂神骨清。

但将远趣醒耳目，不独暑月排歳蒸。

惭当厚意无以报，前诗空说玖与琼。

漆箱犹有南中纸，阔似棋枰净如水。

传闻造之自梅州，蛮奴赤脚踏溪流。

银波渗彻云蟾髓，入轴万杵光欲浮。

收藏终恐非吾物，宝剑银钩有时失。

不如包卷归文房，钱公家世能文章。

五日京兆聊尔耳，归步金銮上玉堂。

玉堂不复知吏事，紫橐华簪奉天子。

凤阁曾观思涌泉，谪仙今振辞如绮。

不似冷官太苦辛，吟哦风月愁山鬼。

孔武仲

孔武仲　暖轿

垂帘为户竹为舆，千里征行似宴居。

达摩无心惟稳坐，倪宽已老更耽书。

孔武仲

孔武仲　暖轿二首

双袖深笼两脚垂，朝寒乘快度荒陂。

春风浩浩无边际，似驾乌云过海时。

孔武仲

孔武仲　暖轿二首

淮山万点雨晴初，日日寒帷望太虚。

野阔天低今可压，闭帘无事只看书。

孔武仲

孔武仲　偶成

翦断长翎入网罗，十年光景怨蹉跎。

欲提长剑为游说，且卧空山学揣摩。

砧杵夜寒醒醉梦，风霜秋紧役诗魔。

不须计较当时事，黄卷书中宠辱多。

孔武仲

孔武仲　偶书

夜枕唯便睡，晨窗不展书。

学文真渐懒，与世况全疏。

老合耕山涧，恩容寄石渠。

餐氈亦堪饱，不叹食无鱼。

孔武仲

孔武仲　偶书

暮上高楼听村笛，清风寥寥吹泽国。

苍山莽野百战地，美木阴林四时色。

浩荡坤乾万里中，风光尽属渔樵客。

孔武仲

孔武仲　湓城东

庐山之岑岑，横绝东南天。

大江之汤汤，洲渚相钩连。

山水两中间，君家之故园。

忆昨别此去，春风初破年。

归来已秋节，登览恍依然。

万里一转蓬，四时真蜕蝉。

退无环堵宫，长逐车与船。

风景日愈佳，尘埃日缠绵。

人事正浩荡，徙劳赋归田。

孔武仲

孔武仲　彭泽山

□矶环合辟鲸虬，白水如汤动地流。

崖崿尽成斤斧迹，当年谁与化工谋。

孔武仲

孔武仲　彭泽县

西江之水何悠悠，下与江南为一州。

□□□□□□□，正以彭泽为襟喉。

千川百谷所合庚，尽倾此泽如杯瓯。

鸣声唶唶光油油，不知其下有底不。

昔人有卷长绳投，击以南山之巨石，

百尺不彻深潭湫。□□□□□□□，

颇疑潜行通十洲。不然何此弹丸地，

吸彼尾闾曾不休。城南十里山更稠，

如立象马如驱牛。下饮长江势不竭，

无始以来向东流。旋湾触抵劲且遒，

虎眼倒射惊沙鸥。鼋鼍虽轻不能游，

而况往复之行舟。下水从容势犹可，

上水辛勤人更愁。祠神皆以北风求，

不尔岂但须臾留，天公颇知元元忧，

胡不推山作平地，两辟旁野为通沟。

征行万里皆帖妥，灵扬之威从可收。

阴官闻我言，骇汗盈臂韛。

洒为猛雨沃四野，惊雷夜震波澜滮。

我舌阁且凝，久病竟不瘳。

强为短歌题柿叶，欲恁双鲤寄阳侯。

孔武仲

孔武仲　平阳叹

坏云如山压齐垒，六军颜色如灰死。

高郎元自解琵琶，万岁无愁作天子。

伯升何曾上青天，溅血遗痕芳草间。

长城万里自推仆，骏马只驮冯小怜。

奸臣百计为蟊贼，不但妖娥解倾国。

熊罢哮门蹙平阳，冯妃对镜妖栊妆。

死生契阔不相弃，双双刎颈长安市。

孔武仲

孔武仲　葡萄

万里殊方种，东随汉节归。

露珠凝作骨，云粉渍为衣。

柔绿因风长，圆青带雨肥。

金盘堆马乳，樽俎为增辉。

孔武仲

孔武仲　瀑布六首

悬崖倾注自成川，六月溪风为肃然。

不是化工移用巧，尾闾应亦有穷年。

孔武仲

孔武仲　瀑布六首

山头飞瀑海中潮，此理谁能问泬寥。

秖恐分流从月窟，桂香无限到西桥。

孔武仲

孔武仲　瀑布六首

晴天如练雨成雷，飞洒青空亦快哉。

推倒西峰一百丈，试观河汉所从来。

孔武仲

孔武仲　瀑布六首

沉浮又似缀汀鸥，石齿横斜咽复流。

莫放阴云遮洞府，最宜明月挂高秋。

孔武仲

孔武仲　瀑布六首

接石为槽绕画檐，清风爽气坐来添。

恰从天外为飞瀑，又向人间作水帘。

孔武仲

孔武仲　瀑布六首

窈窕东注壑，舒徐南入江。

寄声沧海若，高洁此难双。

孔武仲

孔武仲　七里驿遇叶振卿秘校南归三首

系马邮亭寂寞中，远沙乔木暮号风。

今霄不作江南梦，赖有之人笑语同。

孔武仲

孔武仲　七里驿遇叶振卿秘校南归三首

雪霰飘灯春夜长，相逢旅琐莫悲伤。

朱颜绿发输君少，正好驱车上太行。

孔武仲

孔武仲　七里驿遇叶振卿秘校南归三首

湘水秦山此路分，更持杯酒劝行人。

马头便作天涯别，好到江南看早春。

孔武仲

孔武仲　蕲春听琵琶五首

银烛交光桂酿清，亲朋相见苦多情。

春宵万籁俱澄绝，初试鹍弦骤雨声。

孔武仲

孔武仲　蕲春听琵琶五首

新自浔阳江上来，虽闻此曲不悲哀。

轻拢细撚俱清绝，指法何惭二善才。

孔武仲

孔武仲　蕲春听琵琶五首

北踏胡霜汉马骄，千秋琴调思娇娆。

华堂夜饮灯如书，共听新声不寂寥。

孔武仲

孔武仲　蕲春听琵琶五首

百转千萦住复移，浑如啄木在高枝。

春效极目快晴后，峭绝一声飞去时。

孔武仲

孔武仲　蕲春听琵琶五首

夜如何其夜未央，山城斗转星煌煌。

收琴插拨各无语，酒美不知春漏长。

孔武仲

孔武仲　钱穆仲有高丽松扇馆中多得者以诗求之

巨鳌昂头鲸掉尾，东顾沧溟天接水。

钱公涉险如通渠，破帆一抹三千里。

岛夷之国远且偏，归来逢人语辄喜。

大荒茫茫最宜松，直从旷野连深宫。

听声卧影已不俗，况作团扇摇清风。

人情重远由来事，不贵黄金贵楛矢。

况有新诗传四方，群豪追随弄荐章。

我虽相见无所得，坐忆松鹤生微凉。

钱公治迹压张赵，偷儿破胆皆摧藏。

桴鼓不鸣已三月，凛凛霜威破残热。

从公觅扇更觅诗，愿报琼瑶无已时。

孔武仲

孔武仲　遣百朋赴太学补试

冉冉浪相逐，江湖今十年。

念使从远学，家贫乏鞍鞯。

一官来京都，环堵当西阡。

学省咫尺近，彷佛闻诵弦。

暂当辞家庭，裘马去翩翩。

英豪多出此，切琢期勉旃。

昔我远方来，算里近五千。

清灯耿残月，积雪堆穷年。

对经必敛衽，求师欣执鞭。

绚藻颇不乏，屡贡多士先。

所愿克堂构，使我安食眠。

尔祖最尔爱，置膝自抚怜。

追恨不及见，泪下如涌泉。

孔武仲

孔武仲　清凉寺

白寺荒湾略舣舟，携筇来作上方游。

何年巧匠开山骨，自古精兵聚石头。

故垒无人空向久，高堂问话凛生秋。

云庵快望穷千里，一借澄江洗客忧。

孔武仲

孔武仲　清溪词

谯门之南溪水长，斜晖倒闪青铜光。

下与长江作支股，愁霖涨天江潦黄。

江潦黄，入清溪。

清溪到底终无泥，还如初出秀山时。

孔武仲

孔武仲　琼花画轴

我欲游广陵，江湖浩难涉。

喜有琼花枝，相随在巾箧。

北人初不识，谓是玉蝴蝶。

天妃绝世艳，乃以方妓妾。

古祠惟一株，他种不欲接。

春风乱百草，红紫门纷煜。

皓然姑射姿，岂少朱粉颊。

铁干已峥嵘，云朵正稠叠。

书林日清闲，万虑坐收摄。

悠然对妙笔，颇与幽兴惬。

彷佛未易得，吟思舌徒嗫。

孔武仲

孔武仲　秋日感怀

万山松色锁蝉呜，日透林阴上下清。

霜压蒹葭连地白，风吹河汉满天声。

穹庐夜动阴山虏，玉甲朝屯紫塞兵。

愿漱单于一杯血，心随鵰鹗过长城。

孔武仲

孔武仲　秋夕感怀

秋空雨过一掀帘，万象森森夜气严。

皓露滴人珠满袖，金风吹月鉴开奁。

荒阶蟋蟀动相感，大海虬龙方退潜。

物理穷通何足叹，试开阊阖问洪织。

孔武仲

孔武仲　秋夜对月

月行青天入重云，金波泄泄穿鱼鳞。

须臾云收境亦静，虚空表裹无织尘。

寒光正与人相射，碧琉璃中低玉盆。

微风更入北窗竹，余声飒洒清心魂。

颇疑碧落在步履，广寒清都相与邻。

乘槎去后事寂寞，至今织室临河津。

却思白日走城郭，浮埃马足何纷纷。

劳之以画逸以夜，天意傥欲甘苦均。

人生南北无定所，浪自转徙随燕秦。

关河渺邈乡井异，惟有明月来相亲。

崎岖万里如咫尺，圆缺惟有年年新。

如兹久要乃可喜，相对可不罗壶樽。

黄金如不付酒媪，虽富不如长贱贫。

重城沉沉桂魄下，松萝永愧山中人。

孔武仲

孔武仲　楸花

淡薄已无俗，秋高真出群。

峨峨揭翠藻，漫漫缀红云。

远色天街尽，余香省户闻。

狂风晓来剧，惆怅落纷纷。

孔武仲

孔武仲　壬申仲秋与东观曝书之会谨赋五言四韵律诗一首

秋风解烦暑，尊俎可从容。

尽会青云士，来游群玉峰。

琅函窥一一，金钥发重重，

四库传观喜，惟应吏困供。

孔武仲

孔武仲　入关山

轻与兀兀乘朝晖，渐入山径行逶迤。

昨日喜与山相见，今日得与山相随。

山中老翁迎我笑，借问久矣来何迟。

答云王都富且乐，四方车马皆奔驰。

我虽疏慵亦勉强，天恩得邑方南归。

山林朝市不同调，公虽高简宜无讥。

老翁闻语更欢意，为我煮水烧松枝。

山家十钱得升酒，劝我引觞聊沃饥。

为翁一奏白雪曲，翁亦为我歌紫芝。

此声淡泊极有味，往往世俗无人知。

山中之乐有如此，嗟我舍此将焉之。

孔武仲

孔武仲　入局马上

愁云惨惨增寒威，冰铓砭骨裘不支。

鸣驺南北困道路，扰扰人趋入省时。

京师久旱尘土恶，喜有小雨沾须眉。

跨鞍便起江湖兴，波明别浦柳半垂。

卧听篷声睡正稳，放船不问归来迟。

孔武仲

孔武仲　入山三首

冠盖成阴中路回，独携莲社道人来。

千岩万壑初相识，分付晴岚面面开。

孔武仲

孔武仲　入山三首

路出西林兴倍长，轻衫短盖入秋阳。

层崖蔽日多清影，深谷迷人有异香。

访古不辞穿绝磴，参禅直为遍诸方。

此身似是辽东鹤，偶逐飞云到故乡。

孔武仲

孔武仲　入山三首

十岁不出还可嗟，经旬遍走梵王家。

群仙拍手向人笑，方朔今来何晚耶。

孔武仲

孔武仲　入万家园

行尽东南郡，重来访旧居。

此心能有止，他境更谁如。

入径看生笋，临池想跃鱼。

仍贪田舍乐，植杖劝芸锄。

孔武仲

孔武仲　入湘江二绝句

清川曲岸进迟迟，采得菊花三两枝。

撚弄秋香斜日下，有怀江国去年时。

孔武仲

孔武仲　入湘江二绝句

平沙衬水竹藏云，自古多招薄命人。

我独远来追所好，是中鱼美绿醅醇。

孔武仲

孔武仲　入鄢陵界

马蹄腾踏去如流，雨止车尘凝不浮。

驿道夷平桑柘美，人言从此属皇州。

孔武仲

孔武仲　溽暑

顽云积穹苍，天宇书沈黄。

日车亦徘徊，风力软不扬。

亭午犹蒸溽，汗泻如沃浆。

裿褐无所投，返坐闭深房。

外观俱遣绝，欲以进清凉。

烦襟竟不解，号呼投空床。

安得引扶摇，大鹏共翱翔。

拔石移三山，回波沃扶桑。

炎官丧精魄，火蛾潜遁藏。

披襟阊阖畔，爽气盈衣裳。

谁能守环堵，执热徙自伤。

孔武仲

孔武仲　三山矶

矶下长川欲倒流，江豚出没水禽浮。

凭谁为告诗仙道，今到青天尽处游。

孔武仲

孔武仲　三舍人题名於后省皆赋诗因寄呈刘贡父

西垣寂寞今已久，三贤文章凤池手。

朝来不复峦山中，后至傥谁居客右。

华堂刻石映今古，秀句连章动星斗。

鸰原棣萼俱相望，龙吟虎啸生辉光。

就中贡父我故乡，况有小阮争翱翔，

翩翩亦试中书堂。

孔武仲

孔武仲　三峡桥

庐山到此深，面面皆叠嶂。

安知九江滨，自有三峡壮。

层崖合飞流，深谷呀百丈。

颇闻开辟初，融结固异状。

帝遣六天丁，开凿就空旷。

划为双门关，拔作两城障。

乔林叠帷幄，怪石蹲犀象。

高泉落其间，快若翻瓮盎。

雷动正轰磕，龙吟更凄怆。

萦流十里间，余怒犹奔放。

诗人细评品，价出瀑布上。

山祗苦闷蓄，可探不可望。

我来搜奇古，秋色正明亮。

初观虽震慴，少定亦恬荡。

复值朝日升，光景相荡漾。

如倚明月宫，俯看银河浪。

孔武仲

孔武仲　山间三首

江城八月苦炎晖，潇洒山间挟纩时。

峰顶宝林俱胜绝，篮舆从此上天池。

孔武仲

孔武仲　山间三首

绝壁藤萝喜可攀，更无平地只青山。

路回亦有虚明处，江北江南指掌间。

孔武仲

孔武仲　山间三首

柔条细叶谩成业，亦有悬崖出小红。

欲试金丹求不死，灵苗应在此山中。

孔武仲

孔武仲　上秜除恭谢迎驾有作

仗卫风生下玉宸，倾都瞻望属车尘。

乾龙已应飞翔始，震鬯方观荐奠新。

星象低回随曲盖，天阊苍莽入钩陈。

麟台亦与班迎末，不美甘泉作赋人。

孔武仲

孔武仲　上巳与江晦叔游城西

禁园灵沼酿风光，恩许游人人醉乡。

天上仙葩迷阆苑，月中清气泻银潢。

觞浮曲水青春暮，人在瀛洲白日长。

却望宜秋指归路，觚棱金碧正斜阳。

孔武仲

孔武仲　芍药

楼上看红叶，都城值晚春。

风葩低永书，露脸泣芳晨。

忆昨淮南客，曾为诗社人。

轻明是楼子，闲澹有天真。

此地虽都会，兹花莫等伦。

维扬不复梦，羸马禁城尘。

孔武仲

孔武仲　舍轿马而步

严风驾雪霜，吾轿颇温燠。

白日暖郊原，吾马快驰逐。

二者皆得用，翩如两黄鹄。

马骄倦提策，桥狭厌挛束。

何以救斯弊，奔驰有吾足。

副之两革靴，随以一筇竹。

凫趋上高冈，虎步出平陆。

折花得低枝，照影临深谷。

道逢田间叟，时访以耕牧。

北音稍入耳，俚语俄满腹。

行行及前堆，小汗已脉沐。

芳草可为茵，吾眠不须褥。

人生忌太佚，终岁居华屋。

醉饱耳目昏，软暖筋骸缩。

今吾异于此，千里干微禄。

朝随麏麞骋，夜侣鸿雁宿。

户枢劳乃久，金矿缎方熟。

聊歌以自娱，不作杨朱哭。

孔武仲

孔武仲　胜师堂双竹

累石为峰太谨严，故排双竹辟修织。

天风似亦喜清净，时嫋枝梢为埽檐。

孔武仲

孔武仲　诗答李时发见贺书省除命渠云尝言矣

倾盖相期自有人，赠言先许出埃尘。

若非清议曾推挽，安得公朝有选抡。

州县徙劳虽已厌，置邮传命或非真。

期公莫算人间事，共醉湘江烂漫春。

孔武仲

孔武仲　诗送应子发之官吴兴

又向吴兴去，江湖风雪天。

莱衣归戏采，俭幕看依莲。

伉直不随世，低徊今有年。

谁将华阴土，一为拭龙泉。

孔武仲

孔武仲　施夫人挽诗

有子纡朝服，平居奉典彝。

蹉跎五鼎养，奄忽百年期。

故宅萱堂掩，新阡薤露悲。

遗芳托虀臼，仿佛九泉知。

孔武仲

孔武仲　十二月十二日后殿朝参

广殿泬寥边，鸣靴趁静鞭。

中霄黄道直，诸御锦袍鲜。

夜雨尘如洗，秋槐影尚圆。

银台不奏事，人乐太平年。

孔武仲

孔武仲　十二月十六日后殿朝谒

晨光先到帝王州，别殿珠帘不上钩。

万岁声齐山献寿，九门朝退海分流。

参差雉尾回丹陛，杳远鸡声下禁楼。

年少曾来奏词赋，钧天却记梦中游。

孔武仲

孔武仲　十二月朔入局

坐听禅林叩晓钟，官曹遥指禁城东。

千门洒扫冰鑱路，万木号呼叶受风。

金殿放朝闲虎士，蟾泓浑翰冷瑶宫。

春晖闭目无多日，预草新文拟送穷。

孔武仲

孔武仲　十一月十六日入馆

一雪初乾晓日红，行人争道已憧憧。

泥萦马足行初踬，寒犯貂裘力正浓。

地逼新阳虽喜气，云垂沧海更愁容。

便应买酒邀俦侣，烂醉高眠群玉峰。

孔武仲

孔武仲　十月朔过殿

平晓清风响北林，大明宫殿肃阴阴。

雕舆来息云天上，黼座遥瞻斗极深。

庭广袍衣自相照，朝回幡盖尚余音。

太平文物多师古，想望汉唐犹视今。

孔武仲

孔武仲　石城祠

门外云潮去复回，山头宫殿锁苍苔。

清风明月无兴废，白鹭鸟鸦自往来。

百战英雄俱戏剧，凄然空起子，

日落怒号息，扁舟从此移。

巨鳞初脱鼎，劲翮不黏黐。

历历前征路，茫茫北去陂。

白沙聊系泊，灯火夜深时。

孔武仲

孔武仲　石榴

造物巧雕锼，殷勤在石榴。

中妍宁暴露，外稳不轻浮。

露液甘凝蜜，琼房密贮秋。

非徒适人口，饤坐亦风流。

孔武仲

孔武仲　时雨

空车辗雷帜推电，千里冥冥甘雨遍。

元丰嘉号卜长年，太乙尊神宅畿甸。

齐宫夜祷天俯听，美泽朝流慰人愿。

豆苗蓬蓬粟低垂，土脉舒苏蝗不飞。

野老讴歌忘帝力，夕阳相与荷锄归。

孔武仲

孔武仲　食冰

冬冰冽冽虽可畏，夏冰皎皎人共喜。

休论中使押金槃，荷叶裹来深宫裹。

胸烦肺涸聊一苏，任尔青蝇相趁死。

经时不坏已可怜，济物之功尚如此。

人言霜雪比小人，我谓坚冰似君子。

孔武仲

孔武仲　食蛤蜊呈子骏明叔

两君霜夜两相过，有酒无希争奈何。

蛤蜊买得虽不多，百枚包以一枯荷。

呼奴再濯清泠波，玉石磊落声相磨。

乾薪烈焰稍骈罗，暴殄天物真烦苛。

闭关拒敌难挥戈，划然双辟如嘘呵。

天然甘露贮玉窠，不须易牙为调和。

争先贾勇手自拿，莫笑擎盘无翠娥。

鈊明肉净绝泥沙，弃掷顽壳如投梭。

宫醅滟滟鹦鹉螺，满饮不惜朱颜酡。

念初搜索从海涯，千斤秖载双骆驼。

都城观阙云峨峨，时新首到王公家。

吾侪得啖已蹉跎，势力不敌怨则那。

往岁端居临漕河，此物堆积如山坡。

蛏蝛淡菜暨车蛾，其实气味俱同科。

但嫌咀嚼费齿牙，何尝珍惜如京华。

物虽难得味乃佳，一壶千金古所嗟，

三嗅而兴君为歌。

孔武仲

孔武仲　试院呈上官御史

当年容与乐虞庠，今日抡才道更光。

但爱襟怀无岸谷，不知衔位带风霜。

气锺海上仙山秀，袍拥天边玉树香。

衡鉴赖公归一律，明朝归马快腾骧。

孔武仲

孔武仲　试院看月呈子骏明叔

禁城遥想催银箭，灯火相望人语断。

门外流尘任自高，中秋好月来相伴。

依楼委砌冰皎洁，射隙侵棂雪凌乱。

同僚二公迹见亲，相应顾影为三人。

吟咏清景临佳树，骨爽襟寒不能去。

颇疑宵梦到蟾宫，欲把秋毫分玉兔。

中山美酒生微波，银瓶快泻金叵罗，

相邀一醉君如何。

孔武仲

孔武仲　试院书事呈同僚诸公

九衢奔走厌红尘，官舍连朝得闭门。

莹静轩窗移白日，青荧灯火送黄昏。

披衣已爱星辰烂，奉御方瞻斗极尊。

早晚虞庠夸得士，相随笑语入天阍。

孔武仲

孔武仲　试院书事呈子骏明叔三篇

忆初怀诏下天街，红烛相随御史来。

场屋喜遵新定格，朝廷思见已成材。

诛锄险异归平坦，洗濯英华出草莱。

文藻诸生皆足用，更期儒行比骞回。

孔武仲

孔武仲　试院书事呈子骏明叔三篇

当年场屋未分袍，文阵今将逸对劳。

紫案飘香还序拜，画堂横幕看挥毫。

心游造化群嚣静，笔吐虹霓万丈高。

长育人材今久矣，行看中选尽英豪。

孔武仲

孔武仲　试院书事呈子骏明叔三篇

汾阳韦曲尽名臣，邂逅群居得远孙。

玉琢两圭看德器，河倾千里瞰词源。

鸳行平日随朝谒，鼎立今朝定讨论。

只恐门开便分散，追风难认马蹄痕。

孔武仲

孔武仲　书馆买粟饭取合门水以接书饥

食粟淡有味，饮泉甘且清。

粟白来天市，泉美汲官城。

斜晖转西窗，饥肠蚯蚓鸣。

暂时箪瓢趣，无计邱壑情。

华堂发八珍，甘鲜杂咸腥。

挟取既不专，弃余饲苍蝇。

何如简且易，月夜泛瑶琼。

快汲不留咽，殊胜豆与粳。

井冽有真甘，复不糁藜羹。

孔武仲

孔武仲　书怀

临寄家书道苦长，南州山迥水茫茫。

细将驿堠从头数，准拟今朝到故乡。

孔武仲

孔武仲　书省即事

恩旨雠书到午休，笑谈连手得优游。

窗声渐渐回修竹，庭实鲜鲜亸石榴。

风色洗清天畔阙，鼓声遥转日边楼。

群仙暂驾飞鸾去，从此蓬山更少留。

孔武仲

孔武仲　书事二首

路逢行客向江州，勒马荒郊为少留。

家事满怀无纸写，好将言语付苍头。

孔武仲

孔武仲　书事二首

北来烟爨苦凄凉，金灶峥嵘突尾长。

满箧香粳无处用，邮亭一饱待桄榔。

孔武仲

孔武仲　书息于林下

大暑涉长川，前山后山深。

忽逢轮囷木，投得数亩阴。

仆夫六七人，卧起且呻吟。

念尔亦太劳，独佚我何心。

试为苏门啸，冷泠鸾鹤音。

遗声满坑谷，爽气回中林。

松风为之兴，凉冷破烦襟。

神骨斗醒快，炎蒸岂能侵。

安得写此怀，寄之朱丝琴。

孔武仲

孔武仲　数诗分题二首

一邑临襄汉，青衫正少年。

二毛侵鬓发，披雾始窥天。

三接龙光远，瞳眬白日边。

四门方杂沓，羔雁贲林泉。

五斗安微禄，虽贫志浩然。

六韬聊自试，有策佐平燕。

七札穿强弩，诸君必凯旋。

八荒驰贡篚，恩旨罢戈鋋。

九九期君用，惭非命世贤。

十官何敢望，於此卜归田。

孔武仲

孔武仲　数诗分题二首

一樽劝君饮，举觞莫迟迟。

二月风景妍，都人正游嬉。

三春已失一，胡不惜芳时。

四郊更清旷，红紫耀涟漪。

五侯盛供帐，出以歌鼓随。

六龙西翱翔，迅速不可追。

七泽起悲风，晚景含崦嵫。

八音莫停奏，妙舞随金丝。

九门稍合钥，莫时泪沾衣。

十里灯烛光，醉矣各还归。

孔武仲

孔武仲　水上清风覆以乔木

乔木张帷幄，小溪环佩声。

清风复飒然，三者固难并。

而我兼得之，世俗亦不争。

逍遥万虑废，俯仰一身轻。

豁若发醯鸡，悟然虚白生。

万里涉山川，三伏值炎蒸。

赤日正流天，篮舆须驻行。

波明金沙露，渡仄画舫横。

上飘以淅淅，下溅以泠泠。

中有翠影浮，蓊蔚如画屏。

顷刻谐我意，翛然已忘形。

濯足临潺湲，披襟望青冥。

山中真可乐，世路空营营。

孔武仲

孔武仲　睡椅

非马亦非船，可坐兼可眠。

客来呼不应，睡美腹便便。

书慵食饱后，还作定中禅。

孔武仲

孔武仲　顺风发江夏

西江风浪夜喧貀，清晓犹闻万籁哀。

水驿正随衡雁去，云帆初学海鹏开。

山横别浦跳丸度，席对长澜阵马来。

快意须防太豪横，斜阳荒港少徘徊。

孔武仲

孔武仲　司马温公挽诗五首

龙卧南阳久，天回北斗高。

庙堂更政化，岩谷起英髦。

正色朝端肃，华巅国务劳。

西州忽移翣，风木动悲号。

孔武仲

孔武仲　司马温公挽诗五首

鼎鼐华元老，朝廷倚上台。

除疴得针砭，作解有风雷。

尚冀松椿寿，谁令柱石摧。

英灵参列宿，余惠在春台。

孔武仲

孔武仲　司马温公挽诗五首

赐告恩稠叠，闻丧上震惊。

秋原无喜色，夜雨有悲声。

世路嗟存没，公心达死生。

蓬山预雠校，新见史书成。

孔武仲

孔武仲　司马温公挽诗五首

高步朝廷上，羽仪鹓鹭行。

精诚贯金石，素节履冰霜。

爽气今仍在，斯人没不亡。

嵩云自闲暇，长映读书堂。

孔武仲

孔武仲　司马温公挽诗五首

拙与世沈浮，登门十二秋。

云天曾送上，风壑此来游。

霄汉三台坐，江湖万里舟。

抠衣已不及，惨怆逝川流。

孔武仲

孔武仲　思南岳呈运判承议

曾逐篮舆访懒残，楼台萦转在峰峦。

银灯夜向猊床拜，别殿晨披贝叶看。

选胜危梯经巀嵲，登高余思凭栏干。

归来认是游仙梦，过尽春风料峭寒。

孔武仲

孔武仲　四月二十二日拜第二请御正殿

骤雨鸣宫瓦，新槐密禁城。

鸳行趋晓肃，鸡唱入云清。

日晃千袍影，风传万岁声。

天心求允协，飞奏入承明。

孔武仲

孔武仲　泗州

天都佳气郁葱葱，转盼江河万斛通。

可但临淮称要地，直因排泗有神功。

僧伽普照灵如在，宝椟都梁翠倚空。

惭愧使星留客厚，尘埃挥手各西东。

孔武仲

孔武仲　松上老藤

古木已抑藏，长藤亦奇怪。

潜根苍藓中，矫尾青云外。

严严秋霜剥，悠悠夏景晒。

摧残复长养，缎练成老大。

蛇蟠筋脉壮，龙死躯壳在。

他时雷破山，大雨洒滂沛。

兹松若变化，无乃遭结秝。

附枝物所患，夺朱古为戒。

孔武仲

孔武仲　松下

兀兀皆禅刹，亭亭历蒿坡。

蝉声引我思，得荫亦浩歌。

萧瑟美风日，顾瞻爱松罗。

收得物外趣，悠然养天和。

孔武仲

孔武仲　宋履中学士挽词二首

朝论方知子，哀哉疾不瘳。

歌闻湘浦些，魂返岱宗游。

文雅承三世，渊源见九流。

音容如可接，图像在瀛洲。

孔武仲

孔武仲　宋履中学士挽词二首

迹忝词场旧，官俱瀛府仙。

过从常永日，推予更忘年。

素业期三友，幽途隔九泉。

春明书史富，贵与弟兄贤。

孔武仲

孔武仲　送毕公叔使河北

东观久寂寥，君王念多士。

鸾凤望青云，联翩羽翰起。

英英毕公叔，声价动天子。

剧谈时利害，如泻九江水。

骅骝厌羁縻，放步即千里。

间关北门道，牵车从此始。

蓬瀛墨宝烂，原隰皇华美。

英气扫豺狼，清风回狱市。

虽牵倚门念，犹胜捧檄喜。

书止慰索居，时付黄河鲤。

孔武仲

孔武仲　送曹子方奉使闽中

闻说乘轺美，全□胜赴□。

先声驰岭海，和气入山川。

路束篮舆过，书凭塞雁传。

祝君求莊草，醒我北窗眠。

孔武仲

孔武仲　送传龙图帅秦

公才卓牵有施为，镇俗安边正及时。

东壁图书迁秩峻，西州父老叹来迟。

门开细柳军无匹，剑下楼兰敌未知。

闻道秦州多胜迹，登高能广少陵诗。

孔武仲

孔武仲　送祠部刘仪文知颍州

厌逐京师车马尘，乞为林下水边人。

江湖入梦归心壮，道路生辉使节新。

岂弟宜民推善政，清闲无讼称天真。

如闻此府多迁擢，剩醉西湖烂漫春。

孔武仲

孔武仲　送崔伯阳守颍州

听说州除美，州临颍水清。

风谣带京洛，湖岛似蓬瀛。

昔泛扁舟下，今闻太守行。

山川应好在，为道旅人情。

孔武仲

孔武仲　送范中发知蕲州

汉南行乐不可复，殿中立班时会君。

华省方看列宿贵，名州歨见左符分。

飘蓬聚散古难必

塞马去来乌足云。

出处行藏君素达，吟情聊对祖山云。

孔武仲

孔武仲　送范中济侍郎知庆州

平时广朝中，相见辄欢喜。

昂藏八尺身，所负必奇伟。

四方献善败，军国盈虚计。

叩之如川流，滚滚不知已。

天子汩汝能，吾臣鲜其比。

而况所设施，粲粲在边鄙。

西戎未纯一，汝可三军帅。

擒之或纵之，高枕惟尔恃。

公拜稽首归，眉目凛生气。

顽童玩天恩，豢养若骄子。

欲痛以鞭笞，而畏蹄不止。

二者不两全，在所以节制。

又如畜狂犬，系颈不系尾。

收其要害处，进退随所指。

重城夜彻关，沙漠净如水。

辞别不踌躇，安边从此始。

孔武仲

孔武仲　送傅正之官礼部

妙道微言早自知，钧衡何事器君迟。

连墙并屋相从久，耸壑昂霄此去宜。

画省含香修故事，云台呼仗请私仪。

想君清直家风在，好为朝廷作伯夷。

孔武仲

孔武仲　送高善时赴官

王国方登俊，清才尚折腰。

萱堂余怆在，瘅海此行遥。

宴语无疏阔，离怀但黯销。

红尘一羁旅，风驭羡飘飘。

孔武仲

孔武仲　送韩密学知定州

闻说公空阅古堂，于今出守似还乡。

营开细柳旌旗动，山假胭脂苜蓿长。

北俯貔貅瞻玉节，南楼风月寄胡床。

亲朋出祖无惆怅，早晚韩侯对未央。

孔武仲

孔武仲　送何司封知寿州

清淮带城郭，形胜压吴天。

人苦怀襄后，帝求师帅贤。

郎官已分竹，画鷁似登仙。

昨夜惊乌坐，星辉共黯然。

孔武仲

孔武仲　送郏公甫通判睦州

又向东南去，都门奈若何。

尘埃京洛久，山水富春多。

宴俎夸鱼美，书帷待雁过。

鹏程休暂息，九万看腾波。

孔武仲

孔武仲　送景文之官明州

京尘不可久，得地海潮东。

市郭沧溟上，庵岩翠嶂中。

江瑶如切玉，越女不施红。

官事从容了，时当作醉翁。

孔武仲

孔武仲　送李大夫管勾太平宫居袁州

康定庆历披群英，公为布衣歌太平。

熙宁元丰王道兴，公作太守逢休明。

四十年间走四海，崛然不肯干公卿。

峨峨正议天柱壮，皎皎素节冰壶清。

胸中慨慷外简易，年高未见白发生。

罢节巴陵归意锐，奈何去就不敢轻。

驰归天宠乞间散，诸郎惜禄犹屡争。

毅然不与儿女计，飞章丹扆论赤诚。

明朝果得琳宫去，匡庐山色遥相迎。

玉溪气象自潇洒，新磨古镜当霄横。

修篁万竿饱霜雪，枯棋一局酒满觥。

时邀宾朋叙野史，间拥雪鹤登岩扃。

妄排丹鼎夜不寐，邂逅黄金烧可成。

未应谢傅入沧海，行见卢敖朝玉京。

孔武仲

孔武仲　送李端叔定州机宜

才高秖合住蓬瀛，步武优游地望清。

何事尘埃久京国，却衡雨雪向边城。

军书落笔千毫秃，谈席挥犀四座倾。

早晚封章来荐鹗，一鸣从此使人惊。

孔武仲

孔武仲　送林子中知成都

鞍马覆山黑，旌旗垂野红。

问远谁当行，太守临蜀中。

太守时之豪，学博文章工。

人事未称遂，崎岖已巴东。

公年方六十，皎皎头如童。

不服何首乌，自有夜气充。

丹田芙蕖开，余光发形容。

推此见治民，亦与治身同。

以静镇浮躁，以仁苏疲癃。

一夫无向隅，四野常年丰。

间出作遨头，伐击鼓与钟。

远民生爱敬，有古循吏风。

岂止招学徙，区区继文翁。

孔武仲

孔武仲　送刘明复知凤翔二首

旧国安黄霸，新邦识细侯。

皇慈借乡便，舆诵欲公留。

晓雪骊驹宴，春风画鷁舟。

皇都朝谒早，天路看鸣驺。

孔武仲

孔武仲　送刘明复知凤翔二首

先帝开三省，今皇重老成。

山林招隐逸，巷陌起公卿。

自古时难遇，吾侯道正行。

岐山莫望凤，金阁迟飞呜。

孔武仲

孔武仲　送梅子明还吴

姑苏限云水，官舍隐蓬莱。

出汴青山涌，横江画舸开。

家园虽渴别，书社早归来。

新命乡人喜，神仙旧姓梅。

孔武仲

孔武仲　送欧阳仲勉通判渭州

当年笔战共词场，老大联祛振鹭行。

荐牍北来当玉座，轺车西去拥银章。

潼关晓色云藏市，渭贡春寒菜有霜。

公退登临多绝唱，解因风月记江乡。

孔武仲

孔武仲　送僧惠芝归东林

东林开士解谈禅，共住千岩万壑前。

回首归云不知处，林间相遇是何年。

孔武仲

孔武仲　送邵彦瞻通判濠州

民情极简易，关决未应劳。

佳句宁我知，为君屈挥毫。

孔武仲

孔武仲　送十二兄还江西

匣有青萍笥有书，西风只影渡江湖。

剩收岳麓春前景，写入新诗胜画图。

孔武仲

孔武仲　送苏迈尉酸枣

酷暑日逾退，凉风生早秋。

翩翩苏公子，一官不远游。

仕养两得意，人生复何求。

骏马如飞星，锦带垂吴钩。

到邑嚚讼少，官闲吏兵休。

还当有佳吟，吟到黄河头。

孔武仲

孔武仲　送天觉使河东

张郎肥马衣轻裘，俊气轩轩不解愁。

曾立玉墀联近侍，新持金节领诸侯。

屠龙伎俩终须用，探虎功名未肯休。

去矣范滂联缓辔，太行云路戒摧舟。

孔武仲

孔武仲　送王炳之之饶州

衡门喜见过，相与话行色。

江左昔之官，鄱阳饱从役。

重湖绕官舍，尘不到旌戟。

绿水平朱栏，青山临画鷁。

鱼来城市富，雁下沙汀黑。

玉楮光动毫，琼杯香泛席。

固知足优游，但恐少宾客，

聚散宁易忘，登临傥相忆。

孔武仲

孔武仲　送王颐赴官八桂

久不忆桂海，因君还起予。

江光平漫石，山翠上凌虚。

黄港窥寻旧，青衫黾勉初。

年丰桴鼓息，清趣在琴书。

孔武仲

孔武仲　送望圣监南岳庙

还乡同赴紫宸朝，笑语从容慰寂寥。

白发侵凌今满鉴，青春羁旅旧连镳。

易江小隐西园在，湘浦新除道路遥。

老境不栽论契阔，东风官柳乱堤桥。

孔武仲

孔武仲　送文潜出守丹阳

出阳惊坐早轩轩，元佑登瀛正少年。

殿上仍簪侍臣笔，江头新舣使君船。

吟哦气爽沧溟外，曲步心期白日边。

守得东南知不负，梦中应作五洲仙。

孔武仲

孔武仲　送吴叔扬通判代州

雁门襟喉地，北瞰单于城。

汉骑罢深入，塞垣春草生。

题舆当远去，磴道历峥嵘。

载路壶浆馈，出郭幡旗迎。

公堂足奉养，美酹与犀兵。

漏刻闲愈永，衣裘寒更轻。

五台聚仙圣，事迹从所钦。

新篇时冥邈，万怪登幽情。

政成早归来，银章对承明。

未遂游边志，羡君为此行。

孔武仲

孔武仲　送希甫使蜀

汉节西南出，征鞍万里赊。

清朝早敭历，远使更光华。

山壮蚕丛国。云深杜宇家。

暂宣宽大诏，恩信及天涯。

孔武仲

孔武仲　送徐成之通判永宁军

少年意气横寥廓，淬拭龙泉出锋锷。

人情俱欲向长安，天语新令倅河朔。

霜风冽冽吹边州，青骢骏马锦貂裘。

也知未足称才用，犹胜当年为薄游。

故人白发今憔悴，别来殷勤傥相记。

塞雁高飞不可冯，寄声亦有南归使。

孔武仲

孔武仲　送毅父弟使江东

人生何能为，寄迹梦寐中。

之子又远去，扁舟逐江风。

而我独栖栖，弱羽挂樊笼。

袖手欲大呼，窘如猿槛穷。

逼迫褐与被，况以忧患攻。

坐令形势隔，出处焉得同。

又无凌云翮，翩翩作归鸿。

强埽道南舍，竹阴泛帘栊。

及此光景长，无惜觥船空。

明发看解缆，渠波剧奔骢。

孔武仲

孔武仲　送毅父弟知衡州

浮云富贵本无情，出守衡阳地望清。

陇亩良田多乐岁，江山秀气入重城。

铃齐宴衎茶樽佚，棠荫优游狱讼平。

应念区区大梁客，朝衣颠倒趁鸡鸣。

孔武仲

孔武仲　送游景叔使陕西

论指严生不惮劳，为君谈笑取临洮。

轺车复历秦关险，绣扆新瞻汉殿高。

直使三农归陇亩，勤将尺纸荐英豪。

峰岚涧水香山路，想见春风动锦袍。

孔武仲

孔武仲　送元珍赴官合州

羁旅倦京国，春风常闭门。

叩门谁过我，云是竹王孙。

颀然八尺长，玉质文理温。

探之以群书，浩渺倾昆仑。

余波濯我热，挹取不计盆。

朝落清风窗，暮扫明月轩。

傲兀足真趣，不随车马喧。

动可与俱游，静可与忘言。

胡为舍我去，独指岷江源。

逼侧凤翔西，叠岭如骏奔。

滔滔蜀天漏，沉沉山月昏。

到官复何时，清秋禾黍翻。

冷局自少责，读书勿忘餐。

登临时自适，吟思揽乾坤。

鱼雁若可托，篇诗寄湘沅。

孔武仲

孔武仲　送芸老通判

御史连章乞此行，制书优遣副专城。

京者岂乏翱翔处，忠义先期去就明。

祖帐杯槃留晚色，关山草木动秋声。

西州莫作经年计，早晚君王召贾生。

孔武仲

孔武仲　送张文潜之淮南

瀛馆登仙俊，金闺引籍优。

辞班见天子，行色动诸侯。

楚日篮舆暖，淮南画舸遒，

归时春已好，迟子曲江头。

孔武仲

孔武仲　送赵正夫使江东

酌我一樽酒，送君千里行。

青天连上党，秋雁回汾并。

戍垒鞠芳草，耕夫歌太平。

庶狱须照胆，多士在提衡。

暂往喻上意，还归对承明。

无为厌朝集，寂寞恋边城。

孔武仲

孔武仲　送郑无欲改官知合江县二首

晓辟未央宫，千袍拥赭红。

分班百寮底，得邑万山中。

丽笔元摛锦，新章更绾铜。

定应随驿召，不久滞巴东。

孔武仲

孔武仲　送郑无欲改官知合江县二首

马踏榆阴出汉关，邦人欣见锦衣还。

东川却指旧游处，北阙犹萦旅梦间。

神女断云低楚峡，子规啼月惨巴山。

知君利刃曾磨试，囹圄应从到日间。

孔武仲

孔武仲　送仲至学士使北

圣策招怀万里戎，累年南向不弯弓。

休论边使千金费，绝胜争城百战功。

古驿玻璃晨暖酒，隆山狐貉暮排风。

归途剩记殊方事，付与麟台逸史中。

孔武仲

孔武仲　送周正儒知梓州

东蜀国巨屏，梓州天一方。

浯州点城郭，剑阁护池隍。

镇抚须贤守，吁俞辍省郎。

不应嗟远别，垂组正夸乡。

孔武仲

孔武仲　苏子由示诗再用前韵

公家两贤涉世久，六马从容辔在手。

驱驰有节心有常，进退不随人左右。

十年挫抑心不回，方知有胆大如斗。

鸾坡凤阁蔚相望，灿灿奎壁连晶光。

我家辛勤出寒乡，斥鷃}未易追翱翔，

莫将沧溟比坳堂。

孔武仲

孔武仲　苏子瞻雪堂

古县东边仄径开，先生曾此属蒿莱。

鸾凤一去应不返，花柳当年皆自栽。

画壁苍茫留水墨，朱栏剥落长莓苔。

邻翁笑我来何暮，检点风烟兴尽回。

孔武仲

孔武仲　宿天池

我思庐山游，发与自年少。

偶来得闲侣，更欲窥众妙。

幽林穿蒙笼，青峰上险峭。

遥看天池路，一线在岩徼。

辛勤得至此，惨寂已西照。

云池桂无根，瞪视心胆掉。

暮夜烟云昏，西岩亦登眺。

圣灯稍稍出，弄影何窈窕。

一枝分百点，变态不可料。

须臾归寂灭，何处观朕兆。

僧房得栖宿，爽气冰毛窍。

翻然亦兴尽，却恨归途写。

缅怀道隆师，确不奉明诏。

似与山间石，殷勤论久要。

我今来时迫，心灰真可笑。

明朝指绣谷，裹足登凉轿。

揩却壁上名，恐为高人笑。

孔武仲

孔武仲　踏冰入省

匹马泛冰泽，海阔难经过，

玉浪来溟溟，云涛起峨峨。

投泷若投岸，避冻如避涡。

蹄脆复参差，覆舟在中河。

碎身须臾间，不殊葬鼋鼋。

飘逢白日东，涉险奈远何。

屯云犹沧溟，何时纵阳和。

畏途正渺渺，浩然商声歌。

孔武仲

孔武仲　太霞宫

谁氏夸豪力，琳宫一手开。

光辉动金碧，潇洒绝尘埃。

煮石洞中火，流霞天上杯。

篮舆穿翠樾，只为听琴来。

孔武仲

孔武仲　太一宫

江城南畔碧连峰，畴昔贞人寄此中。

琳宇邃深灵迹在，仙坛牢落杏花空。

池塘自老琴高鲤，岩谷仍回御寇风。

共羡碧虚官职好，谁知阴有济民功。

孔武仲

孔武仲　炭步港观萤

九华之南芦苇长，流萤夕起不计双。

烂如神仙珠玉阙，青罗掩映千明鈍。

空江沉沉未见月，近浦穿林起还灭。

鱼游鸟宿自不惊，我知此火初无情。

孔武仲

孔武仲　陶子骏佚老堂

不逐鱼商不问农，悠然今作鹿皮翁。

地临白傅荒台畔，人在华胥乐国中。

一榻远分庐阜月，两轩平揖广寒风。

杖藜亦欲频还往，肯使清闲并属公。

孔武仲

孔武仲　藤杖赠张从道

群木蔚苍苍，乌藤寿最长。

一朝随剪伐，千里任持将。

扣触如金石，摧残耐雪霜。

崎岖伴蜡屐，闲暇倚岩墙。

我亦筋骸乏，君方步履强。

临岐辄分赠，缟紵莫相忘。

孔武仲

孔武仲　题报慈寺花药园

少时随众蹂京尘，曾倚朱栏看晚春。

二十年间头半白，方知花木解磨人。

孔武仲

孔武仲　题鲍家铺

邮亭秣马朝寒天，雪云压山山涌泉。

陇头客饥欲噤口，屋底人间犹鼾眠。

敲门得薪感相济，征衫如洗赖火燃。

江南亦有安栖处，却羡邮亭人稳住。

孔武仲

孔武仲　题光山驿壁

跨县连州几叠山，为君题作小潼关。

江湖不得长耕钓，尘土别为屡往还。

渐入长效趋坦荡，却从平地望孱颜。

何当轻骑重登险，指点湓城夕照间。

孔武仲

孔武仲　题介之小阁

画帘初卷碧山低，面面青蓝翠拂衣。

秋水暮天长一色，渚鸥沙雁或双飞。

烟霞逗眼光相乱，松竹敲风韵更微。

却笑屈原憔悴甚，渔歌何苦泪交挥。

孔武仲

孔武仲　题瑞圣园

深沉百尺池，坐见渊鱼跃。

蓊蔚千秋木，中闻鱼鸟乐。

久与鱼鸟暌，尘土厌徽索。

偶来叩异境，佳思得开廓。

朝廷尚清熙，圣主守勤约。

銮舆不游幸，花卉任荣落。

便如到山林，不悟近城郭。

心间与境一，足以慰寂寞。

由来市朝味，未易胜林壑。

因循不远引，佥信吾侪弱。

孔武仲

孔武仲　题山光楼

山静围平野，楼高映碧空。

人居仙岛曲，天入画屏中。

倚槛云蟾近，倾觞客兴同。

扁舟期一到，须借五湖风。

孔武仲

孔武仲　题上蔡驿

驻马东门已夕阳，淡云衰草意何长。

当年公子牵黄犬，此地春风吹白杨。

千岁只疑经旦暮，一城犹可鉴兴亡。

我来不独嗟行役，览古依然为闵伤。

孔武仲

孔武仲　田间

百顷陂田过雨清，新秧漠漠似苔生。

津梁只欲凭忠信，南去无心问耦耕。

孔武仲

孔武仲　听蝉

畏日流金不断声，松风涧水助泠泠。

我来萧散无余事，得倚篮舆细细听。

孔武仲

孔武仲　同赋虎帧

何事斑然虎，来依静者堂。

英姿犹讋物，画手必殊常。

快笔挥如雨，新缣洗似霜。

浅山迎暮黯，业苇得秋黄。

炳焕霞纹缛，晶荧镜目光。

前趋疑搏取，却顾尚摧藏。

仙子休骑去，将军莫射伤。

相随千里客，更欲卷还乡。

孔武仲

孔武仲　同赋京尘

白日临黄道，红尘满玉京。

长风吹不尽，骤雨洒还清。

不放虚空快，应同世界生。

随时势用壮。度隙体能轻。

舞榭凝添恨，歌梁堕趁声。

沧浪归有计，行矣濯吾缨。

孔武仲

孔武仲　同赋李梦符酒斗

酒斗公家物，规摹取自然。

无时挹香酎，有象挂高天。

绿玉烧为撇，黄金打作船。

何如学嘉量，深注瓦樽前。

孔武仲

孔武仲　同赋蚊

生长虽微细，聁飞逐盛阳。

吾身非铁石，尔嘴太铦刚。

戢戢朝藏壁，喧喧暮满房。

灯前已环绕，檐角尚悠扬。

纱眼能缘过，冰肤亦噬伤。

用心均货殖，损物亚螟蝗。

栖宿麽虫巧，追擒蝙蝠忙。

秋风动天地，尔辈更凄凉。

孔武仲

孔武仲　同年兄袁思正江行相遇既别寓诗寄怀

楚水绿涵天，群山霭而秀。

君行当何之，我谒惭已后。

轻舟翻然来，喜气泻襟袖。

问知道途远，惊我形容瘦。

髒髒光景驰，暮夜逐清书。

嵩衡犹可秃，须鬓岂长茂。

惟其寸心在，皎日经宇宙。

持荪可相慰，不必倾醇酎。

君家多冠冕，煜煜五公胄。

声华满天都，名字在英彀。

登科况肩随，两纪词场旧。

谁云班荆乐，却叹掺祛骤。

荆民日安堵，汉政多宽宥。

饮酒祝无何，千篇迟归奏。

孔武仲

孔武仲　铜陵县端午日寄兄弟二首　寄季毅

南北飘然各转蓬，佳辰无路笑言同。

铜壶县冷更微雨，白鹊楼高来远风。

粽剥雪肤明席上，酒倾玉骨映杯中。

区区羁旅无欢笑，遥想华堂屡一烘。

孔武仲

孔武仲　铜陵县端午日寄兄弟二首　寄经父

柳浦移舟带雨行，奔波南北是平生。

忽惊佳节临端午，还记当年客禁城。

丹杏饤盘深簇火，碧醪倾盏酽堆饧。

菖薄角粽俱如旧，何事樽前醉不成。

孔武仲

孔武仲　途中大热

促促客行远，悠悠山路长。

南归当六月。复值此骄阳。

祝融秉炎火，清晓升扶桑。

流焰缎地精，兀兀驰涧冈。

篮与如入焙，坐席似探汤。

晴瞳熨不醒，背汗雨洋洋。

否闷几至死，忍渴尚徘徊。

愿借万里云，蔚蔚排穹苍。

护彼三足乌，潜行天中央。

继之以冷风，淅淅吹衣裳。

岂独一身轻，与物共清凉。

孔武仲

孔武仲　晚步西园

今日曷不乐，吾园来颇疏。

向晚门庭空，杖策到城隅。

林噪其飞禽，池跃其游鱼。

似怪我来迟，晨朝何往乎。

寂默不应答，暂与尔辈俱。

唼波窥噞喁，集灌听相呼。

复倚逍遥亭，悠然观太虚。

孔武仲

孔武仲　晚登庾楼

却从江汉望匡庐，湓口风波日愈疏。

满瓮尚留桑落酒，登盘今有武昌鱼。

斜阳柳色明磈岸，织月波光湿太虚。

鹦鹉洲前吊豪士，重将词赋为君书。

孔武仲

孔武仲　晚兴

吏退公门静，萧然似宴居。

秋声来簟枕，晚色被庭除。

仄径窥栖鸟，荒池听跃鱼。

黄花恼陶令，搔道赋归欤。

孔武仲

孔武仲　晚行

客子念家意，远行投驿心。

乱鸦争噪晚，宿鸟已归林。

渐觉残阳尽，更忧前港深。

云师颇知足，久久困狂霖。

孔武仲

孔武仲　晚坐三峡桥

雨施雷音动十方，檀那奔走助津梁。

泉舂石宝千秋白，风扫松桥六月凉。

泼泼小鱼生处乐，溅溅余濑静中忙。

尘襟正欲留潇洒，坐听清音到夕阳。

孔武仲

孔武仲　万松亭

郁郁青山夹路松，行人笑语绿阴中。

排云架壑无余地，洒面侵襟有好风。

一日劳心非欲速，千年流惠亦何穷。

我来俯仰寻遗爱，更喜清虚万虑空。

孔武仲

孔武仲　王文玉出清溪图以示坐客

舟在此溪滨，披图看愈亲。

须知堂上客，便是画中人。

潇洒苍葭映，舂容碧浪春。

秀山帝发派，秋浦净为邻。

飞鹭来窥影，游鱼可数鳞。

饮兰须卷去，聊以辟京尘。

孔武仲

孔武仲　维那观师以偈示余求诗为赠因成两绝句

扰扰长途策马回，柴门寂寞画慵开。

清香一炷茶一啜，赖有高人数往来。

孔武仲

孔武仲　维那观师以偈示余求诗为赠因成两绝句

夹路长松绿荫繁，送君从此入幽关。

铜瓶锡仗无拘系，正好窥寻瀑水源。

孔武仲

孔武仲　尉氏道中

江且花已繁，天畿草初茁。

春风动地来，万鼓相应发。

长郊不敢进，环坐借藁秸。

前村应稍近，时有驼鸣{囗里加曷}。

孔武仲

孔武仲　文德朝参退举觞觥于幕下归馆中颓然醉卧官曹多暇未有如此因作四韵

朝罢千官卷舄行，袍衣犹带御前香。

偶倾天上流霞美，便忘壶中白日长。

丛竹娟娟帘绕碧，回风淅淅殿分凉。

翛然不与人间事，未信无何别有乡。

孔武仲

孔武仲　闻王师破洮河城获鬼章

盛德包荒与古同，十年关塞古洮戎。

神兵合沓来天上，猛虎逡巡落槛中。

蜀境粗傥关羽恨，汉津今奏武皇功。

城阴却叹周南滞，梦想鹓行紫禁东。

孔武仲

孔武仲　闻袁思正卒于宿州

画舸西河载酒回，东篱持菊待君来。

何知顷刻成千古，不及从容共一杯。

羁旅梦魂难际接，平生交分但悲哀。

中年万事长心恶，何处愁眉得暂开。

孔武仲

孔武仲　卧龙潭

已登卧龙庵，更看卧龙瀑。

来从不尽山，奔入无底谷。

谷中鸣百雷，林外漱寒玉。

雄豪与清泚，上下相接续。

阳崖发幽花，阴壑偃乔木。

两崖天划开，万古神潜伏。

我来坐潭上，俯仰清耳目。

神骨倍潇洒，衣襟仍脉沐。

名山到能几，好景看不足。

殷勤莫思归，更共潭边宿。

孔武仲

孔武仲　吴章岭作

庐山北转是吴章，岩草纷纷静有香。

洞口流泉似相送，人间天上莫相忘。

孔武仲

孔武仲　五鼓

永夜无尘事，闲眠似道堂。

纸窗分晓色，絮被借春阳。

万虑此中息，一身今可忘。

周公不足梦，佳趣在羲皇。

孔武仲

孔武仲　五鼓

夜枕回远梦，北窗觉微明。

遥知扶桑曲，万顷摇光晶。

江海已瀺灂，鱼龙俱震惊。

大哉阳德敏，顷刻周四溟。

天星黯余照，林飚飒先声。

栖鸟不安巢，世务新营营。

阳德固主动，与物皆流行。

君子法天时，燕居尝夙兴。

流火感隙驹，翰音伺鸡鸣。

焚香奉真祠，篝衣寻六经。

夜气犹未晓，神观则愈清。

力省功或倍，心虚思弥精。

道要处戒定，自伐如刀兵。

书绅以自劝，因之遗友生。

孔武仲

孔武仲　五鼓乘风过洞庭湖日高已至庙下作诗三篇

半掩船逢天淡明，飞帆已背岳阳城。

飘然一叶乘空度，卧听银潢泻月声。

孔武仲

孔武仲　五鼓乘风过洞庭湖日高已至庙下作诗三篇

北风投晓渐雄豪，椎鼓车帆十丈高。

枕底洞庭三百里，卧听天乐音业嘈。

孔武仲

孔武仲　五鼓乘风过洞庭湖日高已至庙下作诗三篇

南津瀺灂夜风微，投晓湖灵更发机。

想像虚空闻帝乐，逡巡波浪匝天围。

三湘路指平芜转，两舸帆争白鸟飞。

却上业祠荐牲酒，荆云隐隐尚朝晖。

孔武仲

孔武仲　五老峰

峻叠起青峰，森然五老翁。

云将色共古，天与寿无穷。

突兀巅崖峭，骈罗面势雄。

三光同孕育，四岳是儿童。

杰立层霄际，曾经坏劫中。

梦龄应可锡，图写献尧宫。

孔武仲

孔武仲　五月廿八日雨后

黄昏雨一雨，稍觉襟袖凉。

中宵如河决，浩渺不可当。

浮云合四溟，无复窥神光。

门巷失旧径，北邻有颓墙。

恐地俱蛰龙，难安三尺床。

阍人亟来告，客土坏沟防。

坐此不疏达，渐渍室与堂。

我迷忽复悟，岂暇立彷徨。

荷锸裒众力，畚土逾百筐。

坎窞快不隔，飞流复汤汤。

中庭燥如旧，漠漠兰芷香。

乃知天下事，壅塞成疽疮。

决水复不难，吾有扁鹊方。

孔武仲

孔武仲　五月望参

起夜咏庭燎，晨装候当门。

双飞划天起，万马散云屯。

王乔背城郭，飞鸾从远村。

入缀外朝列，每瞻天帝尊。

时值甘雨足，大官复牢飨。

殿开宸极正，日映玉颜温。

抃舞效百兽，飞翔侣群鸳。

复转千步廊，峥嵘望西昆。

朋簪谈笑余，经史多讨论。

孔武仲

孔武仲　武昌县西山寺

吴王宫殿西山头，萧萧爽气长如秋。

武昌连都甚逼仄，赖有此山供胜游。

东南豪杰俱故旧，当年孝廉孙仲谋。

一朝名号僭九五，朱紫罗列皆公侯。

欢娱应似河朔饮，缥缈宜有云端楼。

危弦脆管落天上，饮散咸入西江流。

而今寂寞皆陈迹，遍地松竹清阴浮。

岩泉滴沥醒四座，相见环佩锵琳球。

龙泉宝气亦消尽，磨剑只有空池留。

老僧向我说遗事，兴废反覆令人悉。

但当沈酣卷大白，徐趁明月牵归舟。

孔武仲

孔武仲　武仲伏蒙宠寄新篇不忘往事恩谊甚厚谨依严韵和酬伏惟台慈特赐采览

治才优似尹京年，余思吟哦入彩笺。

元帅子孙真将种，翰林风格自天仙。

追随尽腊无留刻，挥染香煤有剩妍。

尽是从容雅歌事，铭功何苦勒燕然。

孔武仲

孔武仲　武仲伏蒙知府待制宠示新诗课成短篇以献左右

侍从荣依日月光，更因盘错试锋铓。

谏书不上时无事，讼缿无留日倍长。

旧好葭莩容间见，新篇锦绣得家藏。

自惭思涸无高韵，蒿管何因拟凤凰。

孔武仲

孔武仲　戊辰雪

初腊气亦佳，穷冬雪还虐。

晚风淅沥音，暮势联翩作。

余寒逼觥斝，远景明池阁。

想像山阴人，扁舟在寥廓。

孔武仲

孔武仲　戊辰雪

岁日雪亦好，今日差可忧。

盈尺望已足，太多民始愁。

谷价起如涌，城郭饥者稠。

后期无乃迟，春郊多麦黣。

孔武仲

孔武仲　西江

滟滟西江水，朝朝伴我行。

云天初散豁，秋色正分明。

鱼逝应相得，鸥来故不惊。

烟波聊寄适，南北久忘情。

孔武仲

孔武仲　西堂假山

范蠡不归吴，鲁连东泛海。

当其纵目时，长有青山在。

我今囚一官，宅舍不容改。

尘嚣日侵陵，视听乏爽垲。

天机能几何，与物相俎醢。

当求景物净，以涤身心浼。

县南山不远，溪口石可彩。

叠累亦成形，依稀聊自绐。

寒余洞泉脉，绿带天边蔼。

翠壁渐孱颜，奇峰何{左山右畾}嵬。

乔林相隐映，亭院生光彩。

笑揖浮丘翁，霓旌如可待。

区区浃时力，直欲凌真宰。

稍全仁者乐，未恤儿辈骇。

又动江南思，匡庐田已买。

孔武仲

孔武仲　西园独步二首

茂林新幄翠重重，犹有残花掩映红。

庭馆渐虚容散涉，时攀园果作狙公。

孔武仲

孔武仲　西园独步二首

官居何以涤冥烦，喜有厅西北涉园。

白日渐长公事少，红英已尽叶阴繁。

渌波似镜池能照，巧舌如簧鸟解言。

风景只随人意好，昔贤何事厌湘沅。

孔武仲

孔武仲　惜竹

老藓墙阴夕照间，何人折我翠琅玕。

即兹绿叶随尘化，犹有低枝带露残。

不放云梢侵霰雪，因嗟世故足波澜。

故园未乏筼箉品，十顷繁阴六月寒。

孔武仲

孔武仲　喜雪十韵

此夜不成雪，朋朝应作霖。

细声来户牖，爽气入裯衾。

窥隙疑相射，循檐觉更深。

因风成倒阵，过竹有余音。

画阁迷钗玉，旗亭付酒金。

封漫碧涧曲，点缀假山岑。

鹤氅行何丽，牛衣卧不任。

渔罨平易失，樵径浩难寻。

却赴明光贺，潜追脉沐吟。

天街立马望，双阙正球琳。

孔武仲

孔武仲　喜雨

暑伏忽已尽，金风稍自秋。

骄阳仍不戢，岁计实可忧。

昊天虽甚高，聪聪彻九州。

闻其憔悴声，知此黎民愁。

白日收赫赫，惨云布油油。

昨朝雨意足，来自匡山头。

稍添郭南坡，次及城西畴。

入夜又滂沛，四境略已周。

平明出东郭，翠亩连山丘。

爽气吹客襟，余声壮溪流。

自此饱香粳，可以继麦黣。

聊为拊髀歌，以代击壤讴。

孔武仲

孔武仲　喜至亭

岭路蟠蟠石似龙，亭轩更在最高峰。

九江山水吾家近，四祖烟霞晚色浓。

吟兴不惟夸美景，行人当为破愁容。

前村有酒青帘远，强饮岩间水一锺。

孔武仲

孔武仲　系舟长芦作

夜泊长芦星满川，晚来吴楚气昏然。

云雷相会还成雨，江海交流独舣船。

废室与人喧白浪，荒村何处起青烟。

文书满眼从抛弃，却倚蒲团学坐禅。

孔武仲

孔武仲　夏日入馆

青骢晓转绿槐阴，金碧重重魏阙深。

洞裹天花长带露，门前畏日自流金。

云台朱槛邻星斗，石室牙签照古今。

宦学从来难两得，君恩优假是书林。

孔武仲

孔武仲　夏夜坐游李左藏园常父子骏明叔毅父元忠时新除宣守不与朝参故断章

王城虽多贤，相过每希阔。

今夕复何夕，共此青天月。

邻园初铲筑，咫尺夷且洁。

胡床占势便，漫不就行列。

素华正冲融，湛露已凝冽。

群星亦自喜，点点欲萤灭。

衣襟稍凄凉，何处有炎热。

夐宜在山谷，乃复近城阙。

高谈追鸿冥，不堕世羁绁。

趣驾公等归，晨鸡有朝谒。

孔武仲

孔武仲　祆庙祈晴

丛祠斋汗夜焚香，解带投眠小簟凉。

云色倚秋犹缥缈，雨声羞晓故摧藏。

孔武仲

孔武仲　县圃有小城环之北面有邱阜耸出乔木蔽其上盖古战棚也到县之三月得

堆案盈庭势未休，灰心聊此作天游。

剪除榛莽成幽径，支架茅篁接古丘。

叶密风多能庇暑，云开山出更宜秋。

西园日涉从今始，谁信民官得自由。

孔武仲

孔武仲　县齐偶书

误恩为邑楚江浔，黾勉初疑力不任。

吏事妄窥如管豹，归心难过是笼禽。

低回未遂箕山志，慷慨犹希梁甫吟。

案牍埽空庭院静，只将趺坐当吟琴。

孔武仲

孔武仲　献西俘

先帝谋西域，边功未告成。

一朝锄狡穴，万里振天声。

汉狱宜归死，汤罗尚借生。

淮阴甘就缚，颉利许留京。

云气占中国，星辰辟大明。

珠帘垂后殿，玉座肃西清。

二帝临朝会，千官响佩珩。

理司来执讯，译者为通名。

殊俗衣冠异，渠魁口眼狞。

孽狐仍俯听，穷鸟尚悲呜。

上德均乾覆，舊传贷鼎烹。

大廷观舞兽，沧海息波鲸。

禄给朝晡{左米右备}，书通父子情。

熊态已驯伏，蝼蚁敢纵横。

忆昨初擒寇，无惭古用兵。

谋谟维素决，军事许专征。

蕃汉心谐会，人祗力混并。

波涛迷古渚，氛雾压洮城。

惨淡移天阵，逡巡却寇营。

空拳槌猰{猎右换俞}，难矢损材枪。

杂种降无数，良民市不惊。

旂常配方召，干羽继韶茎。

奏捷公卿贺，酬勋将佐荣。

夏戎几失筯，辽主愿寻盟。

诡道吾何用，沈几见未萌。

终军虽喜事，勿复请长缨。

孔武仲

孔武仲　湘上二首

满眼青湘浸绿苔，谁家篱援坼寒梅。

天容婉美霜云薄，已逗春光入望来。

孔武仲

孔武仲　湘上二首

南归曾泛碧湘船，击伏临流似浩然。

平野几枯残岁草，渌波犹浸旧时天。

簿书倥偬嗟岩邑，樽酒欢娱忆少年。

尺水片云今我有，亦当风月为留连。

孔武仲

孔武仲　湘潭二首

禄仕飘然寄楚乡，才能苦短志方强。

已栽绿柳如彭泽，况有黄金似栎阳。

风飐湘波天影动，云来衡岳雨声长。

尚疑卑湿难安处，更起西边百尺堂。

孔武仲

孔武仲　湘潭二首

县街重俯惊湍，正与湘江咫尺间。

侵齧最忧东汇水，蔽遮惟有北来山。

清流倒影楼台壮，白瓦连云市井间。

捍患持危功不小，亭亭千古镇荒湾。

孔武仲

孔武仲　湘西

文园春晚病无聊，剩欲登临散郁陶。

远野输凉来宴坐，长冈倾秀入诗毫。

轻明物态归仙境，咫尺城堙限海涛。

胜事满前难记忆，戏逢香草缀离骚。

孔武仲

孔武仲　湘中阻风

夜泊湖南岸，晓开天北风。

愁云来覆渚，白浪起吞空。

瓮酒霞将薄，瓶花锦带红。

邻舟如隔海，孤坐寂寥中。

孔武仲

孔武仲　逍遥亭独游

城上飞檐出百寻，回环古木自成阴。

凉生白画收团扇，影入斜阳剪碎金。

茂密却遮西望眼，逍遥未有北归心。

渊明盛说家园趣，谁信吾园趣更深。

孔武仲

孔武仲　晓过州桥

晓过苍凉宿雾东，蓬莱金碧起浮空。

沧溟万里排天去，人物纷纷海市中。

孔武仲

孔武仲　谢彦成子侄四人同时登科调官南归

处士好孙子，秘书贤弟兄。

弓旌万里会，兰玉一家荣。

盛事酬先志，清风警后生。

田园何足道，力学是功名。

孔武仲

孔武仲　新安铺三首

罩罩涧中草，冷冷山崦泉。

泉甘而草芳，旁有屋数椽。

夕阳渐近西风起，行客山头望千里。

孔武仲

孔武仲　新安铺三首

薄云斜日乱山川，投得荒亭晚息肩。

地僻谁知藏好景，庭前花数折金钱。

孔武仲

孔武仲　新安铺三首

簟如秋水憩回廊，素月分辉百倍凉。

山木交加无意绪，故教疏影到人床。

孔武仲

孔武仲　猩猩毛笔与黄鲁直同赋

染血以为衣，稍亲日月光。

封唇以佐酒，众馔登华堂。

谁令拔其毛，万里归文房。

织妍依象管，寂寞伴萤囊。

生已多言语，死犹近文章。

一身皆有用，岂恤躯干伤。

鼠须固微细，兔毫亦寻常。

物以异为贵，嗟哉俱自戕。

孔武仲

孔武仲　休日出城西

秋怀不可奈，驱马漕河边。

川跃时闻鲤，林嘶已断蝉。

劳心逐外物，回首是残年。

强作邀游计，登临却黯然。

孔武仲

孔武仲　休日与李端叔出城西

荷叶欲漠漠，柳絮已飞飞。

东风如车轮，日夜挽春晖。

天郊多名园，曷不事鞍韟。

休日不暇沐，权门亚冠衣。

嘉与之子游，浩歌夕忘归。

孔武仲

孔武仲　徐成之园亭三咏　瑞香槛子

异国携来看愈新，移当樽俎会嘉宾。

虽无绝艳惊流俗，为有清香得近人。

烛下更宜观态度，酒阑尤觉醒精神。

湖南莫作淹留叹，已见浔阳二月春。

孔武仲

孔武仲　徐成之园亭三咏　石盘

攻玉为方盘，可据以饮食。

又可安文枰，两仙相对奕。

簿书应接罢，胥不留踪迹。

散步到其间，如临苍山壁。

下有清冷波，滟滟欲侵席。

坐兼仁智乐，岂独烦襟释。

长沙春正妍，樽酒会嘉客。

好事清河翁，题名刻之石。

孔武仲

孔武仲　徐成之园亭三咏　竹径桃花

辟地不盈亩，点缀成阻修。

相招竹林逸，更作桃源游。

绰约新饮露，琅玕曾倚秋。

春风荡人意，此境独清幽。

孔武仲

孔武仲　宣州吴子权送陵阳酒

梦寐陵阳天上山，曾将心约白云间。

仙衔已下青冥裹，尘骨难留缥缈间。

三尺溪鱼如可控，千年辽鹤尚应还。

多情别后能论旧，远寄官醪为解颜。

孔武仲

孔武仲　雪后

万里屯云一夜收，天街累日未通牛。

峨峨正觉严冰起，虢虢还同涧水流。

色变荒郊迎日媚，气蒸黄壤逼春浮。

农家不用藏乾面，相与新年饱麦黣。

孔武仲

孔武仲　寻真观

武皇车驾东南出，访道求仙希万一。

屏风九叠云物清，意恐神仙藏此室。

羽章之馆缔构新，坛场夜夜祈星辰。

蓬莱缥缈不可到，桥山一闭逾千春。

咏真之天在旁侧，白书潭心飞霹雳。

田收岁美龙亦间，唯有济沦照空碧。

谁道寻真是女郎，朝餐松桂夜焚香。

明眸绿髩今何在，意已霞衣侍玉皇。

孔武仲

孔武仲　鄢陵界中

古县居人少，归轩喜气多。

连天皆秫黍，盖水有莲荷。

宿雨云容薄，微风日气和。

征行不辞远，所得是吟哦。

孔武仲

孔武仲　雁翅夹作

川险固可畏，顺风胡不行。

维舟雁翅浦，安此水一泓。

宗悫万里意，谢安江海情，

子何独惴惴，不慕天地鹏。

传闻此洲外，飞廉正豪横。

万马拖缟练，千山雪翻崩。

舟师亦无苦，老子悲震惊。

此语真不迁，我怀谅难胜。

从容把卮酒，坐对离骚经，

起见皖山曲，沉沉夕烟生。

开帘待明月，稳听波澜声。

孔武仲

孔武仲　阳罗矶

石壮山狞不可干，倾江波浪作惊湍。

残霞一抹吴天晚，正苦扁舟不上滩。

孔武仲

孔武仲　轺车馆

野阔天长入望青，眼中虚豁到鸿冥。

偶从楚俗来同乐，下视湘江笑独醒。

风紧水光时蹙练，日斜山影半回屏。

扁舟过此方年少，老矣重来鬓渐星。

孔武仲

孔武仲　叶师迎娶还吴省亲遂之官达州以诗见意

言止苏台驾，遂泛荆江舟。

京师诀别易，不以樽俎留。

念书片言赠，俚音谢珠球。

飞飞双凤凰，指日还故丘。

更翔西南天，江云惨高秋。

尊公今季鹰，菰蒪契良谋。

恩威在两部，所至膏泽流。

弟当继华门，不愧古箕裘。

高凤长堤柳，挂帨已雄牛。

相望以功业，毋为置书邮。

孔武仲

孔武仲　夜归口占示同行者

一天星明归如画，万树杉篁吟戛秋。

隐约棹歌闻别浦，青荧渔火见孤舟。

身居简册三冬学，心入沧溟万里游。

仿佛重阳正明日，与君携酒预登楼。

孔武仲

孔武仲　夜直东观

萧散爱闲官，因循亦厚颜。

聊休俗士驾，独宿道家山。

风幔自舒卷，月窗重闭关。

其如江海梦，已与雁飞还。

孔武仲

孔武仲　谒苏子瞻因寄

华严长者貌古奇，紫瞳奕奕双眉垂，

颜如桃花两侍儿，问其姓名自不知。

嗫嚅欲吐新奇词，岂亦有虎来护持。

维摩高卧尽不应，蓬山藏史策马驰。

三豪兀坐浑如痴，错认醍醐是酒卮，

谁将此景付画师。

孔武仲

孔武仲　谒吴传正因赠

宴坐足观妙，朝归还闭门。

身居丞相第，室似人孤园。

竞逐浮云驶，难揩古镜昏。

相期荷君厚，商榷有清言。

孔武仲

孔武仲　谒张文思於湖西不见

绿竹阴深屋数间，篮舆来傍古溪边。

垂杨芳草迷三径，斜日新秋媚一川。

澎湃直连湓口浪，逍遥如泛剡中船。

山阴不见戴安道，回道西风亦浩然。

孔武仲

孔武仲　猗猗堂下竹

猗猗堂下竹，我来初萌芽。

生意甚蹇薄，才能出泥沙。

狂霖一夕作，霹雳连轰车。

回首未几日，其成何速耶。

修然数尺高，秀色蔚以佳。

余阴过盆池，喜跃见鱼鲑。

乃知地道敏，不待岁月赊。

念彼远游子，联翩入京华。

势利勇奔趋，被服争豪奢。

外虽逐喜好，顾盼相陵夸。

中乃昏智识，有损无增加。

曾竹之不如，徙比草木花。

经风已簸落，枯槁良可嗟。

而我方涉世，浩渺无津涯。

因竹亦自悟，慨歌窗日斜。

孔武仲

孔武仲　移花

春光不徘徊，忽过如插羽。

匆匆陌上儿，移花急风雨。

山波烂襭绣，平日谁指数。

到此俱可怜，轻妍若时女。

我家王城西，披风立环堵。

坐思清兴添，不可佳时负。

晨朝市桃李，百钱得三五。

□□□□□，□□□□□。

□□□□□，□□□□□。

□□□□□，□□若不暇。

□□□□晤，语□□□□。

□□□夜对，青藜芳草玄。







卷147

孔武仲

孔武仲　忆九江呈李端叔

家园大江东，清湓映匡庐。

波光摇空阔，岚悴随卷舒。

廊然形影消，所见惟清虚。

此是列仙宅，当年来不居。

一官老南北，十年弃樵渔。

谅无飞升骨，宜与烟霞疏。

子赤喜登临，持气为舟车。

乘马搴虹蝩，俯涧窥蟾蜍。

赋诗不计篇，饮酒动斗余。

一为簪缨缚，屡感岁月除。

西征临瀚海，东使骑鲸鱼。

归来颜已苍，相见两勤渠，

话及少年事，慨然咏归欤。

富贵非所期，朝衣裹猿狙。

鼎食多忧煎，未若羹园蔬。

何当永卜邻，之子同耕耡。

清风卧醉石，落日登篮舆。

道逢酒家旆，聊复为踌躇。

白首入石城，君心竟何如。

不然因便道，呜驺时访余。

孔武仲

孔武仲　游城北李氏园池

池塘春色归，波水已极目。

凫雁稍下来，垂杨舞新绿。

登临不惮远，枉径入重复。

已见数种花，参差隔修竹。

非特野兴长，彩翠动华屋。

沁园天下名，鲁馆当年筑。

百年犹盛丽，风景冠辇毂。

当时手种植，仰视皆乔木。

主人况仁贤。客至初不速。

跻攀脚力尽，更酌以醽渌。

左右列图书，南北置淆蔌。

夕阳整归骖，尚谓夜可卜。

明日忆胜游，长歌寄金谷。

孔武仲

孔武仲　游洪福寺

清晨戒童仆，匹马出皇州。

欲探逍遥趣，因成烂漫游。

藤萝回书暝，云雨送春愁。

傍近绯桃坞，寻春亦少留。

孔武仲

孔武仲　游籍田三首

酷暑不可逭，天郊聊共寻。

云繁当飞盖，风好得披襟。

白水田畴远，红蕖浦溆深。

斜川陶靖节，千载想知心。

孔武仲

孔武仲　游籍田三首

杖履重林外，樽罍曲水边。

深荷时下鹭，乔木正嘶蝉。

敏捷文楸战，清凉竹簟眠。

浮瓜复沈李，况有主人贤。

孔武仲

孔武仲　游籍田三首

落日隐山谷，清风来户庭。

烂柯棋已罢，伏槛酒初醒。

归辔须长鹜，都门偶未扃。

辛勤到蓬荜，林表已华星。

孔武仲

孔武仲　游建隆观

瑞云灵迹久荒芜，琳馆重开耸碧虚。

邂逅马蹄过胜境，纷纭人世得仙居。

异花重叠春辉早，乔木森阴晚景疏。

金阙瑶台不容久，归来风驭冷襟裾。

孔武仲

孔武仲　游凝祥池同晁无咎作

平时念京国，此地惬幽情。

杨柳繁无路，凫鷖远有声。

郊原斜日下，襟袂好风生。

把酒须拌醉，还家不隔城。

孔武仲

孔武仲　游善题寺二首　殿西

步屉出广殿，花木何阴阴。

鸟声来迎客，幽趣是山林。

当年曾如此，遍入匡庐深。

孔武仲

孔武仲　游善题寺二首　李长者画像

磥砢一居士，娉婷双少年。

对景如无有，著书方浩然。

分身聊示现，谁悟此因缘。

孔武仲

孔武仲　游州南同文潜作

峨峨宫殿列仙居，深水方圆气象殊。

万里舟船会京洛，几人诗酒到蓬壶。

日斜清弄来幽谷，风定荐红满绿芜。

语罢恍然真梦幻，不应天邑有江湖。

孔武仲

孔武仲　有旨放八月朔参

八月大明宫，朝班放会同。

天时郁残暑，圣语似清风。

蕙帐便秋睡，沙堤缓晓骢。

葵心终不已，长望日升东。

孔武仲

孔武仲　又三绝句

风定南溪映碧虚，扁舟选胜百蟠纡。

荇花荷叶明人眼，犹记当年入镜湖。

孔武仲

孔武仲　又三绝句

咫尺齐山不易登，力驱烦冗得身轻。

瑶巅珉洞须寻遍，从此乘风上玉京。

孔武仲

孔武仲　又三绝句

旧游萧萦十年余，走遍东南雪满须。

醉洒银钩题岁月，窥寻酒在壁间无。

孔武仲

孔武仲　余尝谓北人不知江湖如南人不羽边塞时张芸老在坐中因问

张子胸中莹不疑，江湖边地总曾知。

波澜沃日漾舟起，霰雪埋空出塞时。

挂席何妨拾明月，据鞍仍解赋新诗。

悠然无复拘南北，阵马风樯取次宜。

孔武仲

孔武仲　鱼石二首

人疑鱼托石，我谓石为鱼。

持以赠君子，端能辟蠹书。

无情逐波浪，有此璠与玙。

坐得江湖意，萧然亦起予。

孔武仲

孔武仲　鱼石二首

鬵鬣真可辨，精研真入神。

得非造化境，亦有雕锼人。

颇疑著妄想，岁久积成真。

兹理不足怪，方屏藏月轮。

孔武仲

孔武仲　与陈董二君相会于真州经月甚乐诗寄陈董二君兼感存没

平生交友半成尘，想见当年乐会文。

别泪茫茫添海水。愁怀黯黯塞江云。

青衫脱去谁同老，白首追随尚有君。

官暇更将棋子学，他时筹局当功勋。

孔武仲

孔武仲　与龙节上寿

瑞雪峨峨宫严明，千秋佳节会公卿。

香飘彩雾萦天仗，酒浥流霞满寿觥。

密勿华封多好语，锵洋钧奏尽和声。

自邻初预称觞乐，江海飘萍已半生。

孔武仲

孔武仲　与谬开甫自淮南同行赴举相别二十五年复相遇於蕲水县为诗赠之

束书吾初走夷门，倾盖得君恨不早。

兰溪驻马复相逢，二纪飞驰如电埽。

惜君憔悴力不任，顾我沧浪发先皜。

忆昔同行气颇骄，青骢马快鞍鞯好。

荒山破屋风豪横，大泽长堂雪倾倒。

高谈洒落见天机，健句纵横滤腹稿。

辛勤始得到京邑，文辞不入春官考。

可怜六翮委沙泥，坐看群仙上蓬岛。

壮年多难寸心折，劲镞已衰难破缟。

而君施设有余才，西佐元戎夺城堡。

牛刀拂拭试一县，如引沧浪灌行潦。

归来赴诉天子庭，正欲披腹呈瑰宝。

片辞未吐疾先入，藜杖扶行色枯槁。

篮舆复指天涯去，长川横滥声浩浩。

骅骝不日归王闲，那久低摧卧霜草。

孔武仲

孔武仲　与同寮游甘泉苦竹二寺

两寺藏山曲，登临恨阻修。

平时极目处，今日探春游。

苦竹经霜老，甘泉带雪流。

醇醪暖肌骨，归路卸轻裘。

孔武仲

孔武仲　雨中

大雨已滂流，小雨仍脉沐。

风来扫欲断，云送还相续。

凝阴压天宇，蒸润浸旅服。

陇上麦经秋，江南梅已熟。

孔武仲

孔武仲　玉渊亭龙潭

清潭千古照悬崖，崖上飞流动地来。

咫尺语言闻不得，夕阳佳景更徘徊。

孔武仲

孔武仲　寓目

清湾气象暮潭潭，渔客车罾似引帆。

三尺鲤鱼投密网，西江虽广尔何堪。

孔武仲

孔武仲　寓目

啾啾黄雀在枝间，岁晚荒郊怨苦寒。

容易惊飞无处所，人家曾借画图看。

孔武仲

孔武仲　遇行人

我托南车去，君挐北辔还。

相看一梦裹，好入画图间。

孔武仲

孔武仲　元日值雪

东皇点缀一何工，飞下琪花顷刻中。

变尽楼台成夜月，不容车马竞春风。

崎岖广市黄泥污，冷淡群山彩日红。

野叟相逢应更喜，从来盈尺瑞年丰。

孔武仲

孔武仲　杂诗四首

春风仰屋卧田庐，海日鲜明柳影疏。

梦觉不知身处所，此中依约是华胥。

孔武仲

孔武仲　杂诗四首

平日扁舟千里行，朼来无地濯尘缨。

朝衣趁晓东华路，喜有官桥流水声。

孔武仲

孔武仲　杂诗四首

霞冠鹤氅一道士，梦半留丹三四粒。

云是月华宫裹人，掌心微带银波湿。

孔武仲

孔武仲　杂诗四首

利绾名驱夜废眠，王城车马日暄阗。

谁知坦腹春风裹，醉卧墙阴不计年。

孔武仲

孔武仲　杂题二首

青青矗矗水萦回，散入溪田媚复哀。

天上清音难猝记，兹游悔不负琴来。

孔武仲

孔武仲　杂题二首

曲涧低泉左右鸣，步虚宫殿音琚珩。

清风杳不知来处，散人松间作凤笙。

孔武仲

孔武仲　再用韵和子瞻

堂堂司寇公，族姓原自古。

支流入汉唐，浩渺无寻处。

子瞻得家法，自少不勤苦。

戏剧入场屋，名声振寰宇。

凝思肤寸云，落笔万点雨。

中间触机阱，窘若带箭虎。

坎轲连交游，冻饥及稚乳。

归来直玉堂，得失亦相补。

顾我縻一官，未即江海去，

裳衣裹穷猿，系以三尺组。

知公心胸中，坦不置城府。

漫刺犹可持，还当谒文举。

孔武仲

孔武仲　早朝遇执政於路

红灯转沙堤，天门仗未齐。

槐阴勒马待，月在御沟西。

孔武仲

孔武仲　早春

欲探年光好，春风入酒帘。

寒威随雪解，芳意逐情添。

塞雁今回阵，冰鱼稍出潜。

王孙幽兴动，颜巷自安恬。

孔武仲

孔武仲　早春

密雨霏霏欲结霖，洒开青帝发生心。

风吹嫩草迸微绿，雷碾长空破积阴。

啼鸟随阳声自得，卧龙思海意尤深。

更看三月桃花浪，旧鬣凌云在尺寻。

孔武仲

孔武仲　早起趁朝

山房客梦惊，槐厅雨清绝。

蕙炉香寂寞，半挂北窗月。

重城车马动，起坐候明发。

华盖望宸居，烟飞隔双阙。

孔武仲

孔武仲　早食铁佛寺

破壁题名满，往还如置邮。

山河万里道，车马片时休。

白日初腾晓，凉蝉已唤秋。

便添山野兴，咫尺帝王州。

孔武仲

孔武仲　曾子开示诗再用前韵

川滔海积岁月久，书秃十毫未停手。

昔人四十夸专城，公佩黄金来帝右。

当年逸足起江西，时辈共喜星之斗。

荣华未满众所望，天启叔季侍清光。

莫言书锦归故乡，莫对秋雁思南翔，

且登金门上玉堂。

孔武仲

孔武仲　罾鱼

野色星辉半有无，曲江舟子夜罾鱼。

红鳞跃网无钱买，惆怅天涯尺素书。

孔武仲

孔武仲　赠长沙僧守节

花木重重鹿苑春，萧然一室坐安贫。

真乘但要心知法，喜舍无如药济人。

增损诸方精古义，窥寻六脉妙通神。

长沙旅泊无聊赖，诗乞刀圭养病身。

孔武仲

孔武仲　赠程环

识尽公卿更食贫，苍髯瘦骨走京尘。

高谈亦与时多忤，屡中方知术有神。

前会渺茫浑不记，远游萧索复相亲。

疑公别得壶中趣，回首人间二十春。

孔武仲

孔武仲　赠梦符朝议

人笑公衣不浣濯，我惮公心霜雪明。

青衫仕宦有真气，白首乡闾无恶声。

相逢回首又再岁，暂去还来观太平。

何事南归太果决，萧然远作玉溪生。

孔武仲

孔武仲　赠子通

金石论交古所希，朱颜相结少年时。

自嗟龌龊逢人少，尤喜轩昂出众奇。

文字往来谐律吕，笑谈错杂和埙篪。

近闻俗语多才间，愿子高歌锦与箕。

孔武仲

孔武仲　张秉叔出紫云回銮图以示坐客因为赋之

开元太平无兵戎，真人味道希夷中。

人间之乐已饶足，惟有青霄未追逐。

坐中谁似叶先生，以气为粮常辟谷。

朝登员峤夕昆仑，只与神游不要人。

忽逢邀携看月去，缥缈虚空生紫云。

蟾宫竟不容久住，仙乐飘飘送回去。

归来宫漏未移更，甲帐明鈍宛如故。

汾水悲歌仙不成，梨园空没有遗声。

红尘如海涨朝市，从此无人游玉京。

孔武仲

孔武仲　招竹元珍赏江洲新茶

我生世味薄，所好唯真茶。

江南隔浮云，庐岳望苦赊。

煎烹逐风士，白水和脂麻。

有客自远至，开缄得新芽。

乍见真邂逅，失喜成欢哗。

掬视未及饮，清香破昏邪。

堂堂京邑雄，万货来天涯。

念此至灵草，崎岖亦随车。

小磨元自携，莹白无纤瑕。

玉尘渐委积，鹰嘴犹交加。

汲泉方汙埃，上以密叶遮。

蟹眼已鸣沸，君来何晚耶。

相呼共一啜，如到神仙家。

烦襟得浣濯，两目祛昏花。

闲居无他乐，赖有此趣佳。

煌煌金张门，酒肉争豪奢。

冷淡不辄饮，千金赏筝琶。

一醒又五斗，颜角如烘霞。

蔗浆爽肺肝，金碗嗽齿牙。

坐觇吾曹癖，往往笑以嗟。

人生乐不同，未用相矜夸。

吟罢腹饥吼，空庭噪昏鸦。

孔武仲

孔武仲　折县道中二首

柳堤桃坞未怡融，浣濯新梢上浅红。

一段春光来逼眼，枣骝嘶入柏林中。

孔武仲

孔武仲　折县道中二首

紫沙随马细如筛，虎阜龙冈尽此驰。

正望长安不回首，行人休赋灞陵诗。

孔武仲

孔武仲　之官宣城赠毅父次其韵

几夕林声醖造秋，移船回指凤凰楼。

身疲禁内凝严地，恩与江南爽垲州。

历数近城多异境，问知前政尽名流。

嘉观胜赏应难尽，更为吟哦万古愁。

孔武仲

孔武仲　直舍新辟西窗二首

推倒西墙平日功，暑天饶作一窗风。

人间岂有炎凉隔，只在施为向背中。

孔武仲

孔武仲　直舍新辟西窗二首

几岁榴花蔽曲隈，繁阴初逼坐中来。

西邻小槛如图画，偷入帘帷次第开。

孔武仲

孔武仲　直舍之西植竹两业经岁甚茂

去岁披云自访寻，交加绿玉已成林。

肯随春圃群芳老，喜对秋庭数亩阴。

巴峡庐峰声淅沥，渭川斜谷气萧森。

轩窗咫尺收佳趣，不负东南万里心。

孔武仲

孔武仲　至白湖驿寄四弟

江头言别颇匆匆，暮止荒陂破屋中。

散尽烟云无夜雨，唤惊凫雁有春风。

却思僧舍一少会，坐卷香醪百盏空。

薄禄牵人非得已，相望秋思浩无穷。

孔武仲

孔武仲　至节小雨

半醉听银漏，轻寒解羪裘。

新阳万物动，小雨五更收。

宿润青槐道，晨辉紫禁楼。

皇恩与天泽，浑逐管弦流。

孔武仲

孔武仲　至日拜表

终阙横霄瑞霭重，千官拜表未央官。

琤璪玉佩侵寒漏，缥缈炉烟压晓风。

汉历敢期随日永，尧龄共祝与天同。

贱生亦与华封祝，遥望清光斗极中。

孔武仲

孔武仲　至新息寄四弟

江上分飞已隔年，春￡　初转月初圆。

今宵相望长淮北，只有星河共一天。

孔武仲

孔武仲　至新息寄信州王守

熙熙乐国似登台，北嚀　南亭春事催。

惆怅音尘难再会，瑞香应已绕檐开。

孔武仲

孔武仲　至樟树店寄徐安道

逼仄东南路，连天紫翠峰。

微云还掩日，小雨正催农。

谷鸟投枝急，山花落涧浓。

意岩今不还，谈笑喜相逢。

孔武仲

孔武仲　至赵庄镇舍轿乘马二首

淮康望夷门，驿舍犹六七。

我车嗟已劳，我马亦太逸。

朝来天色好，辉焕川上日。

郊原莽而苍，生意密如栉。

农飨颇顺适，书气更盈溢。

抠衣就鞍鞯，前引以一卒。

驰提历湾纡，林木荣棘栗。

豁然就平旷，天壤合为一。

稍过王务陂，陂长水波阔。

惊风摇澎湃，凫鸭语啾唧。

却思在江湖，双舻更轻疾。

川陆虽不同，吾心两无必。

匆匆背乡井，琐琐干禄秩。

功名未及试，行役甘于蜜。

安得摆羁牵，优游老蓬荜。

孔武仲

孔武仲　至赵庄镇舍轿乘马二首

晴郊漠漠翠烟浮，乘兴闲登棘下骝。

风色斗回成凛冽，却添貂帽拥驼裘。

孔武仲

孔武仲　种粟行

大儿肩锄出茅屋，小儿倾盘糁新粟。

春来雪稀雨不成，田虽翻犁苦未足。

呜呼农人今向太平年，安得甘雨一洒万物皆醒然。

孔武仲

孔武仲　骤雨

骤雨随风入汉关，倾都欢喜破愁颜。

电光犹恐龙潜伏，闪烁余辉绕壁间。

孔武仲

孔武仲　诸葛武侯

天下军书动，西南霸气偏。

太公谋国妙，伊尹佐时专。

季汉基还立，强吴势外连。

兵从新节制，志复旧山川。

霜肃关中晚，春浮渭上天。

恩威人并附，将相器俱全。

丑虏羞巾帼，遗音被管弦。

妖星如不堕，功业管萧前。

孔武仲

孔武仲　子瞻画枯木

寒云行空乱春华，西风凛凛空吹沙。

夫子抱膝若丧魄，谁知巧思中萌芽。

败毫淡墨任挥染，苍莽菌蠢移龙蛇。

略增点缀已成就，止见枯木成槎枒。

更无丹青相掩翳，惟有口鼻随穿呀。

往年江湖饱观画，或在山隈溪水涯。

腹中空洞夜藏魅，巅顶突兀春无花。

径深最宜系画舸，日落时复停归鸦。

苏公早与俗子偶，避世欲种东陵瓜。

窥观尽得物外趣，移向纸上无毫差。

醉中遗落不秘惜，往往流传藏人家。

赵昌丹青最细腻，直与春色争豪华。

公今好尚何太癖，曾载木车出岷巴。

轻肥欲与世为戒，未许木叶胜枯槎。

万物流形若泫露，百岁俄惊眼如车。

树犹如此不长久，人以何者堪矜夸。

悠悠坐见死生境，但随天机无损加。

却笑金城对宫柳，泫然流涕空咨嗟。

孔武仲

孔武仲　紫极宫默轩

宴坐寂不语，先生心谓何。

逍遥疏世味，恬淡养天和。

一息忘言后，方知得象多。

壶中藏日月，鼎裹煮山河。

孔武仲

孔武仲　自宝丰仓归

岳云成冻把春寒，十里崎岖倦往还。

马上朔风回系带，雪中微酒见开颜。

含黄欲坼江边柳，蘸绿相重水上山。

抛掉一官如粪壤，好随鱼舸此中闲。

孔武仲

孔武仲　自归宗入灵溪观

紫霄峰下有禅林，瓦结青瑶地布金。

闻道灵溪才咫尺，携筇不觉后山深。

孔武仲

孔武仲　自归宗入灵溪观

石桥横路水溅溅，百尺琳宫馆列仙。

闻有秦人来避世，至今修竹上参天。

孔武仲

孔武仲　自君山还岳阳

云山深处望潇湘，岩石沈沈已夕阳。

却整舟帆凌浩渺，回看城郭似家乡。

挥戈径欲回羲驭，散发今知出吕梁。

不是浮休动归兴，对眠犹可借禅床。
