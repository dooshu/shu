全宋诗：强至
　强至　安正堂二首
　强至　八月十六夜与宗哲纯甫耫月
　强至　保安杨公济书来问疾以诗答之
　强至　北都春日
　强至　北都春日漫书
　强至　北京判府司徒侍中生日三十四韵
　强至　别户部勾院竹
　强至　别筠阳
　强至　别林仁祖御史
　强至　别王彦祖宫赞
　强至　别希鲁回马上口占
　强至　丙午寒食厚卿置酒压沙寺邀诸君观梨花独苏子由不至以诗来邀席客同
　强至　丙午岁与府中诸君重游张氏园慨然成诗
　强至　病起观盆鱼
　强至　病起偶书
　强至　病中漫呈师朴学士
　强至　病中雪夜闻韩六秘校会诸君二首
　强至　伯夷诗
　强至　长安春日
　强至　长安春日感怀
　强至　长安二月二十二日雪十韵
　强至　长安九日
　强至　长安上巳日对雨忆杭州
　强至　长老凤师新作四照亭以其环顾洞彻无纤翳碍目故名云从予乞诗因即其
　强至　常尉携酒馔就部役所见劳
　强至　陈伯成学士垂访以病中新浴不克见走书二短篇谢之
　强至　呈陆革进士
　强至　呈屯田
　强至　承乏幕府晨出马上戏书
　强至　承天元长老弃本寺寄净慈以诗戏之
　强至　程舅夜见过
　强至　酬齐上人
　强至　酬杨立之进士见赠
　强至　酬郑叔岩虞曹惠诗因以奉送
　强至　出大名府北郭
　强至　初秋与赵无愧小饮下关河亭季秋送客复至其间偶成短句
　强至　初入汴
　强至　春尽
　强至　春日感怀
　强至　春日山中感怀
　强至　春日送王明远
　强至　春日兴庆池上作
　强至　春色
　强至　春雨一篇呈纯甫贤僚县庠诸彦
　强至　纯甫出近郊以梅花未开成篇见贻因次元韵奉酬
　强至　纯甫小池生双莲
　强至　纯甫以予去岁九日赴东阳今年复趋府作菊花问答见遗因以戏答
　强至　祠仙姑回马上作
　强至　次刘才邵送魏彦成韵
　强至　次韵酬答胡一之
　强至　次韵酬礼之见始
　强至　次韵酬礼之见赠
　强至　次韵答承天月长老
　强至　次韵答方晦之
　强至　次韵答正老
　强至　次韵丁评事春雨
　强至　次韵都曹灯夕之作
　强至　次韵公胜晓起对雪
　强至　次韵公胜早梅
　强至　次韵国博九日
　强至　次韵和纯甫秋阴闷书
　强至　次韵和纯甫游宝掌遇雨
　强至　次韵和秋扇
　强至　次韵郡僚樱桃之什
　强至　次韵礼之淮上吟
　强至　次韵礼之斋中述怀
　强至　次韵卢六员外避暑
　强至　次韵梅守著作喜守粹冬杪祈雪春初获应之什
　强至　次韵邱秘校程苦热
　强至　次韵仁叟禁中清晓
　强至　次韵通判都官和诸公雪中席上之作
　强至　次韵通判张静之郎中席上对客
　强至　次韵阳朔邱尉述怀
　强至　次韵游山雨中
　强至　次韵元恕苦寒之什
　强至　次韵知郡郎中应期喜雪
　强至　粹中先辈以甘雨时降兆为丰岁过形雅什猥推凉德辄次元韵以答来贶
　强至　答章传道二首
　强至　大风
　强至　代上余太宰生辰
　强至　待次陛对已再见春感怀成篇
　强至　悼承天月禅老
　强至　道旁松
　强至　得叔毅书
　强至　登梵天上方
　强至　登陆氏书楼
　强至　登塔
　强至　东阳九日寄浦江同寮
　强至　东阳吴氏昆仲并荐诣阙
　强至　冬尽日睢阳感事
　强至　冬末郡学感怀和韵
　强至　冬日偶书呈县学李君择之
　强至　冬雪行
　强至　董役河上风霾繼日
　强至　读尹师鲁集
　强至　睹林夫诗编信笔
　强至　杜以诗和答依元韵赠之
　强至　断碑
　强至　对雪六首
　强至　对雨寄杨公济
　强至　二月大寒偶书短句
　强至　二月二日作
　强至　二月二十六日偶书
　强至　二月过半犹未见花昨日逢之珍云已有小桃因成短句
　强至　二月十二日城西送韩玉汝龙图马上作
　强至　翻经台
　强至　泛湖有作
　强至　范钺进士遗楼彻司马庭石以质交楼作诗美之因邀某同作
　强至　方殿省示惠远祖先生诗集
　强至　奉答雅均途中见寄二首
　强至　奉和纯甫秋扇
　强至　奉和经略司徒侍中垂萝洞之什
　强至　奉和龙兴灯夕
　强至　奉和司徒侍中中秋遇雨韵
　强至　奉和尧夫
　强至　奉陪韩魏公燕王氏园亭席上赋诗留题二首
　强至　伏睹留守安抚司徒侍中镇魏三日遂获甘雨吟成律诗一章上荐
　强至　感怀寄杨公济
　强至　刚叔以雅言题拙稿辄依韵和酬
　强至　庚戌岁除
　强至　庚戌仲春十二夜同无愧饮林夫西窗有感
　强至　庚子岁除辇下作
　强至　公度惠花走笔戏谢
　强至　公立煎茶之绝品以待诸友退皆作诗因附众篇之末
　强至　勾院偶书
　强至　毂下春日
　强至　古剑
　强至　观嘉祐南宫奏名
　强至　观莲
　强至　观棋
　强至　观仲灵久雨诗且道余与公济吟从之意辄次韵奉和二首
　强至　官满将见舍弟
　强至　归鸟
　强至　龟峰
　强至　过伯乐庙
　强至　过练湖
　强至　过洺州
　强至　过潼关
　强至　海棠
　强至　涵碧阁东阳山水佳处予闻且久独未能往近得进士与邑官唱和诗读之景
　强至　寒炉偶坐戏呈任道
　强至　寒食安厚卿具酒馔邀数君子游压沙寺观梨花独苏子由不至诗来命座客
　强至　寒食前二日对雨
　强至　寒食值雨
　强至　韩及甫惠陕梨走笔书句谢之
　强至　韩魏公生日
　强至　韩魏公生日二首
　强至　韩魏公生日三首
　强至　旱秋喜雨
　强至　何太宰生日二首
　强至　和纯甫独往至德上方避暑
　强至　和纯甫红叶
　强至　和登金铜门
　强至　和过尉氏林香陂韵
　强至　和礼之喜雪十二韵
　强至　和梁润之晚登绣岭
　强至　和楼志国范君武读胡尉临安所获颜鲁公书断碑
　强至　和判府司徒侍中喜雪
　强至　和人食橘
　强至　和施耕进士忆竹
　强至　和叔以琴诗见贻因成一篇奉答
　强至　和司徒侍中清明会压沙寺诗
　强至　和司徒侍中壬子寒食会压沙寺诗二首
　强至　和司徒侍中上巳会兴庆池韵
　强至　和司徒侍中同赏梨花
　强至　和司徒侍中喜雪
　强至　和司徒侍中舟中再赋一阕
　强至　和唐林夫正字韵
　强至　和通判国博和金华著作陪知府少卿游北山韵
　强至　和同赏梨花
　强至　和推官压沙寺惠诗
　强至　和张文通书怀
　强至　和知府王给事官舍北轩新竹
　强至　和重九晚登骑山楼
　强至　河北道中怀故乡
　强至　河北送洪景之进士如荆南
　强至　河亭戏题
　强至　贺陈右司生辰
　强至　贺吴枢府诗
　强至　横溪回道中作
　强至　洪君然太博以元日刺字交驰卒不一见作诗相遗依韵和答
　强至　后二日赵无愧杜君章垂和前篇复用元韵自和呈二君
　强至　还府推杨学士无为编
　强至　会故人集崔侍郎园池
　强至　会压沙寺观梨花
　强至　晦之江楼小饮辱诗怀寄谨答来贶因以奉招
　强至　惠山泉
　强至　屐
　强至　即席依韵奉和司徒侍中上巳会许公亭二首
　强至　即席再赋
　强至　急棹趁吴门
　强至　寄保安军杨公济判官
　强至　寄辟疆
　强至　寄陈介进士
　强至　寄纯甫
　强至　寄公立
　强至　寄湖掾杨浩然
　强至　寄刘道秘书
　强至　寄齐州曾子固学士
　强至　寄秦粹吕四丈职方渊
　强至　寄盛子美俞元功二先辈
　强至　寄题甘露寺文岳上人环翠阁
　强至　寄题郭明府寺丞颍上西斋
　强至　寄题殊公禅老黄云阁二首
　强至　寄题双岩寺
　强至　寄题张殿直长春亭
　强至　寄县学方晦之
　强至　寄献王中丞
　强至　寄俞君度
　强至　甲寅二月罢户部勾院移群牧判官待次数月乙卯春复自请罢群牧
　强至　甲寅立春夜雪
　强至　甲寅仲冬祠马步宿斋宫乙卯仲春十七日复因马祭到此漫成短篇
　强至　贾麟自睦来杭复将如苏戏赠短句
　强至　閒卿遽垂和答复依元韵戏之
　强至　閒卿遽然云别因书二十八言奉送
　强至　将别纯甫四十字奉呈
　强至　将渡扬子风雨忽作
　强至　将有东阳之行宗哲为具话别以诗见招因答来贶
　强至　郊外感事
　强至　诘朝雨寒密雪杂下辄成一篇呈诸匠者幸赐光和
　强至　结交行
　强至　诫言
　强至　谨和答惠茶之什
　强至　近承杨子遣垂和池上短篇爱而有赠且摅予怀
　强至　晋阳郡君挽词
　强至　禁烟节同子玉徐先生野步
　强至　京华对雪
　强至　京师逢徐良温叟明府
　强至　京兆府初赴同天节宴诗二首
　强至　经春长在幕府今日偶出见花
　强至　经春罕尝见花今出湖上悉已离披
　强至　经春久雨未尝寻芳舟次黎驿始见桃李红白成阵爱而有题
　强至　经故明静师支离堂
　强至　经和靖林先生旧隐
　强至　景山无思二大师垂和鄙诗复依前韵奉答
　强至　竞渡
　强至　九日
　强至　九日病中泊舟召伯堰
　强至　九日二首
　强至　九日过后漫题堂前双菊
　强至　九日陪两制诸公燕赵氏园亭
　强至　九日上兵部
　强至　九日有感二首
　强至　九日与诸君饮
　强至　九日至嘉禾
　强至　九日作
　强至　九月二十六日河上雪
　强至　九月十日龙兴寺饮饯蹇磻翁赴梁门酒半题名南轩因偶书屋壁
　强至　久雨
　强至　久雨不果行乐偶书短篇自戏
　强至　久雨初霁对酒偶作
　强至　久雨见月
　强至　居魏岁馀未尝见江乡故人今无悔如雄过此相见甚喜席间率成短篇呈之
　强至　菊
　强至　句
　强至　句
　强至　开元寺仁王院见丛竹偶书
　强至　客有貌吾陋容者以诗谢之
　强至　寇参军九日惠诗以左冯翊赵监所遗玉液一壶并诗答之
　强至　寇参军以孤雁一绝见贻因酬之
　强至　哭王仲密四首
　强至　哭曾四丈供备
　强至　苦寒
　强至　苦旱二首
　强至　苦热
　强至　苦雨
　强至　腊月二十三日群牧使元内翰曾龙图同日拜枢参之命是日立春
　强至　雷君自陕及门谒与书偕聊成短篇以答来贶
　强至　梨花
　强至　离东坡后寄题义师上方
　强至　离京兆日独里人叶舜举秘丞胡从道户曹远饯至长乐坂
　强至　李花
　强至　李景初许借翦彩花数轴一观累日不至戏成二绝督之
　强至　立春
　强至　立春二首
　强至　立春后连雨
　强至　立春辇下作
　强至　立秋后病作此写怀
　强至　立之临别连以佳篇见贶依韵和酬
　强至　两浙转运使吕少卿挽辞
　强至　林大年殿直金轮院读书有寄
　强至　临洺驿雨中作
　强至　刘叔茂及第后往广德拜亲过吴江新治
　强至　留别西京佥幕陈子雍著
　强至　留守安抚司徒侍中生辰三首
　强至　留守司徒侍中宠示上巳属疾钧什谨依韵奉和
　强至　留题东岩院
　强至　留题太平寺
　强至　卢申之以惠山泉二斗为赠因忆南仲周友二首
　强至　陆君置酒为予唱阳关即席有作
　强至　落花
　强至　马公节挽辞
　强至　马上见华山
　强至　马上见庭竹
　强至　马上口占
　强至　马上口占呈记注李才元学士
　强至　卖松翁
　强至　漫呈盛任道监薄
　强至　梅
　强至　墨蟹
　强至　某不度轻僭始以鄙句尘献判府安抚司徒侍中特屈威尊过赐宠和伏读荣
　强至　某尝约才甫游双溪以连雨多事因循未果辱诗督行谨依韵和
　强至　某承乏东阳周亲惠然顾访未几告别以诗饯之
　强至　某伏睹判府司徒侍中置酒宴客即时雪作谨成七言律诗一首上献
　强至　某介直寡合为邑亡状而杜兄一见过爱作诗称许谨依来韵奉答
　强至　某近辱诸公光和前篇鄙思未已复自次元韵奉呈
　强至　某近与和叔游景爱之不足因吟短篇以赠
　强至　某蒙君章兄宠示樱桃佳篇辄依韵奉和
　强至　某蒙太守卢公惠酒因作诗以谢公子仇香遽赐光和复次韵叙事酬答
　强至　某前日以鄙诗叙谢通判国博特垂宠和谨复依韵上答
　强至　某数年前蒙集仙盛公慰荐今方用是改官近以启事论谢伏辱长笺垂答因
　强至　某为府曹伏蒙吴先生以诗见寄谨依韵奉酬
　强至　牧养监阅马
　强至　幕中偶书
　强至　幕中书怀
　强至　暮春被病感书
　强至　暮春伯宪留饮席上走笔戏成二首
　强至　暮春感怀
　强至　暮春晦日
　强至　暮春偶书呈才甫慎微
　强至　暮角
　强至　南都二月二日忆杭州去岁之游
　强至　南轩小桃盛开皆言群花未发而此独先之偶成短篇呈诸君
　强至　偶书呈公胜
　强至　偶书净信院壁
　强至　排岸判官以荷花为贶书五十六字以谢
　强至　陪群牧使进呈拣中御马
　强至　彭及之邀吴仲源杨公济与某夜会望湖楼独某后期为关所隔偶成四篇以
　强至　彭九廷评改丞卫首垂临访未遂驰贺辄成鄙句少伸愧谢
　强至　莆阳徐太守数赐临顾
　强至　七夕
　强至　栖云阁
　强至　前日奉和仲灵禅老春雨诗复辱见答走笔依元韵酬之
　强至　前日以诗赠贾麟进士繼蒙和答而杨蟠从事亦随次元韵鄙思不休辄复自
　强至　箧中得调官时杨氏所寄书慨然追感
　强至　禽凤二绝
　强至　秋日咏楼感怀二首
　强至　秋试甫期辄成短篇呈马公节裴进士光世
　强至　泉上人画牡丹
　强至　群牧司雨中池上作
　强至　人日立春辇下作
　强至　仁宗皇帝挽歌辞四首
　强至　壬子六月庚申夜陪魏公诣龙坛
　强至　壬子岁旱
　强至　荣归堂二首
　强至　入山谒怡然上人因成短篇皆书即时事
　强至　闰月晦日
　强至　若师院咏笋
　强至　三月十日作
　强至　三月五日病中对雨作
　强至　僧副普济过予诘其师名僧职之所自则曰尝济活饥民百万朝廷论酬以得
　强至　山中雨后
　强至　山中遇雨
　强至　赏春
　强至　上高明府孙世则寄书及诗依韵和酬
　强至　上何太宰生日二首
　强至　上诗惠酒有谢
　强至　上巳饮许公亭通判钱郎中以诗献因依韵和呈
　强至　上运使工部
　强至　上知府少卿
　强至　上知府张少卿
　强至　上知郡都官
　强至　上致政蒋侍郎二十六韵
　强至　升甫旋和答复走笔酬之
　强至　升之元真观读书
　强至　渑池
　强至　诗送长老芝公归灵洞
　强至　诗赠宝应禅老溢公
　强至　诗赠圆公大士
　强至　石亢之出铜雀台砚相示信笔题其后
　强至　石太保挽词
　强至　书窗
　强至　书感
　强至　书吴江垂虹亭诗
　强至　书香山寺壁
　强至　书香严屋壁呈寺主隆师
　强至　数日前伏蒙吴先生留饮旋辱尊什喜某之来谨依严韵奉献
　强至　松江别吴伯强
　强至　宋都忆梅
　强至　宋周士以新蕈为惠并示佳句依韵和答
　强至　送长安佥判鲜于子骏还阙
　强至　送陈郎中泗州得替
　强至　送成都旧尹赵龙图至骊山作
　强至　送程公辟郎中知洪州二首
　强至　送川僧玘上人归雪窦
　强至　送传宣李子范供奉归阙
　强至　送春
　强至　送纯甫仙尉
　强至　送粹中赴举
　强至　送大名府签幕吴都官几复移粹安肃
　强至　送窦彦法学士被诏赴阙
　强至　送度支刘郎中被旨赴阙
　强至　送范君武
　强至　送范令巽之赴陕县
　强至　送公度赴诏归阙
　强至　送公济还阙下
　强至　送关景芬秘书赴山阳尉
　强至　送河北提刑王詹叔郎中被诏充开封府判官
　强至　送河北转运燕刑部被命充三司副使
　强至　送记注杨学士被诏赴阙
　强至　送蹇磻翁都官赴粹梁门
　强至　送江卿知徐州
　强至　送京西运使周度支
　强至　送觉上人还霅
　强至　送郡判郑世表库部奉使陕西
　强至　送李厚秘校赴相州户曹
　强至　送李讲主还维扬
　强至　送李去病杨元老
　强至　送李山甫赴熙州
　强至　送刘伯寿团练致政归洛阳旧隐
　强至　送刘嗣复都官赴辟秦州幕府四首
　强至　送陇州使君刘仲仪左藏赴治
　强至　送陆覃校书赴选西上
　强至　送吕贯中
　强至　送吕监簿归淮南侍下
　强至　送马特失荐还苏回舟中作
　强至　送裴光世赴举
　强至　送彭景行寺丞侍养得请归荆南别业
　强至　送评事十九叔入秦
　强至　送前水监王仲贤郎中赴阙
　强至　送乔岑
　强至　送人还阙
　强至　送盛君方
　强至　送施野夫赴举
　强至　送石亢之节推赴庐州幕府
　强至　送石师正
　强至　送史正孚
　强至　送宋国叟赴吉州司理
　强至　送孙公素机宜书记赴太原刘龙图之辟
　强至　送谭供奉
　强至　送同年张正臣赴海陵幕
　强至　送同年周涛赴吉幕
　强至　送王宾玉
　强至　送王敏夫判官赴举京师
　强至　送王明叟起秀州法掾
　强至　送王审言供奉
　强至　送王天常太祝诗
　强至　送王文玉归浙
　强至　送王夕拜移帅庆阳
　强至　送王仲贤郎中游天平山
　强至　送吴令常甫之武平
　强至　送吴判官
　强至　送谢先生归紫霄峰
　强至　送宣州太守沈司封
　强至　送药王圆师
　强至　送俞元宰失荐东归
　强至　送元恕
　强至　送运使李工部自陕西移益部十韵
　强至　送曾元恕太祝赴汉阳监征
　强至　送张龙图赴益州
　强至　送张如莹
　强至　送张升甫三十韵
　强至　送张叔毅北归
　强至　送章传道东归三十八韵
　强至　送赵龙图赴成都
　强至　送臻上人还云山
　强至　送镇叔
　强至　送知府吴龙图
　强至　送知府余少卿
　强至　送朱传道推官赴刑部详覆
　强至　送朱郎中得谢归淮南二首
　强至　送朱元弼主簿登第后还乡
　强至　送子立荣侍南归
　强至　送紫微沈舍人守越州
　强至　宿慧安院
　强至　宿山寺
　强至　睢阳别包进甫
　强至　睢阳春日偶书二首
　强至　孙公素中允将往相台谒韩魏公贻诗为别因以酬送
　强至　孙曼叔待制安抚至陕西先以诗寄
　强至　太阳岭
　强至　汤七秀才见和再和
　强至　唐贤岳庙题名
　强至　题公节醉乡亭
　强至　题光和年西岳碑
　强至　题华藏环峰阁
　强至　题可久上人房素屏
　强至　题灵泉观阁
　强至　题刘有方御药翠岩亭
　强至　题鲁司徒庙
　强至　题钱安道节推环秀亭
　强至　题惟晤师斑竹杖
　强至　题吴山伍子胥祠
　强至　题婺源胡氏翛然堂
　强至　题姚氏三头牡丹
　强至　题余公亭
　强至　题於潜张明甫爱拙堂
　强至　题蕴忠上人歙砚
　强至　庭前梨桃二花方盛为暴风所吹感事成篇
　强至　挺山道中早行有感二首
　强至　通判国博惠建茶且有对啜之戏因以奉谢
　强至　通判国博中斋诗
　强至　同盛任道赋暮阴
　强至　同杨公济赋破山得开字
　强至　同杨公济赋晚过西村
　强至　涂中书四十言奉寄武陵则师
　强至　途中寄纯甫
　强至　瓦亭偶书
　强至　挽故司徒侍中赠尚书令韩魏公三首
　强至　晚登至德上方偶书短篇呈山主云公
　强至　晚晴
　强至　晚莺献都官
　强至　王广渊郎中挽词
　强至　王广渊郎中挽诗
　强至　王尚书生辰
　强至　王子直挽词二首
　强至　望思台
　强至　温泉
　强至　文通复用旧韵相示仍走笔和之
　强至　文相生辰祝寿
　强至　文懿大师院假山
　强至　闻参政王侍郎令子著作登第复除崇文校书
　强至　闻杭饥
　强至　闻毁
　强至　闻马公节裴光世别头入试偶成
　强至　闻升甫南池观鱼所获无几戏成小诗奉呈
　强至　闻无愧夜会二三君子戏呈二十八字
　强至　闻杨公济冒寒访契嵩上人
　强至　五路岭
　强至　西距渭南二十里有佛祠曰梁田其主僧守遂者引予登阁久之欲题名屋壁
　强至　席上呈正老
　强至　席上次韵纯甫牡丹
　强至　席上戏成
　强至　席上走笔赠别李子先
　强至　徙居
　强至　喜晴
　强至　戏呈宋周士
　强至　戏书保安院壁
　强至　戏赠孙师尹
　强至　仙姑马上回见野塘荷花盛开感成短篇
　强至　献知府张少卿
　强至　向负春游辞以风雨开霁既久乐事未果因书百言聊以自戏
　强至　小阁西山落日
　强至　小疾中元恕相别往长安信笔成篇奉送
　强至　小桃值风零落殆尽偶成鄙句奉呈诸君
　强至　晓出
　强至　晓钟
　强至　携印谒新守宿至德上方翌日马上追书十四韵
　强至　谢陈伯成学士
　强至　谢春旛
　强至　谢纯甫惠笔
　强至　谢和诗
　强至　谢三门提举辇运宋叔达郎中寄古碑杂言
　强至　谢通判国博惠建茶
　强至　谢徐屯田惠海味
　强至　谢元功惠茶
　强至　谢知府少卿
　强至　谢知郡郎中惠酒
　强至　辛亥九日晚登骑山楼
　强至　辛卯七夕悼往
　强至　新秋夜月寄故人
　强至　新莺
　强至　行河道中
　强至　行叟权秋掾比回正老以诗寄之因次韵奉和
　强至　穴泉
　强至　雪霁出郊
　强至　压书玉兔
　强至　迓漕台感书
　强至　杨公济岁暮惠酒
　强至　杨公济以诗索粉纸依韵和答
　强至　野园移植小松
　强至　夜会洪方叔
　强至　夜坐
　强至　一春未尝行乐而群花今已离披感而成篇
　强至　依韵酬献陈州王密学见寄二首
　强至　依韵答公节
　强至　依韵答贯中见贻
　强至　依韵答吴殿丞应之见寄
　强至　依韵答元卿
　强至　依韵奉和经略司徒侍中过湫马上始见终南
　强至　依韵奉和经略司徒侍中寒食后池诗二首
　强至　依韵奉和经略司徒侍中清明兴庆池上之作
　强至　依韵奉和经略司徒侍中上巳会兴庆池
　强至　依韵奉和经略司徒中寒食后池诗二首
　强至　依韵奉和留守尚书会六同年感旧诗二首
　强至　依韵奉和判府经略司徒侍中春阴马上之什
　强至　依韵奉和判府经略司徒侍中上巳晚游九曲池诗
　强至　依韵奉和判府司徒侍中壕林
　强至　依韵奉和判府司徒侍中赏西禅院牡丹之什
　强至　依韵奉和判府司徒侍中望宸合雪后
　强至　依韵奉和省判程郎中省宿
　强至　依韵奉和司徒侍中安正堂观牡丹
　强至　依韵奉和司徒侍中八月十九日赏菊
　强至　依韵奉和司徒侍中春雪
　强至　依韵奉和司徒侍中春阴席上
　强至　依韵奉和司徒侍中冬节筵间喜雪
　强至　依韵奉和司徒侍中庚戌秋分
　强至　依韵奉和司徒侍中苦热未雨
　强至　依韵奉和司徒侍中留题灵泉观
　强至　依韵奉和司徒侍中壬子九日
　强至　依韵奉和司徒侍中壬子三月十八日游御河二首
　强至　依韵奉和司徒侍中壬子上巳会许公亭
　强至　依韵奉和司徒侍中壬子中秋对月
　强至　依韵奉和司徒侍中上元遇雨即席
　强至　依韵奉和司徒侍中视河惬山
　强至　依韵奉和司徒侍中同赏梨花
　强至　依韵奉和司徒侍中同赏牡丹
　强至　依韵奉和司徒侍中戊申西洛中秋对月
　强至　依韵奉和司徒侍中西园初暑之什
　强至　依韵奉和司徒侍中喜雨应祷
　强至　依韵奉和司徒侍中辛亥二月十五日
　强至　依韵奉和司徒侍中辛亥七夕末伏
　强至　依韵奉和司徒侍中辛亥三月十八日游御河二首
　强至　依韵奉和司徒侍中辛亥上巳会许公亭
　强至　依韵奉和司徒侍中雪二十韵
　强至　依韵奉和司徒侍中压沙寺梨
　强至　依韵奉和司徒侍中元城埽行河
　强至　依韵奉和司徒侍中元宵席上
　强至　依韵奉和司徒侍中中秋筵散雨馀微见月色
　强至　依韵奉和司徒侍中仲春释奠
　强至　依韵奉和司徒侍中重九会安正堂二首
　强至　依韵奉和王平甫学士寄元内翰诗
　强至　依韵和伯宪九日感怀
　强至　依韵和酬阆州刘侍禁季孙见寄
　强至　依韵和酬留别
　强至　依韵和酬顺安使君王大观见寄之什
　强至　依韵和酬孙公素中允写怀见贻
　强至　依韵和酬王明远见寄
　强至　依韵和酬鲜于子骏郎中见寄
　强至　依韵和酬杨公济澄江见寄长句
　强至　依韵和崔伯宪谢王正甫遗三灵丸蜀茶
　强至　依韵和粹中早春
　强至　依韵和达夫泛湖之作
　强至　依韵和达守徐郎中见寄
　强至　依韵和答陈公度五邑季点道中见寄之什
　强至　依韵和答公谔郎中冠氏道中偶成
　强至　依韵和答晋粹洪君然都官三益见寄
　强至　依韵和答陆革进士招饮池上诗
　强至　依韵和道济秘丞集英殿秋宴作
　强至　依韵和公济寄仲灵禅老
　强至　依韵和居方观崔生画
　强至　依韵和李持正晚晴出谒王子高马上口占之作
　强至　依韵和李评文思
　强至　依韵和令绰兄弟春日出郊
　强至　依韵和留台崔库部局中自遣
　强至　依韵和陆丈瑞香花
　强至　依韵和判府司徒侍中雪霁登休逸台
　强至　依韵和彭九及之归养之什
　强至　依韵和王立之中秋阴云不见月
　强至　依韵和温泉
　强至　依韵和吴七丈咏雪二首
　强至　依韵和杨公济喜嘉定帅王待制移成都
　强至　依韵和杨尉郊外怀乡
　强至　依韵和尹嗣复秘校登回銮寺阁有感之什
　强至　依韵和尹嗣复仲春会食船场
　强至　依韵和栽花二阕
　强至　依韵和择之惜春
　强至　依韵和张君仪职方城上观雪
　强至　依韵和张叔毅读柳先生文
　强至　依韵和张文通寺丞寄鲜于子骏职方
　强至　依韵和张文通中舍寄韩师元判官
　强至　依韵和赵晦夫书记将替写怀
　强至　依韵和镇叔送元宵之什
　强至　依韵和正老暮秋郊行感事
　强至　依韵和正老自叹之什二首
　强至　依韵和郑中立秘丞将替写怀
　强至　依韵和志国首夏霖雨之作
　强至　依韵和仲灵禅师喜贾丞相赵翰林见称辅教编之什
　强至　依韵走笔和答徐无畏见招
　强至　乙巳十月七日过黄河中流遇巨浪偶作
　强至　以诗还府推杨学士无为编辱佳篇见答谨次元韵和酬
　强至　邑舍东池近日荷花盛开辄书短篇奉邀宗哲纯甫二同僚
　强至　邑斋偶书
　强至　因访杨公济遂同步野夫家省其母野夫时就试南宫
　强至　萤
　强至　咏雁
　强至　用洪景之韵送郭子山
　强至　游宝掌院
　强至　游河遇雨
　强至　游华藏寺
　强至　有待
　强至　又自和二首
　强至　予初春被病中夏少间勉入省局偶成二十二韵
　强至　予官将满婢子始植小柏於堂下因感而书
　强至　予家畜狸花二猫一日狸者获鼠未食而花者私窃之以去家人不知以为鼠
　强至　予解邑过杭遇介之学士谒告南归
　强至　予累日卧病适张文通惠教亦云服药漫成小诗呈之
　强至　予连日奔走吏事蚤出暮还君然兄数赐临问乃不果一见辱遗佳句谨依韵
　强至　予以病久不赴朝谒因灸三里穴罢信笔偶书
　强至　予在病告君玉见过翌日成短篇奉招
　强至　渔者
　强至　与任道及顺久二师赋小阁见月
　强至　与盛毅同赋暮角行
　强至　与王仲密诸君泛湖
　强至　羽师院假山
　强至　雨夜舟中
　强至　雨中呈丁评事
　强至　御河舟中
　强至　元卿舟次丹阳读予与诸君前年送别联句因作以道南还愆期之意远垂寄
　强至　元夕观驾御端门诗
　强至　园竹为大雪所折
　强至　月卿大师以书抵予言到自永嘉今将还杭因索诗送行聊书短章塞来请之
　强至　月夜与陈行父杨公济吴常甫出诣蔡子难
　强至　岳庙斋宫与崔伯宪都官王正甫殿丞饮别二君各以诗送行席上作短篇奉
　强至　再次前韵
　强至　再次韵和纯甫红叶之什
　强至　再次韵礼之见贻之什
　强至　再和
　强至　再和都官见答
　强至　再寄元真宫读书
　强至　再宿白岩院
　强至　早春寄择之
　强至　早行渑池道中
　强至　曾元恕累日不相见以诗垂寄依韵和答
　强至　赠辟疆
　强至　赠承天月长老
　强至　赠杜谘秘校
　强至　赠黄任道
　强至　赠贾麟
　强至　赠净土嵩长老
　强至　赠李熊先辈二首
　强至　赠陆元象文学
　强至　赠苏宣甫
　强至　赠霞长老
　强至　赠徐君强
　强至　赠杨尉纯甫
　强至　赠於潜张定国
　强至　赠芝公长老
　强至　斋宫独酌待晓入城
　强至　张君枉道顾予因书短篇以答来贶
　强至　张升甫惠新笋走笔代简谢之
　强至　张文通以诗觅小桃走笔依韵和答
　强至　丈人生辰
　强至　赵龙图自西川携鹿儿至秦相惠
　强至　正月三日郊外马上作
　强至　郑君天常有诗贻杨尉因次韵以赠
　强至　知郡都官示答盱眙周令诗有感而作
　强至　志远法师挽辞
　强至　中秋对月有感
　强至　中秋京师对月
　强至　种药
　强至　仲春感怀
　强至　仲春摄太仆卿祭马祖宿斋城外作
　强至　仲冬十六日祭马步
　强至　仲灵禅师以诗见邀辄走笔依韵附还使奉和
　强至　舟过三郡率值风雨呈同行沈氏昆仲
　强至　昼眠
　强至　朱郎中以梅花衣香分惠诸君皆有诗谢依韵和之
　强至　属疾
　强至　资国山口石桥
　强至　紫微舍人宋公爱子侄三人同日得第作诗以纪盛美二首
　强至　自零口夜至渭南县作
　强至　走笔成一篇答徐君先辈见寄
　强至　走笔和杨蟠从事庭菊
　强至　走笔送杨正臣先辈还吴
　强至　走笔送张伯起
　强至　走笔谢司徒侍中惠柑
　强至　走笔依韵和酬王彦霖四首
　强至　走笔依韵和杨进士倜登南楼之作
　强至　醉卧
　强至　醉中刘道叔尹嗣复李子先垂和予乙巳岁开元寺仁王院咏竹二十八字复
　强至　昨日以鄙诗示王君遽辱赠篇过有推饰辄依元韵奉答
　强至　坐客宋周士忽垂光和复用元韵答之三首









ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：强至




强至　安正堂二首

居守园林气象间，堂成壮观入跻攀。

三朝力辅乾坤倦，一国身偷岁月閒。

倾座语惊邪说破，勒碑诗召正风还。

险夷出处皆公迹，不动公心似泰山。

强至

强至　安正堂二首

飞飞燕雀倦檐牙，绣栱云楣闹彩霞。

樽俎燕閒归相合，鼎锺勋业在王家。

直纹惜破墙阴竹，巧笑嫌开席外花。

今日正风传魏国，平居诗思亦无邪。

强至

强至　八月十六夜与宗哲纯甫耫月

结客城东楼，明月初出海。

渐如水精盘，天宇无寸霭。

清光如何买，厥价珠百琲。

中秋一夕过，已觉人意改。

冰轮纵迟迟，此夜复谁待。

老蟾益自张，吐辉增十倍。

把酒共月语，世态何足罪。

自有昭昭晖，千古万古在。

强至

强至　保安杨公济书来问疾以诗答之

青云意绪渐悠然，白昼昏昏懒欲眠。

诗搅肺肠来暇日，病驱腰脚入衰年。

春来把酒犹能强，老去逢花只漫怜。

童稚情亲今好在，远烦问信到秦川。

强至

强至　北都春日

日出车马道，风来城市尘。

关河应自昔，花草不知春。

云静鸟翻翼，冰消鱼动鳞。

太平无一事，把酒劝耕民。

强至

强至　北都春日漫书

蓬鬓双侵京国尘，花枝五别故园春。

晓莺莫漫惊游宦，夜鹤多应怨主人。

日月名迟愁揽镜，江湖兴在忆垂纶。

天边涕泪怀吾弟，却恨衣冠系此身。

强至

强至　北京判府司徒侍中生日三十四韵

仁祖龙飞榜，宗工凤举春。

争先欣得隽，直上欲惊人。

终贾年方妙，轲雄学已醇。

纡朱光半刺，垂白慰偏亲。

器业期廊庙，声名压缙绅。

试言俄有旨，落笔不无神。

儒馆群邦彦，王畿位幕宾。

谏垣寻振翼，法座屡撄鳞。

雨露专图报，雷霆肯避嗔。

上心畴侍从，大手属丝纶。

使蜀星文动，回梁帝春新。

黠羌初负汉，儒将续临秦。

就统兴师律，能捐受命身。

苦甘齐士卒，寤寐息风尘。

未几登培幄，犹稽秉宰钧。

旋更诸镇帅，连牧数州民。

文武才俱屈，安荣策未伸。

总戎离晋野，移疾守漳滨。

符契真千载，谋谟复四邻。

鸿枢才守运，英衮遂同寅。

扶日升黄道，朝天冠紫宸。

功高嫌赫赫，迹退喜恂恂。

分陕劳姬旦，还乡滞买臣。

良筹深制胜，苗格偶增旬。

西顾忧全释，东归请繼陈。

俞音来答诏，喜气送回轮。

故国分铜虎，离都改玉麟。

谁知图任旧，只见宠章频。

茅社重留地，桑弧载诞辰。

乔崧秋降甫，宝历岁名申。

马锡天闲骏，衣班内帛珍。

康强锺卫武，爵禄茂平津。

长与三台应，兼之五福臻。

神明知必相，寿合等灵椿。

强至

强至　别户部勾院竹

一来省户两春晖，今日飘然襩被归。

直节贞心惟我爱，此君相别似依依。

强至

强至　别筠阳

忆初来筠阳，风土习未稳。

家人畏山气，一日或数饭。

愁来数去期，三载若天远。

居之既累月，吏事颇云简。

山水惯可观，鸡彘肥堪馔。

却愁解印绂，夺此养疏懒。

觞咏趣滋适，不觉满铨限。

门前迎新官，槌鼓闹田阪。

顾予谢邓侯，宁有邑人挽。

水声与山光，念此违耳眼。

强至

强至　别林仁祖御史

论交乡里各儿童，三纪相看两鬓蓬。

孤宦无资元附骥，故人得意近乘骢。

秦仪面激殊今日，管鲍心知有古风。

归兴严程何太急，片时车马复西东。

强至

强至　别王彦祖宫赞

别襟曾判宋玉台，魏北相逢一笑开。

帅府红莲曾入幕，公堂黄菊偶衔杯。

未应许国全无策，只恐趋时自有才。

且置功名归度外，诗筒频附塞鸿来。

强至

强至　别希鲁回马上口占

兄佐诸侯幕，愚居孝子庐。

奔驰他自得，情味独相於。

先送秋帆动，还嗟友席虚。

平生感知泪，今日为涟如。

强至

强至　丙午寒食厚卿置酒压沙寺邀诸君观梨花独苏子由不至以诗来邀席客同

种梨易长地旧淤，春风一扫无枯株。

沙头古寺枕城角，楼殿自与人迹疏。

看花置酒三月破，点检座客惟欠苏。

酒酣花底不知处，恍若身世游蕊珠。

铜台割据古豪盛，乐事已去惟邱墟。

直须及时结胜赏，莫局官事同辕驹。

林僧迎我屡前揖，野鸟避客遥相呼。

咸阳有花远莫见，岂若此地来须臾。

风前嗅雪不宜缓，春芳过眼犹奔车。

繁枝向月合照映，乱片落地无扫除。

樽边酩酊不复计，马上倒载聊拚扶。

子由闭户自懒出，花与双眼知何辜。

天姿必欲贵纯白，红杏可婢桃可奴。

君诗险绝不容和，梁园骋思惭相如。

强至

强至　丙午岁与府中诸君重游张氏园慨然成诗

醉书曾记并游人，今日重游墨尚新。

对酒年来惊白发，惜花时复数青春。

四方散落几交臂，万事参差一病身。

傍水园林自萧洒，不须出郭远风尘。

强至

强至　病起观盆鱼

戢戢骈头戏，悠悠掉尾行。

莫言盆盎窄，犹胜网罗横。

竞触浮萍乱，时吹细浪生。

嗟予遭病缚，羡汝遂微情。

强至

强至　病起偶书

病眠官舍趣方高，强起区区视冗曹。

当世纤机漫蜗角，除身万事尽鸿毛。

田园归去古称达，轩冕傥来人自劳。

汩没青衫逾壮岁，穷通一任大钧陶。

强至

强至　病中漫呈师朴学士

初春抱病涉新秋，叩遍医门废历酬。

小子幸灾因语怪，老夫委命独忘忧。

情知仕路多猜险，赖有君家共戚休。

药裹关心诗兴在，未应风月废吟搜。

强至

强至　病中雪夜闻韩六秘校会诸君二首

玉色乾坤无一痕，暮寒惨惨入千门。

自怜司马方消渴，不得摛词醉兔园。

强至

强至　病中雪夜闻韩六秘校会诸君二首

别都观阁玉栏干，尤称褰帘把酒看。

唯有三冬多病容，拥衾时听夜声乾。

强至

强至　伯夷诗

昔纣为不道，毒心无生灵。

四海如在鼎，谁能救将烹。

周武从天人，戎衣举仁兵。

伯夷独何为，乃谏不听行。

纣徒久厌主，一朝倒戈迎。

天下既宗周，大册书武成。

夷义愈为耻，宁死弗苟生。

周粟恶不食，双目且饿瞑。

纣无王者实，徒有王者名。

虽曰臣伐君，纣德匹夫轻。

吁夷岂不知，意在销奸萌。

强至

强至　长安春日

白入双吟鬓，衰侵一病身。

年光不贷老，春色似欺人。

鸟破日边雾，花飘风外尘。

还将感时泪，对酒洒咸秦。

强至

强至　长安春日感怀

谁道关中节候迟，晴川二月绣参差。

有期去燕寻归栋，不改新花发旧枝。

宦路飘飖无定所，客颜憔悴异当时。

林花巢燕休相笑，揽照怀乡已自知。

强至

强至　长安二月二十二日雪十韵

晓白乾坤静，寒消气候侵。

麦滋堆垅疾，花没聚枝深。

浩荡中春尾，昭苏庶彙清。

函关双粉蝶，绣岭一瑶林。

鹤冷惊幽梦，莺愁閟好音。

拂衣轻点缀，落酒旋浮沉。

门拥藏高卧，窗明照独吟。

飘时穿箔罅，积处值楼阴。

南客增萧索，东风助浸淫。

年来交态浅，乘兴欲谁寻。

强至

强至　长安九日

雁落霜清对此辰，螘浮酒浊唤何人。

二年不见江南弟，九日空怜渭北身。

白发转多羞插帽，黄花漫好拟沾巾。

功名又逐秋风晚，惟有登高诗句新。

强至

强至　长安上巳日对雨忆杭州

三月吾乡三日盛，一春盛事一时传。

山花迎笑探芳骑，水鸟惊飞张乐船。

今对清樽看细雨，更搔短发数流年。

曲江芜没不堪觑，那复丽人来水边。

强至

强至　长老凤师新作四照亭以其环顾洞彻无纤翳碍目故名云从予乞诗因即其

大士安禅外，孤亭旷望中。

物无形可遁，心与境俱通。

日月光应倍，江山气更雄。

宁须面壁坐，到此即观空。

强至

强至　常尉携酒馔就部役所见劳

酒蚁清香绿盏飞，河鲂雪缕玉盘肥。

三春花草殊南北，一笑乾坤外是非。

膏血生民劳版筑，筋骸薄宦走都畿。

陶潜此日方萧瑟，那啻篱边遇白衣。

强至

强至　陈伯成学士垂访以病中新浴不克见走书二短篇谢之

时情逐势饵边鱼，贫病由来俗易疏。

何事太丘直有道，炎天问病到贫居。

强至

强至　陈伯成学士垂访以病中新浴不克见走书二短篇谢之

病肤新浴觉神还，散发支颐一到间。

岂敢不冠延重客，空将感抱寄惭颜。

强至

强至　呈陆革进士

鱼沫遇穷能一煦，莺声得意亦相求。

近来无复友朋义，独善颇为鱼鸟羞。

今日指心论皎皎，明朝掉臂逐悠悠。

世间唯我交夫子，忧喜同怀二十秋。

强至

强至　呈屯田

溪水日夜落，稍稍露沙面。

经旬更不雨，深处亦成澱。

巨篙架空航，涩若泝浅淀。

况乃载百指，数缆安可縴。

念此归思发，急逾强弩箭。

公如惜滞留，愿借长风便。

强至

强至　承乏幕府晨出马上戏书

五载青衫走两都，北门官绪更区区。

马鞍出带残更梦，却是双飞邺县凫。

强至

强至　承天元长老弃本寺寄净慈以诗戏之

城里丛林一唾捐，收身微笑寄湖边。

此生直欲看山老，不住真为出世贤。

野屐懒穿双露脚，云裘嫌重右披肩。

人间万事都无著，独与风骚有爱缘。

强至

强至　程舅夜见过

风雨衡门此夜开，羊昙喜报谢安来。

病眸强对题诗烛，感泪频添话旧杯。

江上索居空岁月，渭阳故事未尘埃。

不眠且听寒更坐，日夕相过复几回。

强至

强至　酬齐上人

不见汤师久，病眠时序深。

忽惊朱夏过，真负碧云吟。

他日虎溪约，同时凤阙心。

未论应去住，杖屦且相寻。

强至

强至　酬杨立之进士见赠

词场绿发竞才雄，幕府朱衫觉道穷。

孤愤扫除诗句里，壮图流落酒杯中。

宦游已倦年将暮，人事随生日又东。

珠玉满篇劳宠赠，建溪风格袭文公。

强至

强至　酬郑叔岩虞曹惠诗因以奉送

五年西北事军书，心共青云颇负初。

老大滥随丞相后，岁寒未觉故人疏。

论情诗句空稠叠，转眼花枝欲破除。

相见不能同酒盏，春风添恨入离裾。

强至

强至　出大名府北郭

驱车出近郭，野色感年华。

河静水犹冻，地寒林未花。

细风吹断柳，残雪隐虚沙。

乡思东南阔，归飞羡暮鸦。

强至

强至　初秋与赵无愧小饮下关河亭季秋送客复至其间偶成短句

秋早津亭一笑歌，红妆晚景落清波。

重来霜后攀疏柳，更向风前数败荷。

物理盛时能有几，人生乐处亦无多。

不知当日樽前曲，却傍谁边敛翠娥。

强至

强至　初入汴

山势随淮断，河流带地浑。

严风疏树影，落日露沙痕。

客兴双蓬鬓，吟怀一酒尊。

舟行那敢缓，霜意满乾坤。

强至

强至　春尽

江花飘去不留春，海燕飞来独语人。

局促年光花过眼，飘飖生理燕谋身。

壮怀已入双蓬鬓，乐事还成一窖尘。

唯有浊醪存妙趣，不容忧喜扰吾真。

强至

强至　春日感怀

壮年不觉登三纪，正月如今过一旬。

人寿短长难定准，春期九十更逡巡。

纵当簿领无馀暇，自合眉头且强伸。

况值山城公事简，不谋笑饮是痴人。

强至

强至　春日山中感怀

春中酣酣破宿霾，春心衮衮泻长淮。

无情草树相看久，得意亲朋一笑乖。

世俗冰霜谁暖眼，古人金石已枯骸。

愁来独对青山坐，唯有东风入旧怀。

强至

强至　春日送王明远

马蹄乘兴急离秦，轻雪初消塞外尘。

谈笑暂来趋幕府，文章犹记从车茵。

雍雍妙画平边徼，衮衮清言服座人。

诗句不须论别意，临岐探破故都春。

强至

强至　春日兴庆池上作

韦杜风光掠眼明，南山秀色入重城。

林端衮衮晴烟起，冰底溅溅乱水鸣。

载酒小舟聊晚泊，隔花幽鸟忽春声。

汉唐壮观今何在，惟有新蒲细草生。

强至

强至　春色

浅深花面染，来去柳边浮。

雨气那能洗，年光亦共流。

浓浓交野绿，拂拂上朱楼。

转恐纷华眼，萧条不爱秋。

强至

强至　春雨一篇呈纯甫贤僚县庠诸彦

漠漠阴常结，垂垂势未收。

润多宜土脉，落久验溪流。

与物知无间，於花似有雠。

少年车马客，惆怅为君游。

强至

强至　纯甫出近郊以梅花未开成篇见贻因次元韵奉酬

朔吹鸣时万叶黄，独留琼蕊擅幽芳。

水边野外开虽晚，腊后春前赏未忙。

素艳若敷应雪妒，嫩心犹閟已风香。

此花更是梅仙咏，消得花间饮百觞。

强至

强至　纯甫小池生双莲

造化有诡异，双蕖共萼翻。

凌波洛神艳，泣竹舜妃魂。

得所虽欣地，犹孤尚笑根。

圣朝不言瑞，图献恨无门。

强至

强至　纯甫以予去岁九日赴东阳今年复趋府作菊花问答见遗因以戏答

问篱菊，何事秋香欠春馥。

渊明岁岁走征途，冷落重阳谁采劚。

强至

强至　纯甫以予去岁九日赴东阳今年复趋府作菊花问答见遗因以戏答

篱菊答，自古人生有离合。

不得渊明泛玉觞，还有子真携酒榼。

强至

强至　祠仙姑回马上作

至和岁甲午，德音绝常轨。

宽徭且宥罪，外复讲群祀。

君言一朝发，人神共悦喜。

今我官浦阳，距邑越十里。

闻有仙姑祠，独弗识何氏。

按图得本原，云是黄帝女。

当年追仙游，兹地倏轻举。

于今数千载，庙貌尚留此。

几欲私谒款，吏事日劳止。

遽会郡符降，奉行德音止。

以庙隶邑境，俾我即祠所。

诘朝叩庭下，牲体已夙庀。

岿然重林间，楹桷极华美。

姑一妇人焉，血食反无已。

丹朱虽男儿，而又作尧子。

生失四海位，没同若敖鬼。

大夫不自立，始信徒为尔。

强至

强至　次刘才邵送魏彦成韵

国朝广仁恩，法令去烦苛。

三官贵持平，除用不轻可。

矫矫魏详刑，儒术富而夥。

馀事及刑书，议论不偏颇。

能令舞文吏，无计得掀簸。

计其所平反，阴功已堆垛。

神方介以福，丰穫报勤播。

当即趋要涂，鸣玉清以傩。

谁云出处间，此事难预揣。

秋风乡思动，请郡向江左。

犹冀款襟颜，已闻将转舵。

相见桐州民，延首候来舸。

置酒乐佳辰，剩插黄花朵。

强至

强至　次韵酬答胡一之

六科顿网索豪雄，岩穴贤群为一空。

夫子独沈穷巷底，故人多列要涂中。

志行应在功名早，欲大难为富贵充。

年未平津学晁董，伫观画绣耀江东。

强至

强至　次韵酬礼之见始

庆历天王设网罗，君时遗俊我登科。

当时未识名犹熟，此日相逢分固多。

摩戛青云知志在，惊嗟素业怵时过。

朱颜皓齿偷欢处，暂置功名任酒酡。

强至

强至　次韵酬礼之见赠

为吏淮壖岁歨周，不如当日傲公侯。

君今亦欲折腰去，遇好云山且胜游。

强至

强至　次韵答承天月长老

方外得师晚，相逢出古心。

交成真合水，意在始知琴。

宦路尘泥久，禅扃岁月深。

清风贻绝唱，一诵快烦襟。

强至

强至　次韵答方晦之

昔时英杰未伸时，胯下淮阴尚俛眉。

之子古心能自信，众人谤口不须疑。

讨论直取遗经本，芟剔宁容异说枝。

圣世尊儒君富学，等闲危涕莫交洟。

强至

强至　次韵答正老

幽欢閒忆去年时，饮量人人灌漏卮。

我更典衣邀浅饮，君犹刻烛赋新诗。

由来世事都无定，再结朋游未可期。

一纸清风惠佳句，殷勤胜寄陇头枝。

强至

强至　次韵丁评事春雨

溪楼燕子懒飞飞，一鼓轻雷渐作威。

细濯林花红抹浅，低蒙岸柳翠花微。

偶穿纵步寻山屐，且解销忧贳酒衣。

华表有人还未得，更堪取次送春归。

强至

强至　次韵都曹灯夕之作

夜色澄明宇宙宽，新正才半觉春悭。

行歌遡月疑尘外，醉眼随车忆梦间。

烛影更和人散乱，漏声不放马舒閒。

啼鸟看报严城晓，满引金船倒玉山。

强至

强至　次韵公胜晓起对雪

向晓寒威觉倍浓，雪霙纷糅冷兼风。

乱装琼树千林密，疑泻银河一夜空。

鸥鹭失群吟景内，乾坤同色醉眸中。

青衫瘦马凌朝出，翻羡袁安得卧穷。

强至

强至　次韵公胜早梅

昨夜寒梅忽一枝，早如常岁合开时。

欲冬天地恩先及，未雪园林色易知。

世眼已教容易赏，晓风何用再三吹。

若论霜菊无多晚，只此春葩苦较迟。

强至

强至　次韵国博九日

秋光未老已风酸，还似春来料峭寒。

酒盏莫辞今日醉，人心况是在时欢。

佳辰从古逾金重，远岫登高见黛攒。

且学牧之开口笑，休因菊蕊泪阑干。

强至

强至　次韵和纯甫秋阴闷书

乾坤泱漭作秋容，节物情怀两莫穷。

山雨欲来阴竟日，溪云不断气浮空。

赖存樽酒时倾绿，更有歌裙可醉红。

偶尔登临愈兴感，朱颜容易变衰翁。

强至

强至　次韵和纯甫游宝掌遇雨

游骑来逢雨，宁全是折磨。

山神应洗路，恐惹俗尘多。

强至

强至　次韵和秋扇

形如圆月色欺霜，曾许佳人掩面藏。

袁守扬风方慰惬，班姬中道忽悲凉。

自知掌握初经用，岂顾尘埃此暂伤。

只恐来年清暑殿，别将纨素上君堂。

强至

强至　次韵郡僚樱桃之什

人说樱桃美，谁知味特殊。

颗匀圆更好，色丽赏还须。

树树红攒夏，年年价满都。

畏风应早摘，宜日称晨敷。

血滴春鹃泪，胎含火齐珠。

透肌胜琥珀，爽口剧醍醐。

怒目睛全赤，妆唇点误粗。

爱擎宜翠笼，登进合银盂。

秀实期先荐，流莺莫漫图。

园林千百品，甘处后尘无。

强至

强至　次韵礼之淮上吟

泗上风宜旧罕传，邦人谁说贡鳞鲜。

隔淮小市若古画，接楚远山疑宿烟。

民舍卑洼多困水，农畴硗瘠少逢年。

顾予居里号繁胜，举目只为乡思牵。

强至

强至　次韵礼之斋中述怀

僻坐治孤学，取书窥古人。

高风凛如在，千载邈相亲。

欲满诗书腹，宁规富贵身。

独君知己厚，无亦虑吾贫。

强至

强至　次韵卢六员外避暑

城市苦歳暑，寻凉到水穷。

环林得高荫，解带取微风。

渴肺举杯缓，汗肤兼酒红。

当年河朔会，旧事岂全空。

强至

强至　次韵梅守著作喜守粹冬杪祈雪春初获应之什

郡境时虽泰，江乡腊已深。

群情忧雪晚，精意喜天忱。

夙驾才分祷，春空倏变阴。

银成佛氏界，琼掩帝家林。

始向风前舞，还逢水面沉。

乾坤方一色，埃滓莫相侵。

薄畏晨光铄，清宜夜魄临。

撒监矜巧喻，授简喜知音。

月窟埋仙兔，霜毛碎猎禽。

验深儿植杖，听落女停针。

扃户人安卧，乘舟客访寻。

长铺吴地练，竞贡禹邦琳。

润未沾农亩，威先到旅衾。

马蹄行见迹，鹤发此羞簪。

爱洁慵施帚，思烹预涤鬵。

难收俱碎璧，漫想辟寒金。

飞瀑倾台岭，惊涛过越浔。

兆年能作瑞，泽物岂无心。

气象符神设，阴阳顺斗斟。

护梅偏拂拂，欺柳故森森。

樵坞如迷失，渔蓑重不禁。

积迟唯瀎壑，白早是高岑。

炉饮聊堪御，楼观恐不任。

当今平坎亚，免使有崎嵚。

第止尘心渴，谁开冻口吟。

梅州才素逸，藻思众尝钦。

高唱俄摅发，终篇绝丽淫。

更兼和密霰，并好爽烦襟。

属和仍鸿笔，珍藏胜楚琛。

正声都欲写，抽曲入瑶琴。







卷271

强至

强至　次韵邱秘校程苦热

羲和驱日昼如燔，万里焦原草木乾。

旱雨骤晴还作热，炎风寡势岂成寒。

渴思沆瀣朝餐美，坐想凌兢迹到难。

汗浃肌肤空秉箑，浪将霜雪拟轻纨。

强至

强至　次韵仁叟禁中清晓

禁庐休夜直，瑞霭向朝敷。

华阙辨云气，紫宸低斗枢。

帝梧鸣彩凤，宫漏息铜乌。

日出将临扆，天光冒海隅。

强至

强至　次韵通判都官和诸公雪中席上之作

龙沙千里绝纤埃，银色浑疑王母台。

宴席此时惊酒薄，晓枝无处认梅开。

骋辞梁苑客方至，乘兴越溪人自来。

从古六花长一色，化工应不费培栽。

强至

强至　次韵通判张静之郎中席上对客

一饮真须尽百杯，异乡怀抱酒边开。

田园几日能归去，轩冕浮云亦傥来。

交态与谁论淡水，宦情空自学寒灰。

何如席上张公子，白雪辞兼郢客来。

强至

强至　次韵阳朔邱尉述怀

登科君已十年馀，斗粟犹肩县尹卑。

闵已漫形韩子赋，添丁赖有玉川儿。

海边毒瘴浓如雾，岭外征涂乱若丝。

三岁归来无荐者，金门犹喜从臣知。

强至

强至　次韵游山雨中

飞飞烟雨恼春游，几许馀花水上流。

独有佳人折残艳，归来满插凤钗头。

强至

强至　次韵元恕苦寒之什

繁云凝不散，朔吹动无涯。

林秃霜摧叶，河胶冻裂沙。

饥禽啄石发，强鼠堕檐牙。

应有四方客，倍怀千里家。

老松坚自若，病竹折相叉。

喜拥重衾麝，愁闻绝塞笳。

谋温藉狐腋，辟冷泥榴花。

岂待穷冬雪，方为气象夸。

强至

强至　次韵知郡郎中应期喜雪

公将民欲达天心，瑞雪如期白昼阴。

皓色恍疑霄宇接，浓寒都为岁华深。

辞妍席右人雄赡，兴尽溪边客访寻。

铃阁唱高宜和寡，不才刚缀郢中吟。

强至

强至　粹中先辈以甘雨时降兆为丰岁过形雅什猥推凉德辄次元韵以答来贶

字人亡状序宜愆，何意天心独不然。

甘澍未尝差十日，丰储应使足三年。

井庐但觉涂歌溢，水旱宁忧牒讼煎。

自是化工苏百谷，误褒多谢邑中贤。

强至

强至　答章传道二首

旋刻辞章就礼闱，禁园花在遂空归。

客愁春雪杯间释，诗句青云纸上飞。

从祖近持丞相印，旧交半著侍臣衣。

扬雄未老犹堪荐，忍听沧洲买钓矶。

强至

强至　答章传道二首

夫子词源涌大江，相逢早觉片心降。

日哦李白诗千首，夜获虞卿璧一双。

屡发彩笺移曲几，不知红烛短幽窗。

吟高莫信须穷滞，亦有从来拥节幢。

强至

强至　大风

正月明朝尽，东风半夜狂。

乾坤摇盖轴，草树拔毫芒。

乱瓦飘无数，寒沙走更忙。

圣时谗口绝，天令莫乖常。

强至

强至　代上余太宰生辰

瑞挺真儒翊圣时，沩山秀气育丰规。

庆符昌运千龄会，前应中秋十日期。

¤

¤　上光连奎昴宿，人间身占凤凰池。

枌榆暂领旬宣寄，荣诞衣冠祝寿眉。

强至

强至　待次陛对已再见春感怀成篇

旅食一朝还一朝，紫宸前对转迢迢。

青云事业应全误，绿发光阴已半销。

始爱古oo轻禄仕，拟将生理付渔樵。

春风又入长安陌，依旧闲愁绊柳条。

强至

强至　悼承天月禅老

祖意生来达，诗心老去专。

传灯与谁子，绝笔在何篇。

朝客散谈席，野禽窥法筵。

唯应轩北石，秋后自依然。

强至

强至　道旁松

何年涧底栽，移植俯官道。

腹空蚁穴众，枝瘦龙脊袅。

斧斤须良材，霜雪岂终老。

大有岁寒操，见尽桃李夭。

强至

强至　得叔毅书

故人消息苦难真，终日吴天望楚云。

黄鹄不知何处举，新莺应似此中闻。

旧来饮量还能几，别后诗才转不群。

勿遣长髯驰短札，数行千里赠殷勤。

强至

强至　登梵天上方

廊腰偃月势环遭，秋宇澄明照一毫。

楼槛转身侵白日，海山随眼没惊涛。

泉枯碧甽鳗形遁，屋跨苍崖鸟翼劳。

屈指旧游今二纪，新愁烂熳入风骚。

强至

强至　登陆氏书楼

尘土长愁举眼低，转身今喜近晴霓。

天边牛斗开吴墅，鸟外山川走越溪。

拟解醉冠从此宿，恨无健笔为君题。

牙签绕架藏书满，知与青云别作梯。

强至

强至　登塔

身世如追汗漫游，丹梯一步拟三休。

汉唐前后漫陈迹，城郭是非劳寸眸。

寒日微明飞鸟背，孤烟渐起暮山头。

姓名满壁今空在。登此几人忘百忧。

强至

强至　东阳九日寄浦江同寮

重阳独步上层岩，目断吾疆尚载瞻。

人世只能愁杜牧，菊花岂解忆陶潜。

吟无旧友辞多感，饮为佳辰量倍添。

旅宦七回逢此节，旋销壮岁似磨鎌。

强至

强至　东阳吴氏昆仲并荐诣阙

予昔尝推二子能，试篇每出辄嗟惊。

文章即日开鹏运，兄弟同时醉鹿鸣。

乐善自怜心不负，知人独喜眼偏明。

来春早附登科录，甲乙应联旧姓名。

强至

强至　冬尽日睢阳感事

天边愁绪细如毛，眼底诗情付浊醪。

张许忠魂空日月，邹枚乐事委蓬蒿。

积成乡思心频折，送尽年华首重搔。

杜子南宾犹此日，主人恩意觉徒劳。

强至

强至　冬末郡学感怀和韵

我向荣涂倒足行，折腰尚可代深耕。

嗟君二纪差高第，犹尔三冬伴后生。

壮志几多成坠鹄，明年四十趁啼莺。

金章衮衮从韦布，穷达何时不递更。

强至

强至　冬日偶书呈县学李君择之

北风吹严雪，草木无媚姿。

野田一穗尽，雀鼠犹苦饥。

浦阳概穷山，不与阴冬宜。

今我虽旅宦，一身十口随。

有酒奉亲寿，呼妻伴儿嬉。

幽肠尚多感，悁结对此时。

念子客千里，形影外更谁。

空斋抱吟膝，敝案覆饮卮。

我本依赖少，校子反有馀。

何日富贵涂，引子并足驰。

朝得位夔契，暮致君轩羲。

收身结嘉客，量金买妖姬。

人间有闲愁，安能到双眉。

强至

强至　冬雪行

幼年壮气寒逾热，更喜朱颜照飞雪。

门前地厚堆玉尘，屐齿千回狂走折。

今来过壮能几秋，眼未见雪心先愁。

病肤隐粟出门懒，敝袍尽日红炉头。

此身知更十年后，雪屋能如今坐否。

层衾没颔定昼眠，那复吟边开冻口。

壮龄衮衮洪涛奔，百年浩荡未易论。

人间万事亦颠倒，且对今雪空清樽。

强至

强至　董役河上风霾繼日

春迟地冷日萧骚，野旷林疏风怒号。

畚锸一声趋蚁垤，旗幡四面落鸿毛。

黄埃成穗坐还积，绿鬓欲丝歌漫劳。

暂闭柴荆如避寇，江湖归思入渔舠。

强至

强至　读尹师鲁集

章句横行古道堙，先生笔力障颓津。

高文简得春秋法，大体严如剑佩臣。

冰铁刚颜低狱吏，云风壮略疏边人。

谪官竟死空名在，一读遗编泪满巾。

强至

强至　睹林夫诗编信笔

唐子能诗世一家，不矜纤巧翦天葩。

直阯六义追风雅，世上骚人谩苇麻。

强至

强至　杜以诗和答依元韵赠之

子美没已久，正风几替陵。

上天忧道丧，远裔以诗承。

驽足辄追骏，鷃心聊慕鹏。

微之重堂奥，努力愿同登。

强至

强至　断碑

何代经兵火，终年委雪霜。

文章谁黑白，首尾自参商。

琬琰那沦翠，尘沙渐变黄。

人生异坚石，抚汝重苍茫。

强至

强至　对雪六首

几尺江东雪，同时户北风。

全家愁坐外，寄命苦吟中。

已分书帷冷，偏憎酒盏空。

漫将丰岁兆，去问白头翁。

强至

强至　对雪六首

草树惊全失，山河望转非。

片时藏地险，底处极天围。

楼半轻相逐，檐前急自飞。

乘风还有意，故去点人衣。

强至

强至　对雪六首

飘洒三冬暮，苍茫一气凝。

寒威斗自壮，空色晓逾澄。

狂走寻冈兔，饥呼失树鹰。

年来交态浅，有兴即谁乘。

强至

强至　对雪六首

影乱侵书幌，花轻辍酒杯。

襟怀同落寞，气象亦崔嵬。

屡折参云竹，偏凌照水梅。

红炉方尔附，未可论寒灰。

强至

强至　对雪六首

色浮千里白，气逼万家寒。

独鸟饥犹啄，痴儿喜自团。

向风初舞急，入夜转声乾。

此味同谁冷，吟窗映素冠。

强至

强至　对雪六首

朔风吹不尽，颢气入无间。

市井人喧息，江湖鸟翼顽。

酒边惊晚岁，吟外失群山。

温室便高卧，明朝任塞关。

强至

强至　对雨寄杨公济

江海岁云晏，雨冥风自凄。

叶光群木洗，翅湿几禽低。

静榻欹寒枕，孤城隐暮鼙。

少陵车马客，催踏草堂泥。

强至

强至　二月大寒偶书短句

上天谁与问，四序曷相干。

已季春成暮，当温气反寒。

农心忧地冻，俗眼惜花残。

我岂殊民意，身为父母官。

强至

强至　二月二日作

江上初逢社燕归，青春二月色犹微。

茸茸屐底草烟合，冉冉樽边花雾飞。

蹭蹬容图双鬓改，苍茫乐事寸心违。

紫丝结鞚谁家子，马跃东风试薄衣。

强至

强至　二月二十六日偶书

旧年把酒对花频，酒气花香日傍人。

今岁酒疏花未见，惟将感泪湿青春。

强至

强至　二月过半犹未见花昨日逢之珍云已有小桃因成短句

不觉春过半，开花始见桃。

年光双鸟翼，世事一鸿毛。

有兴抚清景，将愁付浊醪。

家林应烂漫，南望首空搔。

强至

强至　二月十二日城西送韩玉汝龙图马上作

信马春风踏软沙，晴郊芳意接京华。

绿垂波面官桥柳，红出墙头御苑花。

莫问年光侵老境，且拚日醉送生涯。

归鞭犹恐严城隔，那得行人不念家。

强至

强至　翻经台

失道从僧指，穷高听鸟呼。

千山四回抱，一径百盘纡。

人事空今昔，台基傥有无。

吟边岚气夕，落日伴猿狐。

强至

强至　泛湖有作

不比危湍急濑船，平湖慢桨恰相便。

蓬飘萍泛真吾事，舞袖歌鬟付少年。

强至

强至　范钺进士遗楼彻司马庭石以质交楼作诗美之因邀某同作

楼君仕涂杰，范子儒林选。

论交二人者，诚至不以勉。

范也车将西，楼也酒以饯。

胡然胶漆地，犹假外物显。

范子庭前石，千年立苍藓。

移入楼君圃，重可载十辇。

坚以示固交，此意岂云浅。

怪不涉剜刻，险不到崖巘。

坦然久要情，无向石间辩。

其坚竟有泐，其重尚可转。

不若照以心，两确乃吾善。

永结忘形游，嵌岩君勿羡。

强至

强至　方殿省示惠远祖先生诗集

先生名不死，三百几年间。

白首吟唐世，清风起越山。

遗编流自久，异代许谁删。

远裔传能事，斯文气欲还。

强至

强至　奉答雅均途中见寄二首

浊流非猛激，无以顿澄明。

邑先膏润，今予力洁清。

人皆疑矫行，君独照真诚。

一得途中什，譫譫众口平。

强至

强至　奉答雅均途中见寄二首

贫固诚吾分，廉斯亦士常。

漫多愚执守，愧少子文章。

虽幸相逢近，犹嗟此别长。

何时却南辔，重把论诗觞。

强至

强至　奉和纯甫秋扇

粲粲机中练，作扇圆中规。

盛夏天无风，广宇犹蒸炊。

汗流既浃体，蛟齿仍毒肥。

团扇当尔日，功利两得施。

一入君掌握，汗却蚊攘披。

秋风刮地来，凉气袭空帷。

功竟势亦去，退藏乃其宜。

圣人制器用，用舍各有时。

弓所以在鸟，鸟尽弓胡为。

蹄所以在兔，兔获蹄何之。

葛屦乃履霜，刺议见于诗。

作扇本御暑，暑退当弃遗。

奚必昧用舍，托怨班婕妤。

强至

强至　奉和经略司徒侍中垂萝洞之什

洞里流泉过几家，洞门一醉兴何赊。

桐飘欲下题诗叶，桃笑犹存误客花。

清结晚阴堪宿鸟，绿牵春蔓拟藏蛇。

相君宴喜缘宾乐，漣上谁人合姓车。

强至

强至　奉和龙兴灯夕

结彩仙山对净坊，曳珠宾履捧台光。

灯摇夜月天形动，歌聒春风物态狂。

刻烛诗成传魏国，吐茵酒酽醉程乡。

今年始彻清宵禁，倍觉都人乐意长。

强至

强至　奉和司徒侍中中秋遇雨韵

要尽宾欢醉绣筵，准凭良月作夤缘。

孤光已蔽浮云外，众目犹倾小雨前。

声入鬓毛同飒飒，润生林叶自娟娟。

宴杯才撤寒蟾露，疏影参差魄正圆。

强至

强至　奉和尧夫

固穷终不悔沉沦，满腹深藏上古珍。

手写新诗成几卷，亦教馀事照千春。

强至

强至　奉陪韩魏公燕王氏园亭席上赋诗留题二首

脱去尘官一屣轻，十年世网羡冥冥。

幽花笑晚新诗就，好鸟啼春宿酒醒。

辞客醉题红粉壁，相君高宴绿阴亭。

邺人应怪三台畔，今夜光联处士星。

强至

强至　奉陪韩魏公燕王氏园亭席上赋诗留题二首

滏阳宾客摆尘羁，一笑名园万事遗。

细草幽花多自种，閒云静月最相宜。

乡人乘暇就携酒，野客寻春来赋诗。

白发朱衫犹幕府，南归已觉十年迟。

强至

强至　伏睹留守安抚司徒侍中镇魏三日遂获甘雨吟成律诗一章上荐

相衮前年抚雍民，下车飞雪满咸秦。

风行魏国才三日，雨作商岩恰半春。

忠节此生存社稷，诚心是处感天人。

二方岂合偏蒙润，四海思归旧花钧。

强至

强至　感怀寄杨公济

身世飘飖水上萍，时情暗淡草边萤。

百年日月空忧喜，一笑乾坤任醉醒。

此外浮沈俱委命，相逢汝我即忘形。

寻山各有襄阳马，莫遣题诗笔暂停。

强至

强至　刚叔以雅言题拙稿辄依韵和酬

每恨尘劳荒旧学，更惭篆刻得初名。

圣贤阃奥期深入，风雅源流庶一清。

短技示人方蓄缩，雄篇鏖我太峥嵘。

君诗合作咸韶秘，何尔轻酬郑濮声。

强至

强至　庚戌岁除

薄宦三冬暮，殊方一纪馀。

笑歌筋力倦，勋业鬓毛疏。

道路纷乘传，轩墀遝曳裾。

无庸看半百，搔首岁云除。

强至

强至　庚戌仲春十二夜同无愧饮林夫西窗有感

忆听西窗一曲歌，金杯未尽转横波。

酒徒依旧歌声断，今夜西窗奈我何。

强至

强至　庚子岁除辇下作

呼儿来秉烛，点检鬓边丝。

志在惊时晚，年加愿晓迟。

京华犹旅食，世态益吾悲。

四十明朝是，愁吟杜子诗。

强至

强至　公度惠花走笔戏谢

二月都城未见花，不知春色落谁家。

满盘折惠情何重，略嗅生香思已嘉。

强至

强至　公立煎茶之绝品以待诸友退皆作诗因附众篇之末

造化于草木，所与有薄厚。

茶生天地间，建溪独为首。

南土众富儿，一饼千金售。

公立须南官，好居众富右。

俸钱未到门，已入园夫手。

买藏惟恐迟，秘之逾琼玖。

前日发箱箧，出以奉宾友。

苍玉碾底碎，浮云碗面走。

一饮睡魔竮，空肠作雷吼。

茶品众所知，茶德予前剖。

烹须清泠泉，性若不容垢。

味回始有甘，苦言验终久。

吁茶特不幸，而出三代后。

不及馀草木，尽挂诗人口。

禹贡籍九州，琐细登橘柚。

古若有此茶，商纣不酣酒。

强至

强至　勾院偶书

一坐閒窗百虑清，门前宠利自营营。

官书既少人喧息，唯有严风戛竹声。

强至

强至　毂下春日

杨柳长安陌，游车锦绣香。

漫倾春日酒，误入少年场。

意气青云客，风流白面郎。

致身愁独晚，检点鬓毛苍。

强至

强至　古剑

只因耕战地，得此古龙泉。

磨拭自今日，埋藏曾几年。

无将试蛟窟，宜待静狼烟。

寄语奸邪辈，当锋莫向前。

强至

强至　观嘉祐南宫奏名

主司拨马选龙媒，二百珍群奏籍开。

皎皎公衡垂日月，仪仪士类望风雷。

诚知至鉴无遗照，那免良工有滞材。

乡国几人同应诏，只将春色与关裴。

强至

强至　观莲

水仙也曝晚霞衣，万片鲜红照绿池，

花近酒杯逾酷烈，盖随舞袖忽欹垂。

且延胜赏观灵匹，好折清香赠侍姬。

苦被浊泥埋没久，题诗今喜相公知。

强至

强至　观棋

闹智不闹力，一枰思解围。

防人甚勍敌，平地有危机。

蜗角争先后，狼心竞是非。

傍观缩手者，往往见精微。

强至

强至　观仲灵久雨诗且道余与公济吟从之意辄次韵奉和二首

诗兴句牵日日新，年光初破雨弥旬。

旧游已得新工部，佳句今逢休上人。

云外驰心关水石，江边搔首望星辰。

泥深未爱寻山屐，谁与西庵杖屦亲。

强至

强至　观仲灵久雨诗且道余与公济吟从之意辄次韵奉和二首

吟思那知岁月新，初莺啼雨早经旬。

娟娟野竹通寒水，洗洗江梅冷照人。

鹫岭并游劳梦寐，虎溪一笑尚参辰。

千金褒字形篇尾，迹未相同意已亲。

强至

强至　官满将见舍弟

三岁别吾弟，今归心始降。

从兹得安寝，无梦过重江。

预验鹊音喜，行看雁影双。

西湖犹可泛，酤酒市羊羫。

强至

强至　归鸟

日落群山静，天寒独鸟归。

声悲故巢远，影入片云微。

踪迹怜吾滞，青冥羡汝飞。

莫为双翼误，须避暗中机。

强至

强至　龟峰

一峰如龟横，得自禅翁说。

众山迤逦来，宛然此前列。

强至

强至　过伯乐庙

庙下孤坟偿是非，坏檐仄柱若凭依。

门前过马空骧首，那得当年一顾归。

强至

强至　过练湖

湖畔难寻使者麾，湖光犹照旅人衣。

气蒸泽国能无润，堤贮云天别有围。

杨柳经霜相对老，凫鹥饱食自由飞。

系舟索纸题诗句，更把闲愁付落晖。

强至

强至　过洺州

朔野风烟古，临洺气象存。

魏风沿土性，漳水抱城根。

故垒盘荒草，残碑落近村。

太平民产富，桑柘半郊原。

强至

强至　过潼关

巨方信天开，嵽嵲土山口。

岂惟控内外，势不漏飞走。

一夫或当关，可敌万夫守。

山河此襟带，怙险圣所否。

明皇晚倦勤，意恃太平久。

绝艳荒真妃，转盼六宫丑。

禄山假天性，恩豢不知厚。

铁骑长驱来，哥舒苦徒手。

吾君畅道德，四海一父母。

人心自固结，兹关复何有。

强至

强至　海棠

西蜀传芳日，东君著意时。

鲜葩猩荐血，紫萼蜡融脂。

绛阙疑流落，琼栏合护持。

无诗任工部，今有省郎知。

强至

强至　涵碧阁东阳山水佳处予闻且久独未能往近得进士与邑官唱和诗读之景

山水相和碧色鲜，中间飞阁插云端。

水声喷薄如孤泻，山势巉岩复对盘。

吟恐昔人精魄笑，到疑盛夏骨毛寒。

流觞已往双鱼在，怀古探奇两事干。

强至

强至　寒炉偶坐戏呈任道

人事车轮转，年光木叶摧。

交情论晚岁，生意共寒灰。

未足胜宽褐，那能暖冻杯。

知君寻气类，不为附炎来。

强至

强至　寒食安厚卿具酒馔邀数君子游压沙寺观梨花独苏子由不至诗来命座客

花前烂醉如泥淤，犹恐花过嗟空株。

压沙梨开百顷雪，春晚未赏计已疏。

厚卿置酒趁寒食，蜂喧蝶闹人意苏。

林间把盏谁我侑，鸟歌声滑如溜珠。

魏都风流重行乐，艳妆丽服明郊墟。

我初闻招便勇往，恨不插翼附骏驹。

峨眉夫子趣独异，静坐幕府烦邀呼。

车公不到座寂寞，大句落纸来须臾。

樽边弄笔辄强和，布鼓乃敢当雷车。

主人明朝复命客，是日禊事修祓除。

日涵花气暖不散，酒力易著起要扶。

清明予亦饮射圃，罚觯屡困辞不辜。

杯盘一饱藉脱粟，那有白饭馀君奴。

梨花好在期共醉，功名身外终何如。

强至

强至　寒食前二日对雨

红湿花枝软，青涵柳色鲜。

未开新禁火，自起欲晴烟。

坐卧销佳节，招寻忆旧年。

故乡游乐地，心折泛湖船。

强至

强至　寒食值雨

山城寒食已冷落，更值暴雨过园林。

馀花似对晚春泣，好鸟时傍残枝吟。

况逢节物宜笑饮，莫待老大惜光阴。

明朝虽晴未可出，溪水溢路浮泥深。

强至

强至　韩及甫惠陕梨走笔书句谢之

霜后琼浆味转饶，关山封寄路迢迢。

分甘珍重知君意，应为相如正病消。

强至

强至　韩魏公生日

三秋开爽气，七月降元精。

致主钧枢遍，尊贤衮钺轻。

显庸归社稷，阴相在神明。

漳水流无竭，年年伴寿觥。

强至

强至　韩魏公生日

上公拜表请休官，中使传宣未听閒。

雍府遥兼新节镇，邺城重领旧山川。

左弧共记生贤始，右席谁居献寿间。

阴施在人天报远，蟠桃三熟鬓毛斑。

强至

强至　韩魏公生日

勋名一代俱称首，将相三朝愈饬躬。

雅意自安台鼎外，群生长愿化钧中。

破除白发留宾醉，收拾黄金济士穷。

旧邺山川齐寿考，秀眉何独鲁龟蒙。

强至

强至　韩魏公生日

天地开秋气兆凉，当年大昴降星芒。

溢城鼓吹迎恩赐，倾府衣冠望宠光。

马出上闲牵骏足，衣颁内府叠浓香。

令孙今日方传诏，更待曾云捧寿觞。

强至

强至　韩魏公生日二首

早陪枢筦晚持衡，曾与君王致太平。

一代尽宗萧相画，四夷犹服晋公名。

乾坤爽气初秋动，社稷元勋翌日生。

今岁故乡诸父老，寿樽应喜得亲倾。

强至

强至　韩魏公生日二首

功名富贵旧元台，诞日新归故里来。

绮席重张孙相阁，锦衣三照邺王台。

相望全魏荣封国，不尽清漳伴寿杯。

最是衔恩门下客，秀眉前祝落邹枚。

强至

强至　韩魏公生日三首

治身时位俱云得，同体君臣系所遭。

仁庙自从延辅弼，圣孙相繼委钧陶。

早辞十载调元鼎，尚拥平年出帅旄。

白首未尝安富贵，丹心愈更事勤劳。

曾无半语矜功大，犹有流言忌德高。

皎皎忠诚通日月，悠悠险计息波涛。

由来正直阴须相，此去勋名势转牢。

伊昔初秋降申甫，于今外牧滞萧曹。

恩颁天厩双龙种，赐及家庭一凤毛。

再拜捧觞何所祝，愿公三熟见蟠桃。

强至

强至　韩魏公生日三首

新秋再宿澂凉兆，间气生才历世稀。

绿发文章惊紫殿，青云事业照黄扉。

力陈社稷安危计，首斡乾坤造化机。

二相鸿图三圣倚，两扶龙德九天飞。

勋名屈指中阶少，富贵抽身北道归。

翁子乡邦才得请，邺王台观已增辉。

拥旄欲去观民政，仗钺俄来统将威。

信令指挥千帐帖，仁恩涵养百城肥。

西方几月留旌节，南面终朝待袞衣。

入幕最容孤迹早，捧觞尤抱寸心微。

初逢诞日称公寿，长愿台星辅帝晖。

考近汾阳功更似，德攀卫武道犹非。

洪鑪物品常无滞，翘馆群英永有依。

拜赐韦贤车服盛，元城传诏到庭闱。

强至

强至　韩魏公生日三首

玉勒双牵名騕褭，锦章轻叠瑞麒麟。

三朝丞相迎恩赐，万岁君王宠诞辰。

将命彩衣宣汉礼，拜嘉香案望尧仁。

太平致去今无迹，造化裨来昔有神。

社稷一言尝定策，色辞九鼎但垂绅。

乾坤不负谋谟力，日月难磨富贵身。

封国连纡六金印，乡邦阻驾两朱轮。

行追前训还英袞，再领群生入大钧。

聊借寿樽倾北海，久叨宾馆祝平津。

却应从此天文里，遂指台星作老人。

强至

强至　旱秋喜雨

风吹旱叶作秋声，凉气微从雨脚生。

赤地黄埃归一洗，寸心远目觉双清。

乾坤应救街前暍，黎庶如逃釜内烹。

我喜南窗无俗物，葛衣飘洒体还轻。

强至

强至　何太宰生日二首

却数中秋已过旬，老君亲送玉麒麟。

力侔二气文词重，迥繼诸公德业醇。

论道他年要黄发，看公当世斡洪钧。

泰山如砺河如带，到此犹为剑履臣。

强至

强至　何太宰生日二首

河岳灵神拥瑞来，剑川一夜起云雷。

祥风破腊吹灰琯，和气先春报砌槐。

龙邸久膺心膂托，金瓯终为姓名开。

年年已与梅花约，长借清香入寿杯。

强至

强至　和纯甫独往至德上方避暑

敝屋数楹隘，炎曦一线长。

梅仙厌烦溽，萧寺得清凉。

山鸟聒幽耳，涧泉蠲渴肠。

兹游君独胜，河朔浪飞觞。

强至

强至　和纯甫红叶

秋园无艳色，特地起西风。

间向烟林翠，时呈霜片红。

霞光青汉襯，灯炬碧纱笼。

不解随松柏，染裁烦化工。

强至

强至　和登金铜门

高门缔构自何年，朱栱金铺丽目前。

楼上台光临暇日，座间凉气失炎天。

草涵宿雨浓如染，林曝晴曦燥欲然。

早晚定归黄合去，剩移夏榻就风眠。

强至

强至　和过尉氏林香陂韵

长年京洛事尘埃，怀抱那能一日开。

鱼鸟宿心聊此得，江湖清兴划然回。

天园野色鳞鳞合，风猎林香滚滚来。

渐有人喧迎马足，郊原佳处好徘徊。

强至

强至　和礼之喜雪十二韵

水官司冬不举职，天地当凛气辄温。

顽风伺隙倒天令，扫荡不使繁云屯。

阴崖邃谷殆穷腊，空有雪意乘朝昏。

宿莇老玘亦借便，欲洩阳气芽株根。

往往百怪窃窥视，思以沴疫伤群元。

赖吾太守为民切，百拜默与上帝言。

臣因视民问农计，亟雪犹可望有年。

知民所欲弗帝告，安用备位称守藩。

至诚一发动天听，霄垠地堮俄琼璠。

混然上下共一色，直疑元气犹胚浑。

狂风埋藏反失势，却授威柄还水官。

既云丰年在冬雪，豫拟痴腹盈朝餐。

强至

强至　和梁润之晚登绣岭

翠华绛节去忘还，辇路宫墙坏旧山。

青史空文兴废后，玉真馀恨有无间。

杖藜一笑缘危径，弄笔高吟望故关。

足力怪君强健甚，惯行栈道不为艰。

强至

强至　和楼志国范君武读胡尉临安所获颜鲁公书断碑

书名唐世凡几人，鲁公运笔独有神。

当年一字百金直，异代傥获宜尔珍。

公尝道直不容内，江湖出走刺史轮。

东南挥翰落几郡，在处巨迹刊坚珉。

石坚字巨未应泐，旋复五代遗荒屯。

州镇寻兵寺观火，缺碑毁碣埋泥尘。

乾坤岂亦爱字宝，不使久屈卒不伸。

脗合阴假好事手，得此断石溪山垠。

苔封土蚀初莫省，一洗烂若开三辰。

不由名氏验体法，气质浑厚知颜筋。

点端屹如泰山立，画劲森似长戟陈。

宁同枣木浪传刻，少陵尤恶肥失真。

苍茫疑闻地灵泣，为失此石后土贫。

好事得之不自有，能广墨本遗其伦。

始从君武惬传玩，大句感发惊儒绅。

写公勋德无一欠，何必读史劳吾唇。

青衫志国繼高唱，首论书法词逾新。

末言公忠死贼刃，不觉愤泪沾予巾。

昔人谓书乃心画，浮沉直挠皆相循。

公心远可此书鉴，体不姿媚一以淳。

严严古气自盘薄，宜汝希烈不得臣。

虽云笔力夺元化，济以忠谊重万钧。

后来忠谊弗公学，磨铅临帖虚终身。

李斯篆隶岂不好，彰彰奸迹流自秦。

乃知一艺不独善，所贵名节坚松筠。

鲁公之书以名贵，历代共宝无沉堙。

强至

强至　和判府司徒侍中喜雪

朔雪飞花趁岁阴，喜看不觉酒杯深。

应时自合苍生望，泽物真同上相心。

未怕春风融粉水，恍疑江国见梅林。

西山一夜千层白，那复能留寸碧岑。

强至

强至　和人食橘

洞庭一夜落清霜，枝上新苞叶底黄。

摘去金沙抟作颗，剖来玉露结成囊。

岭头梅小酸无味，渭北梨粗冷欠香。

合荐甘馨调鼎实，未宜登俎奉君尝。

强至

强至　和施耕进士忆竹

夫子卧古屋，趣敌岩谷深。

六籍环一身，口诵头不簪。

瘦碧久去眼，寂寞清风心。

朝思荫之醉，暮思绕以吟。

秋空碧新弄，无处停幽禽。

安得青玉枝，来作半亩阴。

终朝对几榻，岁寒结知音。

於焉傲富贵，追踪晋贤林。

强至

强至　和叔以琴诗见贻因成一篇奉答

制就七弦器，斲残千古桐。

正声希世出，群耳此时聋。

徽暗列星隐，意存流水空。

凭君莫轻抚，留取和薰风。

强至

强至　和司徒侍中清明会压沙寺诗

野寺寻芳二月残，弄晴幽鸟自关关。

堤沙压雨迎金勒，旆绣翻风蔽玉颜。

翠幄饮张花雪底，彩舟归漾水天间。

五年贪恋行春乐，不觉移文笑北山。

强至

强至　和司徒侍中壬子寒食会压沙寺诗二首

四照梨花一色中，他时珍赏有雌雄。

高牙就景开芳宴，皓齿停歌诵正风。

乐极光阴穷日御，诗成造化夺春工。

佳辰不禁只园火，林杏兼然万点红。

强至

强至　和司徒侍中壬子寒食会压沙寺诗二首

金星隐地烁游车，那用行堤更筑沙。

官妓趁时簪玉蕊，艺工随分赐银花。

每乘此节寻萧寺，全胜当年醉习家。

归漾彩舟欢意在，还延宾从尽流霞。

强至

强至　和司徒侍中上巳会兴庆池韵

荧煌台座隔魁三，喜对新诗见二南。

好酒似听山鸟劝，落花真惜野蜂衔。

天光不断连春水，月影初来破夕岚。

红旆欲归珠履散，游人犹爱画船搀。

强至

强至　和司徒侍中同赏梨花

映花急把玉交杯，凤扫残香已几堆。

酷爱岂惟公假借，惯曾御苑见花来。

强至

强至　和司徒侍中喜雪

熙宁玉烛最调和，瑞雪先时破札瘥。

大纪有年仍岁后，尺盈平地此冬多。

戏珪旋翦飘疏叶，祭璧初沈委大河。

再燮阴阳人望久，一方顺气入涂歌。

强至

强至　和司徒侍中舟中再赋一阕

燕子迎船贴岸飞，波光流色日晖晖。

都人倍恋行春乐，只恐恩容昼锦归。

强至

强至　和唐林夫正字韵

共是江山弃水云，更同魏北走埃尘。

官书断手何多日，乐事回头已一春。

入夏解衣宜野逸，几时纵酒到天真。

由来朋字难为正，莫漫刚颜忤世人。

强至

强至　和通判国博和金华著作陪知府少卿游北山韵

盛府年来讼缿空，等闲深入乱云中。

惊禽引避前驱旆，宝刹幽寻数亩宫。

飞盖塞涂溪影杂，行歌聒地谷声通。

东阳屈指风流尹，前有休文后有公。

强至

强至　和同赏梨花

绀园几顷白云英，似觉漫天玉气腾。

句引春风香阵阵，侵凌夜月粉层层。

时间冷艳尤难识，世上妖葩各有朋。

每岁旋来张翠帐，芳庭同赏忆吴僧。

强至

强至　和推官压沙寺惠诗

上相行春乐有馀，绣旗朝共宿云舒。

特教红袖停妍唱，为许朱衫托后车。

肯说大烹专鼎食，旋容小摘荐园蔬。

多才幕府论荣遇，诗句飘飘动客裾。

强至

强至　和张文通书怀

仕涂众伪杂吾真，谁信千钧重一身。

赫赫朱门公相远，寥寥黄卷圣贤亲。

府居此日嗟孤宦，乡饮当年谬上宾。

犹喜故人同旧幕，每容诗句续阳春。

强至

强至　和知府王给事官舍北轩新竹

子猷雅爱此君深，清白传家直至今。

有似致身怜劲节，更应待物并虚心。

闲来点笔书新粉，醉后移床傍细阴。

分到渭川青玉种，严公宅里许同吟。

强至

强至　和重九晚登骑山楼

登临楼观一重重，下客追随岂易逢。

九日燕私同恺乐，三台礼数极优容。

自酬佳节挥鸿笔，谁诧元勋载景钟。

只恐斜阳催胜事，时时回首望西峰。

强至

强至　河北道中怀故乡

一为南国别，久负故园期。

细雨破花气，和风柔柳枝。

竞舟红浪动，挑菜绿烟披。

寂寞洪河北，桑麻空此时。

强至

强至　河北送洪景之进士如荆南

十年肝胆照交情，朔漠相逢意转倾。

苍鬓飘飖予薄宦，青云蹭蹬子诸生。

更同樽俎知何地，漫与诗篇送子行。

南北倦游那得定，扁舟江外欲之荆。

强至

强至　河亭戏题

黄沙衮衮激洪流，白舫人群杂马牛。

却忆春风湖上月，画船载酒监中游。

强至

强至　贺陈右司生辰

悠悠大块间，万类纷相敌。

伟哉拔俗人，真宰岂无力。

六经陷邪说，释儒共一律。

天未丧斯文，公生抱绝识。

著书罗古今，射策开胸臆。

前辈几欲尽，后来昧所适。

天将激颓波，公生秉孤直。

数谏难居中，三已无愠色。

海宇属无虞，天工或旷职。

天保祐皇帝，公生蕴奇德。

培拥栋梁姿，一旦壮王国。

禁网虽小宽，疲俗未全逸。

惟天念我民，公生富才术。

发扬云雨势，诸方待膏泽。

天既责公深，眉寿夫何惜。

行看佩相印，不羡登仙籍。

南山雅望重，北斗威声赫。

禀生固难朽，吐纳自不息。

惟昔轩冕徒，尤喜山林迹。

留侯追赤松，志就亦何益。

傅说为列星，但已脱寰域。

孰如我公贵，与国长无极。

强至

强至　贺吴枢府诗

治声一月满长安，直上星枢耸具观。

空策危言惊主易，能施行事似公难。

诏辞浩荡留邦国，庙略纵横出肺肝。

拜庆亲闱双白首，更传盛事入衣冠。

强至

强至　横溪回道中作

赤云蔽层霄，旱日作炎酷。

解带荫广厦，肤汗发如沐。

世无广寒宫，何地避蒸溽。

嗟嗟尚未已，里胥报甚速。

云有邑顽民，饮酒溢鼠腹。

半酣张空拳，中者致殒踣。

甲令著定宪，继踵当视覆。

驱车不敢缓，冒暑走山曲。

敝盖无丈阴，托庇何踨促。

因思古贤宰，民鲜犯鞭扑。

子贱弗下堂，政务自清肃。

顾予今何人，为治乃不淑。

民既冒重辟，已亦苦匍匐。

胡不树善治，泰然处华屋。

强至

强至　洪君然太博以元日刺字交驰卒不一见作诗相遗依韵和答

知君元日趁鵷行，双观云边耸百常。

拜表归来乘逸兴，跨鞍相就揽吟肠。

还同皇甫寻僧孺，却笑山公顾葛强。

我亦及门空刺字，不容高论听琅琅。

强至

强至　后二日赵无愧杜君章垂和前篇复用元韵自和呈二君

给园胜地隐金沙，随意开筵饯使华。

社日兼宜数杯酒，春风未动一枝花。

垂垂禁鼓喧城里，一一归鞍傍水涯。

鱼目间投引骊颔，夜光双吐照贫家。

强至

强至　还府推杨学士无为编

蜀山秀色参天起，子云文章摩玉垒。

关右衣冠从古名，伯起光华擅杨氏。

后来气象几寂寥，今日西州闻学士。

吁雄述作拟圣人，蹭蹬三朝官不徙。

震虽有时无雄文，而又晚龄才得仕。

岂知学士丁妙年，一日青云趋万里。

高才大笔驱古今，奄有震雄兼二美。

布衣平昔抱经纶，浩荡著书穷日晷。

幽居独占无为山，因以名编仍号子。

凿开元气争化工，剔出微情泣山鬼。

先儒浮妄遭芟锄，直与六经相表里。

青衫冗掾错致身，四十摩肩杂胥史。

日趋官府旧学荒，已分清流将绝齿。

前时辄辱授此编，如以咸韶震聋耳。

夜侵灯烛昼废餐，若涉江河徐见涘。

乃知无为非不为，道化自行而已矣。

立朝本此足有施，尧舜吾君那出是。

天球岂合藏穷家，再拜持编复斋几。

强至

强至　会故人集崔侍郎园池

贰卿园沼压关西，上相篇章绝景宜。

旧日宫墙流水过，至今苑地画图知。

孤花春去犹临岸，野蔓晴来欲占篱。

荀令凤凰池更好，不须游旆此迟迟。

强至

强至　会压沙寺观梨花

小队逶迤驻宝坊，只园花发认昆冈。

日高恐释三春雪，风细犹传数里香。

垢染了无依佛界，品流逾重被台光。

更蒙佳句形珍赏，漫说寒梅竞效妆。

强至

强至　晦之江楼小饮辱诗怀寄谨答来贶因以奉招

遥知相忆处，相忆对秋江。

涉有波涛阔，飞无羽翼双。

端居君故里，薄宦我他乡。

交臂经时失，忧心曷日降。

此稀人迹到，惟听足音跫。

愿命朋游驾，来吟吏隐窗。

倦谈须掷麈，剧饮定空缸。

论契何如重，千钧不可扛。

强至

强至　惠山泉

封寄晋陵船，东南第一泉。

出瓶云液碎，落鼎月波圆。

正味云谁别，繁声只自怜。

要须茶品对，合煮建溪先。

强至

强至　屐

好在登高屐，东西类此身。

游频齿几折，用久蜡还新。

晚步怜今日，幽寻忆古人。

莫随珠履客，且伴白纶巾。

强至

强至　即席依韵奉和司徒侍中上巳会许公亭二首

禊事初修乐未涯，晴阳浓淡薄云遮。

风光转入庭前柳，春色随来席上花。

千载风流追曲水，万人游豫掩长沙。

相公今日携诸吏，那比山公醉习家。

强至

强至　即席依韵奉和司徒侍中上巳会许公亭二首

三春乐事揖兰亭，驻旆名园敞绣扃。

酒盏绿深须露白，花梢红少已多青。

宾裾特盛人间会，公衮能忘物外形。

化笔暂归诗句里，清风一诵醉还醒。

强至

强至　即席再赋

乐事遥追戏马台，高吟节物纵天才。

三朝致主诚心竭，九日携宾笑口开。

白酒似随秋露滴，清歌疑唤晓云回。

放怀不有公台贵，惯得萸枝首赐来。

强至

强至　急棹趁吴门

寒日山尖落，孤烟树杪屯。

水流天欲动，舟急岸如奔。

缥缈穿云角，苍茫望郭门。

片心争宿鸟，去去近黄昏。

强至

强至　寄保安军杨公济判官

高吟绝塞十年前，醉笔才停万纸传。

麟阁主人降健句，鸡林官长购精篇。

旧游散落今谁在，新感纵横日自怜。

肝胆不同躯干小，几时献画请开边。

强至

强至　寄辟疆

忆昨枉君轩，始来就客邸。

尔仆方息肩，顾我遽屈体。

守阍前通名，倒屣出致礼。

相见吐论议，所学愈根柢。

徐为出巨编，彻若涉清济。

昏膜得篦刮，尘心逾易洗。

我亦露狂简，君曾不诃诋。

于时园正花，长日瓮盛醴。

插枝必满头，饮醆须露底。

未几踏归镫，相将洒别涕。

恋恋有情照，数数辱书抴。

自言困道途，仅能足盐米。

频吟口燥吻，久骑肉消髀。

首飞诗人蓬，肠苦孟郊荠。

学舍勉栖托，亨会复倾徯。

黄卷乐往圣，青襟列诸弟。

爱子乏先容，何人堪密启。

努力著要策，随诏献文陛。

强至

强至　寄陈介进士

圣门颜子最称贫，犹有箪瓢奉一身。

罕似饥肠游太学，独将生意托洪钧。

常时闵笑遭流俗，今日依归得主人。

早夜从容谘道谊，切防事业去青春。

强至

强至　寄纯甫

相从浦阳官，三十月盈缺。

出必并辔游，居常对案啜。

予褊子能恕，子短予还讦。

久而见交心，中不容间舌。

乃於穷秋时，忽作远道别。

别肠如乱丝，一寸知几结。

别语如悲笳，一声凡数咽。

咽极继以号，旁顾亦惨切。

匹马独来归，山城雨初歇。

强至

强至　寄公立

一朝挥别袂，九日在征岐。

识我相思意，如君独坐时。

榴花须满盏，菊蕊况盈枝。

目下重阳泪，宜看杜牧诗。

强至

强至　寄湖掾杨浩然

新持手版苕溪掾，应恨浮名别故乡。

泽国几瞻飞雁序，春风自入坠鱣堂。

坐曹未改平生好，开卷能如往日忙。

龙首主人监郡乐，定蒙宾礼考文章。

强至

强至　寄刘道秘书

夫子文章老更工，六经俱达一身穷。

为逃州县时情薄，不问田园岁计空。

别酒正思倾夜雪，书邮忽喜寄春风。

遥知父子传家乐，却笑当年论异同。

强至

强至　寄齐州曾子固学士

历山名重舜耕馀，太守文章世罕如。

但见清风变齐鲁，未闻紫诏起严徐。

最宜视草归时训，可惜挥毫落簿书。

千骑行春且乘兴，里无胜母莫回车。

强至

强至　寄秦粹吕四丈职方渊

丈人宦意静如山，五十朱衣鬓未斑。

富庶讴歌归别驾，太平谈笑服诸蛮。

熊罴一兆高门后，鸿雁连飞绝塞间。

莫学冯唐终蹭蹬，功名犹好出秦关。

强至

强至　寄盛子美俞元功二先辈

彼美吴州杰，相从萧寺居。

聊穷三尺律，肯恃五车书。

前有殊尤等，行当选擢初。

秋风吹客袂，乡思复何如。

强至

强至　寄题甘露寺文岳上人环翠阁

铁瓮城边古道场，近来人说赞公房。

江盘北固山形转，云抱南朝树色苍。

世外青鸳谁结构，坐间紫鸽自回翔。

十年滞客空吟想，未识诸天在上方。

强至

强至　寄题郭明府寺丞颍上西斋

退筑谋何早，闲居兴颇浓。

渠流通颍派，窗列隔淮峰。

玉麈谈宾盛，牙签载籍重。

雨巾时垫角，一代慕林宗。

强至

强至　寄题殊公禅老黄云阁二首

大士当年密行成，山居黄色有云生。

黄云已共斯人去，飞阁犹为此地名。

欲到尘埃先摆落，纵观气象亦峥嵘。

谁云瑞应难追复，禅老而今祖意明。

强至

强至　寄题殊公禅老黄云阁二首

人悦禅翁巧结庐，更营飞阁取幽虚。

溪山雨后翠欲活，棂槛风来清有馀。

龙象几年成佛界，猨猱深夜杂僧居。

还如梦得闻涵碧，谁写丹青复寄予。

强至

强至　寄题双岩寺

古寺南偏两翠微，锦溪碣石岂全非。

云烟来去长相接，猨鸟东西各有归。

泉溜夜淙寒入座，岚光朝滴润生衣。

而今野旷无人筑，唯见林僧对掩扉。

强至

强至　寄题张殿直长春亭

甲第俯河湄，修亭面势宜。

琴樽长有乐，草木似无衰。

境胜青山敌，心閒白日迟。

祖良迷大隐，独与赤松期。

强至

强至　寄县学方晦之

素志青云已贴然，风霜苦处涉层巅。

不知未第方夫子，独抱遗经议圣贤。

强至

强至　寄献王中丞

近侍才俱杰，明公望独尊。

纪纲新献府，德业旧王门。

礼乐陪朱邸，文章落紫垣。

训辞含鼓动，气概独飞骞。

厌直词臣笔，坚求牧守藩。

图书迁禁合，封部领家园。

晓日旌旗叠，秋风鼓吹喧。

万人瞻驷马，千骑簇双韐。

令肃关河静，仁深草木蕃。

先皇俄侧席，百姓互攀援。

到阙何心绪，遗弓已泪痕。

东厢延进对，数刻慰烦冤。

一昨逢仁庙，三朝见圣孙。

风云归夙契，社稷入危言。

罄竭丹诚露，从容玉色温。

殿中繄执法，陛下肇披元。

爰立宫寮近，由来国史存。

台星看比比，淮水正源源。

白简抨弹后，洪钧宰制繁。

盛期开旦暮，伟烈照乾坤。

下客真疏鄙，参戎谬荐论。

去年趋大幕，累月奉清樽。

召旨催乘传，驽情剧恋轩。

此生犹断梗，在处是孤根。

岂自身难致，云谁手未援。

空弹愁坐剑，感慕主人恩。

强至

强至　寄俞君度

夫子惫已甚，平生心向存。

黄金空旧产，白首寄他门。

独酌醉应浅，愁吟声更吞。

飘零那复久，知己有平原。

强至

强至　甲寅二月罢户部勾院移群牧判官待次数月乙卯春复自请罢群牧

谁容豺虎漏谗人，又遣花封食贫。

渐老可无诗过日，连年唯有闷偿春。

奔波尘土非吾事，流浪江湖合此身。

且信浊醪存妙理，一杯万虑付洪钧。

强至

强至　甲寅立春夜雪

迎得新年送腊回，一朝生意动寒莇。

玉尘后夜笼金阙，元是春风带雪来。

强至

强至　甲寅仲冬祠马步宿斋宫乙卯仲春十七日复因马祭到此漫成短篇

昔年庭木雪僵条，今此风和柳自摇。

人事转如风不定，年光暗与雪俱消。

城中佳气生宫阙。尘外清居隔市朝。

顾我何能知马政，江村祗合老渔樵。

强至

强至　贾麟自睦来杭复将如苏戏赠短句

春风那解系狂游，朝醉桐江暮柳洲。

大手千篇随电扫，孤踪四海学云浮。

荣名不落闲宵梦，退筑聊为晚岁谋。

老橘残鲈犹有兴，片心还起洞庭舟。

强至

强至　閒卿遽垂和答复依元韵戏之

师怨白云相望久，撇然便欲揽征衣。

其如飞雪能留客，不放禅翁及早归。

强至

强至　閒卿遽然云别因书二十八言奉送

禅翁为我出岩扉，坐席才温便拂衣。

又道孤云无定所，如何却傍旧山归。

强至

强至　将别纯甫四十字奉呈

我马将北驰，子车亦南挽。

车马无留行，相去即相远。

风林秋声乾，落日孤峰晚。

后会未可知，莫使别觞浅。

强至

强至　将渡扬子风雨忽作

南徐景物古愁人，薄宦扁舟更水滨。

不识浊醪倾北固，独随寒雨出西津。

连天风浪声兼厉，当路鼋鼍气亦振。

吾道屈伸非一日，世情未要责江神。

强至

强至　将有东阳之行宗哲为具话别以诗见招因答来贶

秋高山城幽，风动林叶吼。

百感从中来，将分故人手。

故人惜轻别，樽酒欲相厚。

未饮已颓然，别恨浓於酒。

强至

强至　郊外感事

田原土尽辟，禾黍积如鳞。

圣主弗横赋，农民犹苦贫。

末游滋不业，素敝寝谁因。

富室豪夺利，里胥蚕食人。

为生常汲汲，乃粒罕陈陈。

况在水旱地，更遭科斂频。

其将委沟壑，何以给昏晨。

去弊与务本，无非县令亲。

强至

强至　诘朝雨寒密雪杂下辄成一篇呈诸匠者幸赐光和

飘洒初惊晓，霏微或舞檐。

势应缘雨作，威未抵霜严。

水面琼销液，山头玉露尖。

偏能仁富室，只解虐穷阎。

樵冻肩增竖，鱼寒手懒箝。

助清归赋笔，送冷入歌帘。

退缩悲毚兔，埋藏愤老蟾。

旋醒疑酒薄，密拥喜炉添。

尚愧侔连璐，才宜比散盐。

飞轻忧絮妒，落早欠梅兼。

真宰恩先漏，丰年兆逆占。

绫加侍臣被，彤下使君幨。

预促群萌达，前惊百疠潜。

尤甚穷腊降，多后世情嫌。

强至

强至　结交行

贵友高车照簪组，富友黄金轻粪土。

二友方论富贵交，以漆倾胶入心腑。

一朝金尽囊无馀，门前不见簪组车。

贵人今车底似昔，早失黄金旧时客。

由来结交要势均，一轻一重难为人。

滔滔世上耳馀辈，寂寥管鲍今埃尘。

交情以势不以义，今日虽同明日异。

君子结交自有持，贱贫富贵不我移。

强至

强至　诫言

君子言欲艰，出口终身惧。

众人易由言，朝出暮已渝。

言之于一身，譬若户藉枢。

尔枢苟不慎，彼户将谁扶。

不重一语言，是轻六尺躯。

志言要有成，不成陷半涂。

耻言在克悛，不悛行卒污。

今吾观众人，一言异朝晡。

尔志既可见，尔耻复若无。

行将小人归，呜呼尔非夫。

强至

强至　谨和答惠茶之什

绿云浮面味回长，每饮疑兼盛德香。

不独蠲烦优下吏，更容归遗细君尝。

强至

强至　近承杨子遣垂和池上短篇爱而有赠且摅予怀

杨子文格少已遒，自关以西鲜此流。

逸兴一发不言休，诗吟千篇酒百瓯。

始谓富贵力可求，行年四十差厥谋。

相逢渭水初清秋，气俊秋隼辞长虬。

欢然一见分辄投，往来自尔月屡周。

忽闻屋角鸣春鸠，感时出门写我忧。

载酒兴庆荒池头，半酣系马聊登舟。

纷纷涉水惊眠鸥，晚阳欲落孤烟收。

开元盛事空林丘，流年数百如回眸。

陈迹随感来吟搜，偶作短句诒同游。

杨子既见遽和酬，笔落纸上不暂留，

诗珍玉案书银钩。诗人乃是天地雠，

造化万物遭剜锼。天公报之甚操矛，

少使称遂多穷愁。子尝两举试此州，

病坐试席出则瘳。笔力健可掣十牛，

及与命闹力弗侔，翻被命屈岂自由。

嗟予所学浅以浮，不与造化为怨仇。

胡然天公亦我尤，刚肠劲貌寡媚柔。

触忤贵势在转喉。苍颜常调祗自羞，

使看平步趋公侯。子来我语徒啾啾，

天高听卑诚谬悠。不若且默真良筹，

有酒一醉春风楼。

强至

强至　晋阳郡君挽词

法度居无失，图书动有稽。

不偕君子老，空美大夫妻。

淡月临新兆，清风在旧闺。

哭声摧陇水，山鸟学人啼。

强至

强至　晋阳郡君挽词

夫贤微子后，身贵毕公孙。

独弃斑衣养，空馀象服尊。

悲风缠挽铎，苦雾湿铭旛。

谁谓灵香验，何曾见反魂。

强至

强至　禁烟节同子玉徐先生野步

系马道边树，杖藜坡外冈。

风来花自笑，露过草犹香。

乐事论三月，吟怀骛八荒。

时平那有感，双泪肯浪浪。

强至

强至　京华对雪

嘉祐岁庚子，长安一尺雪。

落地还成冰，后土冻欲裂。

出门望天街，层城裹银阙。

健马载高冠，傍人指夔卨。

拜表瑶墀归，酒面风前热。

万井莫回头，穷阎正骚屑。

晓突无青烟，饥唇閟殭舌。

咄嗟路边子，未死衣百结。

亦有待次人，空囊磨岁月。

愁吟徒尔为，泱漭天地阔。

强至

强至　京师逢徐良温叟明府

弱冠相逢今四十，当年壮气虬龙蛰。

交情独在酒盏深，人事细论衣袖湿。

诗书误身浪自怜，公相满眼谁可揖。

苍颜已变长安风，后会更应尤戢戢。

强至

强至　京兆府初赴同天节宴诗二首

四月薰风转，三天瑞景舒。

歌从归启后，寿起祝尧初。

诗喜南山对，身甘北阙疏。

九韶音未作，朝野自欢如。

强至

强至　京兆府初赴同天节宴诗二首

五帝今云六，君王合万年。

日长迟漏水，风细驻炉烟。

想像联朝佩，欢呼捧御筵。

喜深恩更远，不竭似秦川。

强至

强至　经春长在幕府今日偶出见花

幕府文书日日同，愧无长策议平戎。

但惊蓬鬓看双白，不觉花枝已半红。

宦意蹉跎侵晚景，客愁散漫逐春风。

古人枉说从军乐，兴在江湖短艇中。

强至

强至　经春罕尝见花今出湖上悉已离披

飞花何太急，春在岂须忙。

乱点不经眼，残枝犹断肠。

愁看湖色净，怯照鬓毛霜。

回首壮游地，幽襟付浅觞。

强至

强至　经春久雨未尝寻芳舟次黎驿始见桃李红白成阵爱而有题

春风不散三冬雪，暖日犹明五月霞。

病眼漫开常见雨，客颜新破始逢花。

故园何在情还剧，旧驿空存使转赊。

白白朱朱今颇验，退之诗句亦天葩。

强至

强至　经故明静师支离堂

支公昔讲支离学，堂上无容坐客毡。

往日衣冠今尚否，经春几席自萧然。

谈间精义门人记，身后清风嗣子传。

一纪宦游寻旧社，空将感涕洒尘编。

强至

强至　经和靖林先生旧隐

独行先生旧隐荒，大名宁受一棺藏。

能诗秀骨应无朽，近冢闲花亦自香。

卷轴门人收箧笥，岁时族子奉焌尝。

逸民未许先贤传，犹说梁鸿有孟光。

强至

强至　景山无思二大师垂和鄙诗复依前韵奉答

西北尘游倦，东南野兴深。

帐空惭鹤怨，山暝忆猨吟。

大士真交臂，连篇契夙心。

会须携蜡屐，云峤陟千寻。

强至

强至　竞渡

画鷁追风千楫动，锦标翻日万人呼。

骄龙战水争先后，采蜃横川半有无。

波底鱼虾愁破窟，岸傍车马看盈涂。

竞心犹出功名下，吟倚扁舟为一呼。

强至

强至　九日

霜净乾坤阔，登高极古台。

秋声枫几落，客眼菊三开。

短发频看帽，寒吟间引杯。

篱边空意绪，难得白衣来。

强至

强至　九日病中泊舟召伯堰

采采南山菊，还应满故园。

全家泊孤埭，多病负清樽。

木末秋声老，天涯雨气昏。

乡关吟望外，愁泪有双痕。

强至

强至　九日二首

去岁重阳踏路尘，异乡今日恨还新。

如何佳节长为客，却恐黄花解笑人。

强饮破愁为乐酒，自怜多病足情身。

龙山旧事知难问，千载相期属此辰。

强至

强至　九日二首

渐老襟怀已足悲，登高节物可无诗。

秋声飒爽侵蓬鬓，晚意萧条伴菊枝。

故里江山寻好处，重阳樽酒负当时。

天边鸿雁随南望，忆弟双眸泪欲垂。

强至

强至　九日过后漫题堂前双菊

花日金相照，条风翠竞翻。

谁言羞晚艳，自喜胜孤根。

客土深培力，家人一溉恩。

秋香真好在，未易负清樽。

强至

强至　九日陪两制诸公燕赵氏园亭

筋力追欢胜去年，不应吹帽愧华颠。

壮心未折秋风里，笑口频开晚照边。

学士带欺黄菊烂，侍臣绶夺紫萸鲜。

自怜蹭蹬诸公后，一醉犹能赋此筵。

强至

强至　九日上兵部

重阳无酒上高台，冷对西风笑几回。

虽信佳辰从古重，不知今日为谁来。

忽闻天外清歌发，云是淮边曲宴开。

自叹弗如篱下菊，此时翻得伴吟杯。

强至

强至　九日有感二首

每岁登高尽醉归，未曾轻负菊花期。

今年枕上酬佳节，感泪双痕落似丝。

强至

强至　九日有感二首

忆昨方陪上相筵，召书忽到菊杯前。

主人举酒勤令饮，一醉秋风恰二年。

强至

强至　九日与诸君饮

寒暑当递迁，日月会阳九。

绿鬓惊秋风，黄花泛樽酒。

行乐重此辰，登高命诸友。

古人感尘世，宜开笑歌口。

强至

强至　九日至嘉禾

登高时节异乡中，回首家山隔乱峰。

白酒莫辞今日醉，黄花不似故园逢。

苦嗟节物经秋老，赢得情怀为别浓。

却爱紫微诗意好，笑歌开口强为容。

强至

强至　九日作

九日登临双阙边，三秋感慨一尊前。

黄花若解怜多病，白发应嗟老去年。

忆昨忽叨门下召，此辰方醉侍中筵。

追欢筋力於今异，赢得新愁入短篇。

强至

强至　九月二十六日河上雪

昨朝今日尽天风，九月长河雪片中。

云外谁偷榆荚种，人间自满菊花丛。

群阴已鼓先时勇，万井应愁卒岁穷。

亦欲蹇驴乘逸兴，灞桥何处觅诗翁。

强至

强至　九月十日龙兴寺饮饯蹇磻翁赴梁门酒半题名南轩因偶书屋壁

昨日曾来把酒卮，隔宵已过菊花期。

回头一笑成陈迹，不独秋香有盛衰。

强至

强至　久雨

雨师握天令，汲汲不停驾。

疾驱鞭群龙，俛首随叱咤。

乘怒作滂霈，不复息昼夜。

羲和久埋轮，缩手喜闲暇。

山川盛奔溢，若虞历阳化。

农民验甲子，其应旱在夏。

我疑上天漏，谁能补天罅。

慰此农民心，无使忧早稼。

强至

强至　久雨不果行乐偶书短篇自戏

年来穷山少见日，十日阴雨一日晴。

春色于人既无分，酒徒与我宜违盟。

林花及时亦自蕊，山鸟应节犹知鸣。

况复吾生异花鸟，何为对景如忘情。

强至

强至　久雨初霁对酒偶作

弥月穷山雨，昏昏气蔽天。

南荣初见日，万瓦已生烟。

节物惊残腊，欢期减去年。

愁来搔短发，对酒且陶然。

强至

强至　久雨见月

千门却灯烛，久雨爱冰轮。

愁眼开今夕，清光对故人。

更长频侧帽，望极反沾巾。

几为浮云掩，行藏类此身。

强至

强至　居魏岁馀未尝见江乡故人今无悔如雄过此相见甚喜席间率成短篇呈之

经年大河北，终日故乡心。

入耳欣吴语，开怀慰越吟。

天寒裘领薄，日暮酒杯深。

早晚论边策，长缨试请擒。

强至

强至　菊

花浓新出黄金矿，枝软轻垂绿玉条。

正色逢人何太晚，清香到酒亦终期。

篱边此意同萧瑟，霜后无言对寂寥。

凡卉不为孤艳地，渊明真赏欲争邀。

强至

强至　句

溆浪樯乌急，吴霜稻蟹肥。

强至

强至　句

木奴竞熟饶千树，稻蟹初肥嗜二螯。

强至

强至　开元寺仁王院见丛竹偶书

一别琅

数亩阴，七年飞梦绕家林。

北僧好事犹能种，偶向尘埃洒寸心。

强至

强至　客有貌吾陋容者以诗谢之

野姿瘦骨逼吾真，处士毫端合有神。

正色未尝移势位，苦吟自觉远风尘。

渐惊老态侵双鬓，犹逐时名系一身。

可是封侯须燕颔，恨无勋业上麒麟。

强至

强至　寇参军九日惠诗以左冯翊赵监所遗玉液一壶并诗答之

久傍严公趋玉帐，近蒙贺监解金龟。

一壶分助登高饮，客宦长安共此时。

强至

强至　寇参军以孤雁一绝见贻因酬之

紫塞来时偶失群，追飞已隔万重云。

人情所喜惟朋附，耳听孤鸣似不闻。

强至

强至　哭王仲密四首

相逢初北阙，并试复南宫。

失意春风里，谋归汴水东。

行藏他日异，笑语此生空。

不挂青云籍，声名野史中。

强至

强至　哭王仲密四首

群居三益友，再拜十年兄。

一别长南北，相逢遂死生。

泪流添渭水，心折注江城。

闻讣悲尤剧，书成仆未行。

强至

强至　哭王仲密四首

场屋行迟暮，田庐卧寂寥。

壮图藏翰墨，高行落渔樵。

会哭诸朋盛，衔哀一奠遥。

系舟江岸绝，愁望定山潮。

强至

强至　哭王仲密四首

多金空旧产，短褐尽平生。

蒿里閟春色，桐江流哭声。

人怜天不与，妇少子犹婴。

如有山涛在，应忘顾后情。

强至

强至　哭曾四丈供备

平生独慕霍嫖姚，弱冠功名喜自邀。

报国剑铓沉气象，绝人弓艺委风飚。

总戎江海空流转，分阃关河竟寂寥。

几百熊罴怀旧爱，哭声应过甬东桥。

强至

强至　苦寒

南雪今年几尺高，林飞圹走亦嗷嗷。

闾阎易冷无烟火，巢穴虽空有羽毛。

对客懒能倾冻酒，令人自愧着温袍。

何当万丈缝狐貉，宽作良裘覆汝曹。

强至

强至　苦旱二首

垅上痿人卧槁苗，频年郡国诉诸朝。

雨师不为苍生起，只纵晴虹作旱妖。

强至

强至　苦旱二首

赤地关中带几州，浊泾清渭总如沟。

野农不省天时晚，犹祷閒神望有秋。

强至

强至　苦热

天上扶桑树合枯，火云四起抱阳乌。

谁能赤脚渡银汉，直欲跳身藏玉壶。

河朔饮杯空酩酊，临淄汗雨自沾濡。

井深水远渴心剧，百丈无绳转辘轳。

强至

强至　苦热

群鸟无声抱翠条，乾坤虽广绝微飙。

鱼龙尚惧沧溟沸，草木甘从赤日焦。

只与火云张气势，未容霖雨解炎歳。

经时未雨犹闲事，莫放晴虹作旱妖。

强至

强至　苦雨

雨脚洒不断，鱼龙沸巨溟。

浮泥溢平地，暴水入中庭。

门巷绝寻访，壶觞谁醉醒。

顽云速收敛，渴欲睹天晴。

强至

强至　苦雨

关辅连岁旱，耕地千里赤。

官家放租税，犹有道边瘠。

群国乞膏雨，童巫叫蜥蜴。

神听久寂寞，民意转凄恻。

天公忽瞑目，一怒乖龙殛。

雨师偃其旁，惊起振厥职。

不复计多寡，倾泻信朝夕。

入地知几犁，地上但盈尺。

渹如三峡注，那辨四檐滴。

落势曾未停，庐井反忧溺。

始知天公难，不易人愿适。

举头告风伯，速吹湿云坼。

却还秋日光，迤逦照阡陌。

俾民布新种，来岁饱黣麦。

强至

强至　腊月二十三日群牧使元内翰曾龙图同日拜枢参之命是日立春

洗马池边喜气俱，二公同日上云衢。

北门学士参台鼎，内阁才臣贰斗枢。

晓殿春风迎拜舞，晚街霁日照传呼。

回头应笑蹉跎客，养拙长甘伴圉夫。

强至

强至　雷君自陕及门谒与书偕聊成短篇以答来贶

一官偶来泗，举动畏谤嘲。

万事不挂齿，终日口欲胶。

所学未信时，尤欲密斂包。

贤者或我顾，未免谈屡交。

雷侯将家子，而至自陕郊。

踵门贶予书，享馈烦弦匏。

始见气颇劲，既语理不肴。

爱子欲子荐，言毕徒啁啁。

托荫须高林，而乃依寸茅。

盍行游钜公，一言变鱼蛟。







卷272

强至

强至　梨花

旧爱乐天句，今逢带雨春。

花中都让洁，月下倍生神。

耫好张瑶席，攀仍赠玉人。

莫开红紫眼，此外尽非真。

强至

强至　离东坡后寄题义师上方

山水东阳富，僧居更翠微。

晴峰露秋骨，古树减烟围。

蹄鸟远相应，孤蜂闲自归。

予生秉幽尚，梦想在禅扉。

强至

强至　离京兆日独里人叶舜举秘丞胡从道户曹远饯至长乐坂

两经辟命住秦关，府罢东随相国还。

物态当时倾附后，人情今日有无间。

青门雨送归行色，白酒风吹上别颜。

相见去留终不改，只应同里与南山。

强至

强至　李花

地暖春才半，蹊深气已暄。

风光何处好，雪浪此时翻。

匀似金刀翦，装成玉杖繁。

夭桃漫相压，吏部竟谁言。

强至

强至　李景初许借翦彩花数轴一观累日不至戏成二绝督之

壶蜂蛱蝶日徘徊，只欠生香去复来。

应是春风随玉指，剪刀行处一花开。

强至

强至　李景初许借翦彩花数轴一观累日不至戏成二绝督之

剪彩茸茸细逼真，秋风堂上数枝春。

为偷造化防天觉，却拟深藏不借人。

强至

强至　立春

宿冻归何处，池塘涨暖波。

日盘花面永，风入鸟声和。

俎菜堆生叶，闺裳剪薄罗。

独怜诗酒兴，早较昨宵多。

强至

强至　立春

鱼寻细脉上轻澌，鸟趁微和唘好枝。

多病强倾春日酒，苦吟还接暮冬诗。

江南信息梅应蕊，京国风流柳未丝。

最有佳人随节序，钗头彩胜竞垂垂。

强至

强至　立春

北风已作东风客，昨日何如今日暄。

造化有期寻万木，阳和无迹走千门。

土牛陌上摧花杖，玉燕钗头坠彩旛。

独我题诗添意绪，又看残腊委冰痕。

强至

强至　立春

残腊新春判此朝，斗寒犹未动寅杓。

白催晓色融冰片，绿转风光入柳条。

丝菜落盘随玉手，镂花垂胜压金翘。

六年不见江梅影，长觉归心似旆摇。

强至

强至　立春二首

待得春来解病颜，东风犹细北风顽。

未全青帝行新令，腊去元须浃日间。

强至

强至　立春二首

菜丝生叶落雕盘，欲去春衣怯晓寒。

惟有多情双彩燕，不须风暖舞钗端。

强至

强至　立春后连雨

东风自动故园枝，未见终期不雨时。

遮莫年光浮水嫩，定应春色上花迟。

山川惨淡随人意，车马艰难误客期。

万瓦烟青犹足慰，始知井屋有晨炊。

强至

强至　立春辇下作

雪意徘徊收腊尾，风光迤逦上花梢。

强倾浮蚁尝春酌，终似南禽忆旧巢。

愁里年华侵短发，吟边生意满东郊。

玉盘丝菜无消息，索寞空斋畏客嘲。

强至

强至　立秋后病作此写怀

卧病喜秋至，昏烦庶以平。

清风不少济，宿痬仍相撄。

凉叶犹未振，阴蛩已先鸣。

四时顺万物，奚独戕吾生。

强至

强至　立之临别连以佳篇见贶依韵和酬

建溪夫子惠新诗，雅道深惭未得知。

曲享鶢鶋真过矣，吟成款段复何之。

日斜留煮山家茗，烟重愁燃客舍萁。

我系一官君四海，可怜出处不同时。

强至

强至　两浙转运使吕少卿挽辞

卿月无光没使星，属封涕泪逐霜零。

敝裯旧服从身殓，素节清风到目瞑。

澄汰浊流师孟博，诛求横赋罪延龄。

尘埃尚父当年玉，寂寞韦贤奕世经。

千里九秋伤旅榇，一门三相起家庭。

谁提大笔书功行，为激贪夫作美铭。

强至

强至　林大年殿直金轮院读书有寄

仕到监州兴渐多，人生四十未蹉跎。

自嫌朱绂生门调，直要青云取世科。

新喜雁名传日下，暂题试笔寄岩阿。

山翁只作书生看，不识前呼导玉珂。

强至

强至　临洺驿雨中作

朔野无花春意薄，斧声惟见桑枝落。

北人是日竞条桑，手执懿筐共操作。

客亭系马吟寒厅，细雨缠愁牢似缚。

多情北燕能傍人，如说春心绕疏箔。

故乡桃李应满园，烂熳香风随处著。

十年游宦辞江湖，尘土日侵双鬓恶。

天涯怀抱倾东南，闷对青灯举幽酌。

强至

强至　刘叔茂及第后往广德拜亲过吴江新治

今岁同升客，如君有几人。

青年登一第，白首具双亲。

喜气生军垒，欢迎聚邑民。

诸兄在天禄，勉去繼清尘。

强至

强至　留别西京佥幕陈子雍著

夷门一别三年梦，雒宅相逢二纪心。

人事渐随诗笔老，交情似共酒杯深。

从今日望青云色，寄远时传白雪吟。

不独此间堪下泪，秋风无处好开襟。

强至

强至　留守安抚司徒侍中生辰三首

七月穹昮大火流，元精信宿降伊周。

公师一品仪型重，将相三朝德业优。

桑梓乡邦兼镇抚，苴茅封国正居留。

人间盛事仍难老，富贵功名未白头。

强至

强至　留守安抚司徒侍中生辰三首

宰衡倚赖更三圣，神器传归定两朝。

几御铜符双在手，尊荣金印六垂腰。

流民相率归仁政，疲俗新蒙罢横徭。

寿考转随阴德远，开仓累万活黎苗。

强至

强至　留守安抚司徒侍中生辰三首

凛凛威名远迩知，去年谈笑屈西陲。

平时旌节临全魏，计日朝廷起一夔。

狎赐彩衣今礼数，待还绣衮旧麻词。

佇看来岁称公寿，荀令依前在凤池。

强至

强至　留守司徒侍中宠示上巳属疾钧什谨依韵奉和

上巳曾陪宴后池，风光一匝又花时。

当年簪履谁犹在，今日门墙独未离。

步怯园林虽晚到，恩深草木已先知。

都人不省忧民病，只讶行春绣旆迟。

强至

强至　留题东岩院

仁祠倚岩腹，无处入嚣氛。

古像栖深殿，高僧傲白云。

山花暖自发，溪溜远犹闻。

我正为名缚，翻羞猿鸟群。

强至

强至　留题太平寺

乡落少人烟，精庐独岿然。

香花真佛界，栋宇始唐年。

鸟啄斋馀食，僧参夜半禅。

清凉数亩地，已是隔尘缘。

强至

强至　卢申之以惠山泉二斗为赠因忆南仲周友二首

旧年拂石坐松阴，曾与周郎共访寻。

沦落人间少知味，一逢瓶榼便伤心。

强至

强至　卢申之以惠山泉二斗为赠因忆南仲周友二首

文园病渴酒难浇，望见南泉意已消。

买得茶来无铫煮，只将清泠送箪瓢。

强至

强至　陆君置酒为予唱阳关即席有作

阳关何处草烟平，不识阳关空记名。

古人驱车欲西过，吟成缮写离群情。

天涯此去故人绝，虽有樽酒同谁倾。

古人幽怨几时尽，至今愁杀阳关声。

陆君酒酣喜自唱，坐上客泪俄纵横。

杯盘咫尺意万里，忽若身在关山行。

耳傍宛闻车马动，帘外已觉边风生。

乃知樽酒须故旧，为君一饮无馀觥。

强至

强至　落花

林间花自飞，物理不应悲。

偶对飘残地，休论艳发时。

有情香水面，无数点河湄。

蜂蝶含馀意，徘徊绕旧枝。

强至

强至　马公节挽辞

惨淡南宫铩羽翰，空归座席甫能安。

魂收长夜棺寻闭，泪洒残春袖未乾。

老母始甘无禄釜，世人今转薄儒冠。

土中犹动难平恨，月照孤魂桂影丹。

强至

强至　马上见华山

身寄秦川紫翠间，举头行坐对南山。

忽来烟际逢仙掌，更觉天边慰客颜。

霖雨不知何日作，片云犹向此时闲。

三峰信美那能恋，自有家林未得还。

强至

强至　马上见庭竹

玉圆碧瘦与谁期，只待丹山彩凤饥。

生傍短墙真失所，可怜直节众人窥。

强至

强至　马上口占

出郭尘埃少，驱车节物便。

归心忘泽国，病眼豁霜天。

鸟雀飞荒圃，牛羊卧晚田。

吟边摇落意，疏木起孤烟。

强至

强至　马上口占呈记注李才元学士

一时闻望绝朝裾，几岁文章动直庐。

凤尾新批天子诏，螭头看载史臣书。

故关即路严霜后，晓殿初班瑞雪初。

蜀道归时须六印，不应驷马擅相如。

强至

强至　卖松翁

穷山老松干百尺，纵有爱者势难值。

小松耸擢未及丈，何亦冷落守岩石。

由来世眼习繁侈，竞事妖红与烂白。

往往破产聚名卉，未见有一号松癖。

城中有客卖桃李，美价高下随意得。

咄嗟彼叟何为者，浪负松本穷九陌。

行求善价吻欲燥，力弛还立朱门侧。

过之千百绝一顾，宁复肯许一钱直。

音声犹带涧风涩，颜色尚染岚烟黑。

松材虽良人未见，其奈桃李有春色。

嗟哉子计信疏矣，岂宜肩入芳菲域。

速培旧土养松干，待栋明堂柱帝宅。

予疑叟非鬻松者，无乃矫世为所特。

众趋时好逞穠艳，何独孑孑衒皴碧。

群雄驰骋尚谲诈，轲以仁义游六国。

时乎释老肆分籍，愈以原道破群惑。

叟乎叟乎予尔知，独行矫世难为力。

强至

强至　漫呈盛任道监薄

甲第衡门忆并开，笑谈无日不追陪。

绕栏共觅花时句，隔壁尝呼雪夜杯。

一别青云俱蹭蹬，相逢白首重徘徊。

炎天卧病还同巷，早晚欣闻步屧来。

强至

强至　梅

墙边几树玉参差，照眼幽花冷自宜。

香阵晚交风破蕊，粉花朝湿雪融枝。

故人消息从谁寄，造物生成似我迟。

且慰蹉跎尽诗兴，江楼闲笛不须吹。

强至

强至　墨蟹

琐琐江湖中，忽在幽人壁。

短螯利双钺，长跪生六戟。

骨眼惊自然，熟视审精墨。

初疑蟺穴朿，犹带浮泥黑。

横行竟何从，躁心固已息。

终朝墙壁间，颇有肥霜色。

我来空持杯，左手莫汝食。

谁夺造化功，生成归笔力。

强至

强至　某不度轻僭始以鄙句尘献判府安抚司徒侍中特屈威尊过赐宠和伏读荣

司马当年侍兔园，只摅秘思奉清樽。

岂如下客吟飞雪，繼屈三公赐雅言。

句揣物形虽有迹，笔閗天巧独无痕。

岂惟一府夸荣玩。犹得他时耀子孙。

强至

强至　某尝约才甫游双溪以连雨多事因循未果辱诗督行谨依韵和

共君曾约访烟霞，欲趁芳时物物嘉。

宿诺古人尝有诫，春游今我果成赊。

眼看日下无穷事，肠断风前已落花。

天气清明当趣驾，此诗先寄谪仙家。

强至

强至　某承乏东阳周亲惠然顾访未几告别以诗饯之

亲戚富贵合，贱贫宜见疏。

独君从远道，为我枉高车。

相得未逾月，薄言还故庐。

风霜正凄暮，临别尚踌躇。

强至

强至　某伏睹判府司徒侍中置酒宴客即时雪作谨成七言律诗一首上献

相君东合冒寒开，朔雪贪随乐事来。

腊信未通先漏洩，台光欲近却迟回。

势轻漫拟凌歌袖，片小才能缀酒杯。

寂寞相如孤客在，定应授简属邹枚。

强至

强至　某介直寡合为邑亡状而杜兄一见过爱作诗称许谨依来韵奉答

平生怀古哲，所趣背时人。

饿死不巧宦，力行惟庇民。

风波方满眼，霄汉欲谋身。

山水得一县，松筠为四邻。

分安篱鷃悦，机少海鸥驯。

道义闻君久，襟怀类我淳。

盍簪何太速，倾盖似非新。

交向篇章定，情缘里闬亲。

胸中都绝介，席上竞夸珍。

他日摅长策，相携献紫宸。

强至

强至　某近辱诸公光和前篇鄙思未已复自次元韵奉呈

才落先明牖，无多未压檐。

得时虽较浅，着物始知严。

报岁三登速，裁花六出尖。

贺祥开万物，却疠喜千阎。

腹馁禽刚喙，螯僵蟹怕箝。

地成银色界，门尽水晶帘。

燕席凝杯蚁，书帏冰砚蟾。

天形四垂接，曙色十分添。

海讶龙飞沫，盘疑虎刻盐。

阴阳惊腊早，气象假风兼。

嚼爽肠忘渴，吟寒口懒占。

学轻频舞袖，御冷盛张幨。

谢媛资佳咏，袁生苦密潜。

自缘人意别，一爱一憎嫌。

强至

强至　某近与和叔游景爱之不足因吟短篇以赠

夫子南州杰，相逢出肺肝。

平生潜圣阃，壮岁尚儒冠。

鸱鷃霄垠击，蛟龙井底蟠。

耻将孤愤剑，容易向人弹。

强至

强至　某蒙君章兄宠示樱桃佳篇辄依韵奉和

炎蒸有正色，下与地气关。

相结成含桃，使冠百果班。

独忧赤日曝，坐变红成殷。

多应绛阙种，流落来尘寰。

金盘泻不定，四走如循环。

睡龙失火齐，颔空皆血潸。

以口比樊素，白傅夸娇鬟。

却嗟荔子陋，远在炎荒山。

每岁贡天子，险路劳缘扳。

岂如盛京洛，地广生不悭。

朝须暮可进，先御后匪颁。

离树既不久，弗改犹童颜。

吁嗟唐中宗，游乐芳林闲。

君臣失仪度，口摘省手攀。

不闻荐先庙，书在史册间。

愈籍争诗豪，劲句尝往还。

予知青冥赐，难到山溪湾。

林园幸自有，圆颗赫不黫。

虽热岂厌食，纵密宁忍删。

况此鲜嫩质，非并青梅顽。

强至

强至　某蒙太守卢公惠酒因作诗以谢公子仇香遽赐光和复次韵叙事酬答

予怀天地惠何悭，赖有仁侯念拙艰。

尘土未尝轻俗状，风霜多为霁严颜。

兵厨美酿才嘉贶，子舍清吟繼宠颁。

诗酒而今谐素嗜，更兼春雪满群山。

强至

强至　某前日以鄙诗叙谢通判国博特垂宠和谨复依韵上答

夫子文章却异端，横流遏尽见平湍。

间于风雅能臻极，粹甚圭璋不假刊。

累句辄尝论盛美，赐篇还与作荣观。

起予自愧无商学，何敢言诗向杏坛。

强至

强至　某数年前蒙集仙盛公慰荐今方用是改官近以启事论谢伏辱长笺垂答因

淮边曾以此身归，每见尝宽使者威。

一昨荐章蒙首上，十年坠翼恰重飞。

功名未果时看剑，报效犹乖夜揽衣。

聊向短笺论感慨，更烦尊教宠寒微。

强至

强至　某为府曹伏蒙吴先生以诗见寄谨依韵奉酬

瘦马风埃里，萧疏分亦安。

閒趋京兆尹，冷甚广文官。

锦绣颁诗句，松筠映岁寒。

天边师坐阔，南望只长叹。

强至

强至　牧养监阅马

骨瘦谁知骥騤名，驽群平视圉夫轻。

夷涂好在重骧首，喜见今年春草生。

强至

强至　幕中偶书

刘侯驱车东，幕府宾客稀。

凭几独萧然，真与万事违。

巢燕无世情，闲堂时一归。

东风忽怒号，辄来撼窗扉。

搅我静中趣，聒聒无停威。

尘沙亦侵人，犹喜势力微。

日暮风稍息，出户聊振衣。

行吟视庭木，枝空但花飞。

幽思感晚春，浩歌送斜晖。

翟公大书门，怨激恐已非。

俗物喜去眼，杜子吾庶几。

强至

强至　幕中书怀

宦游老岁月，春花渐空枝。

坐耗镜中颜，日饶鬓边丝。

流俗宜重轻，青云势参差。

刚肠寡所合，出门复何之。

趋向於今乖，考古聊自怡。

黄卷有圣贤，目览心与期。

君子顾万世，小人较一时。

不见九原骨，贵贱共狐狸。

惟有贤愚名，纵久亦两岐。

退之赋二鸟，无乃为物移。

信己一推天，孟子真吾师。

得丧付浊醪，身外非所知。

强至

强至　暮春被病感书

孤直难知己，才华反误身。

流年销壮节，多病对残春。

酒到心如达，花空眼亦贫。

贤愚通塞理，谁与问洪钧。

强至

强至　暮春伯宪留饮席上走笔戏成二首

春从花际来，却向天边去。

莺蝶空徘徊，寻春不知处。

强至

强至　暮春伯宪留饮席上走笔戏成二首

春去无多日，勤来把酒卮。

残花聊点缀，犹胜对空枝。

强至

强至　暮春感怀

雨声日夜催春老，不顾愁人鬓欲华。

堂上自来相熟燕，树间犹有未飞花。

诗篇闲里曾无数，酒盏生前亦有涯。

传语东风且从款，苍颜更畏数年加。

强至

强至　暮春晦日

绿阴轻处记春踪，芳草虽残饮兴浓。

明日清和天更好，不须愁听晓楼钟。

强至

强至　暮春偶书呈才甫慎微

解去铜章尚月馀，一春文酒会全疏。

无机自好亲鸥鸟，虽弱仍甘下鳄鱼。

乐事易空如委蜕，流年难挽甚奔车。

酒徒文友心期在，任有臧仓毁子舆。

强至

强至　暮角

画角愔愔清且哀，古今晓色此中催。

可堪绝塞风霜苦，还傍将军玉帐来。

强至

强至　南都二月二日忆杭州去岁之游

去岁江头对此辰，花边弄笔咏青春。

异乡愁绪还随客，今日风光不着人。

蹭蹬宦名侵绿发，飘飖生理托洪钧。

湖堤草软辜游屐，空踏平台陌上尘。

强至

强至　南轩小桃盛开皆言群花未发而此独先之偶成短篇呈诸君

紫萼红英细细装，新枝短短旧枝长。

未经晓日谁言艳，可藉春风自有香。

却恐折残妨把酒，若为遮住莫临墙。

关中气候由来晚，二月花开岂是忙。

强至

强至　偶书呈公胜

朔吹朝还暮，繁云凝复开。

不能成雪意，只解作寒媒。

薄宦家千里，长吟酒一杯。

西邻郑夫子，乘兴几时来。

强至

强至　偶书净信院壁

系舟曾访远公庐，游屐重来一纪馀。

惟有湖山如往日，懒将前事问禽鱼。

强至

强至　排岸判官以荷花为贶书五十六字以谢

江国芙蕖夏最繁，临堤每见尚盘桓。

清淮况是稀疏有，江萼争教取次看。

晓艳不随生意绝，孤根宁减旧时安。

主人知我江乡客，弗忍池边独自观。

强至

强至　陪群牧使进呈拣中御马

薰风微转殿南棱，玉色天颜粹自凝。

数马从容陪昼接，飞龙迤逦备时乘。

久图骏足求初得，一顾奇毛价遂增。

窃笑漫逾梅福愿，半生玉陛辄三登。

强至

强至　彭及之邀吴仲源杨公济与某夜会望湖楼独某后期为关所隔偶成四篇以

月底云楼一水湄，天光湖色两琉璃。

樽前更坐清风客，笔下争翻白雪词。

物外骨毛应自爽，世间笑语不容追。

千年庾亮胡床后，此兴今人亦未衰。

强至

强至　彭及之邀吴仲源杨公济与某夜会望湖楼独某后期为关所隔偶成四篇以

诸公爱月欲狂颠，脚踏花栏手襞笺。

那作常时挥彩笔，直须飞句上青天。

岂无剧笑惊山叟，应有妍词调水仙。

独我清宵尘滓甚，乱蚊声里汗肤眠。

强至

强至　彭及之邀吴仲源杨公济与某夜会望湖楼独某后期为关所隔偶成四篇以

波射飞楼缥缈间，云梯岂合在尘寰。

金樽倒尽星垂地，玉滴书乾月过山。

槛底吴僧空仰望，座中蜀客赖西还。

我遭鱼钥无情甚，只许吟魂夜度关。

强至

强至　彭及之邀吴仲源杨公济与某夜会望湖楼独某后期为关所隔偶成四篇以

故国英雄已寂寥，飞楼气象自飘飖。

天边鸟翼愁檐额，雨后虹光转槛腰。

直恐笑歌惊白日，却怜身世近青霄。

云梯纵险容人上，始信明河亦有桥。

强至

强至　彭九廷评改丞卫首垂临访未遂驰贺辄成鄙句少伸愧谢

三年廷尉评，别事忽除丞。

步武通规近，生涯薄俸增。

翰林终必复，雅道已难能。

不预闻新命，那期念旧朋。

马鞍烦远御，爵刺改前称。

礼旷徒渐汗，情高倍服膺。

弹冠开慰喜，耸袂羡轩腾。

驰贺冰泥滑，宾阶愧后登。

强至

强至　莆阳徐太守数赐临顾

军垒初分太守麾，马头南去有光辉。

吏人郊外迎飞盖，父老溪边指绣衣。

到日岭梅含细蕊，昔时乡树长新围。

世间得意多遗旧，谁肯柴荆数款扉。

强至

强至　七夕

七月七日暑气徂，此夕何夕乐且娱。

世传牵牛会织女，雨洗云路迎霞车。

初因乌鹊致语错，经岁一会成阔疏。

牛女怒鹊置诸罪，拔毛髠脑如钳奴。

星精会合不可诘，我疑此说终诞虚。

又言星能遗人巧，罗列瓜果当庭除。

彩丝贯针望星拜，夜深乞巧劳僮愚。

吾闻朴散形器作，人夺天巧天无馀。

匠心女手剧淫巧，工与造化分锱铢。

荐绅大夫一巧宦，坐取公相如指呼。

间乘巧言惑主听，能改荼蘖成甘腴。

纤辞丽曲骋文巧，剜刻圣道无完涂。

星如有巧更可乞，益恐薄俗难持扶。

我愿星精遗人拙，一变风化犹古初。

强至

强至　栖云阁

越山东南号胜绝，古寺岩洞穷高深。

山云出为洞口雨，或时散作岩下阴。

不有神物此蟠据，安得气类长相寻。

寺僧爱云恐云远，置阁云上蹑以临。

岂惟忧怀独舒悦，更许游客开尘襟。

客来只知寓暂赏，不道归去还尘侵。

宁如僧住得安稳，终日自共云无心。

强至

强至　前日奉和仲灵禅老春雨诗复辱见答走笔依元韵酬之

千年支许事如新，欲作前游漫历旬。

雨带黑云障俗客，猨呼飞鸟伴幽人。

从容剧论知何日，感激佳篇慰此辰。

四海声光非凿齿，道安名重若为亲。

强至

强至　前日以诗赠贾麟进士繼蒙和答而杨蟠从事亦随次元韵鄙思不休辄复自

贾生俊辩凌诸老，二十汉廷冠插脑。

魁奇远裔空传家，惨淡壮年翻却扫。

巧心用过金几缗，愤泪顷乾玉三抱。

五湖梦数归何时，四海形单生不造。

乡宴无心听鹿鸣，时平有口歌鱼藻。

每舒意气拂剑光，懒把穷通叩蓍草。

江河饮肺吞阮刘，风月吟肠笑郊岛。

君才慎勿恃晚成，俗态由来尊少好。

众人竞进皆揠苗，独子甘贫犹嗜枣。

囊装未抵一羽轻，笔力堪支泰山倒。

闲身自放垅上耕，愁面谁怜泽边槁。

幽寻骑马衫覆鞯，冷卧乏毡床露藁。

无劳儿女悯滞材，岂竟乾坤厄吾道。

从前平步封公侯，亦有逢辰出舆皁。

光华圣旦发可晞，涵泳儒流身已澡。

收还事业幸未迟，揖取功名须及早。

不然一世成虚生，虽曰百年如实夭。

公朝富贵弗汝悭，仕路高车似麻稻。

强至

强至　前日以诗赠贾麟进士繼蒙和答而杨蟠从事亦随次元韵鄙思不休辄复自

爱君气干霜松老，一见相投许肝脑。

岂同世上秋叶交，不及岁寒如电扫。

有才无命三十强，寂寞吟斋膝长抱。

愁来遍踏公卿门，绽褐不缝谁改造。

文章直吐元化胚，天朴岂须施斧藻。

长篇下笔纵立成，一字未曾伤草草。

辞源奔注吞众人，有似惊潮没孤岛。

善君取友论片能，不学常情求百好。

琢磨六艺相与游，我愧性灵昏椹枣。

平湖绿净时招邀，烂熳清尊为君倒。

客涂见月凡几圆，倦马声饥奴色槁。

路傍甲第欺儒冠，奴厌腥肥马馀藁。

我疑造物偏膏粱，富贵何缘悭有道。

贯糜巨室君空囊，朱紫摩肩君衣皁。

大鹏宁合安寻常，怒翼天池终刷澡。

功名岂必收目前，两鬓未银犹得早。

颜彭骨朽千万年，漫与后人论寿夭。

君其努力攀青云，盛醉春风酿香稻。

强至

强至　箧中得调官时杨氏所寄书慨然追感

笑语无踪莫更寻，每怀平昔恨犹深。

况看满幅相思字，曾诉幽闺独自心。

因想音容如在目，不知涕泪已盈襟。

恨销除是彩笺灭，弗比遗香苦易沉。

强至

强至　禽凤二绝

击搏微禽拙自防，网罗须触是寻常。

不知利嘴鹰扬处，却漫喧啾怨凤凰。

强至

强至　禽凤二绝

凤凰只是瑞时鸣，邂逅千年或一声。

不比喧啾争巧舌，微禽何苦蓄疑情。

强至

强至　秋日咏楼感怀二首

公逾四十气方强，未怕秋风作鬓霜。

人物此时仍富乐，襟怀无事可悲凉。

严涂行取青毡物，末路宁同白首郎。

满目溪山宜旷望，醉提北斗挹霞浆。

强至

强至　秋日咏楼感怀二首

摇落秋昮一望长，浮空颢气白如霜。

楼头待月郡城晚，水底有天江国凉。

却恨人生如寄客，未容年少即衰郎。

除非烂醉酬清景，莫惜千金换斗浆。

强至

强至　秋试甫期辄成短篇呈马公节裴进士光世

妙誉相高耸一乡，士林注目看轩翔。

玉蹄骏欲腾先路，金距雄思擅旧场。

只待秋闱排甲乙，稳携晓砚写文章。

如今老将虽无勇，忆拔蟊弧尚激昂。

强至

强至　泉上人画牡丹

芳树不合生深堂，座上似已闻生香。

乃知丹青逼造化，独有真假争毫芒。

枝外霏微包雨露，笔迹淋漓湿缣素。

游蜂蛱蝶频往来，今日经营知汝误。

蜀川赵昌妙花树，前后无人昌独步。

师今合昌成一人，画手纷纷那敢措。

上人笔下如有神，一扫欲空西洛春。

姚黄魏紫色憔悴，自觉笔假胜天真。

天工栽花苦荣谢，画工运巧无冬夏。

天工巧极谁论价，输帛倾金只酬画。

将令世俗尊造化，呼僮卷障不复挂。

强至

强至　群牧司雨中池上作

累朝困炎威，一雨转愁意。

偶看碧芦丛，宛在沧洲地。

岸草闲自滋，庭叶纷以坠。

移床就幽窗，檐溜聒清睡。

强至

强至　人日立春辇下作

楼上满倾人日酒，更逢春气到京华。

盘擎白玉来生菜，胜插黄金出镂花。

客兴纷纭那可数，年光流转亦无涯。

天边梅柳应相笑，两度东风不在家。

强至

强至　仁宗皇帝挽歌辞四首

未乾宫砚墨，犹暖御炉烟。

鸡唱空催晓，龙飞忽上天。

攀髯三月暮，洒泪五云边。

盛德无容报，尘埃万寿篇。

强至

强至　仁宗皇帝挽歌辞四首

飞帚飘宸翰，赓歌纵睿才。

歌欢三合燕，声转两宫哀。

人世金縢秘，天门玉锁开。

年年初夏月，寂寞寿山杯。

强至

强至　仁宗皇帝挽歌辞四首

轻徭宽日力，横费惜秋毫。

临谏天容瞓，尊贤圣体劳。

乾坤收化育，弓剑入悲号。

十月西陵仗，愁云隔赭袍。

强至

强至　仁宗皇帝挽歌辞四首

圣运一千载，君临四十春。

宝图先与子，妙断独如神。

瑞表虚南极，哀声动北辰。

天钟尧舜性，庙号讫称仁。

强至

强至　壬子六月庚申夜陪魏公诣龙坛

上公小队俯郊关，读祝焚香拜夜坛。

旱魃此时尤肆虐，应龙何处辄图安。

呪辞如律喷孤剑，刲血须明验一盘。

盛夏连年陪席位，自惭不是牧民官。

强至

强至　壬子岁旱

熙宁岁壬子，春旱初可怪。

不雨讫夏尾，天地一炉鞴。

赤日裂厚土，黄埃没经界。

农夫望云霓，脰折意未懈。

侍中守北门，抚俗先罢瘵。

闵雨忧更深，遍祷剧斋戒。

老宫与佛庙，三日一往拜。

冠者厌於呪，褐者劳於呗。

雨应绝不闻，烦郁何由快。

凭谁诉天公，请执乖龙械。

强至

强至　荣归堂二首

堂就新纡上相车，名尊为出紫泥书。

清杯燕喜三春半，黄阁归来一纪馀。

香径生辉荣草木，画檐垂荫乐禽鱼。

官轻可笑江东老，也漫怀章诧里闾。

强至

强至　荣归堂二首

嫩柳浓花围旧圃，朱甍碧瓦照春池。

黄金腰下还乡印，翠琰胸中报国诗。

乘驷长卿羞志浅，怀章公子恨名迟。

知公触事须尊主，揭榜新堂是训辞。

强至

强至　入山谒怡然上人因成短篇皆书即时事

行穿六松阴，鸟语逢人寂。

林僧洗山缽，正了寒堂食。

揖我喜满颜，吟窗半轩辟。

凤凰不无情，天外送佳色。

春风动花雨，枝上或涓滴。

羡师得安住，我亦有闲适。

出门懒鞍马，把袂步幽石。

石尽浮泥深，恰恰露双屐。

临别心徘徊，野店更一息。

强至

强至　闰月晦日

乾坤一传舍，日月两征轮。

邂逅逢馀闰，连绵送晚春。

巢边迎燕熟，枝上数花频。

渐暖茅檐日，吾将理葛巾。

强至

强至　若师院咏笋

戢戢新芽迸旧林，才生有节便虚心。

已邻佛界黄金地，更学仙家碧玉簪。

失灌要须防倦仆，偷餐切莫听饥禽。

凭师养取成修竹，截管终令作凤吟。

强至

强至　三月十日作

一病十日不出门，坐销芳意疏清樽。

今朝骑马探花去，枝上十空无一存。

强至

强至　三月五日病中对雨作

何术可留枝上锦，谁人能换鬓边丝。

不堪有限馀春日，更值无聊足病时。

久判浮名唯念酒，肯因閒事辄忘诗。

雨频未拂金明柳，空听蓬莱唱旧辞。

强至

强至　僧副普济过予诘其师名僧职之所自则曰尝济活饥民百万朝廷论酬以得

佛子苇麻众，概能蚕食人。

庸奴买师名，纳赀不计缗。

普济释苑秀，类同行佛均。

往岁东阳饥，愁声聒苍昮。

天民坐欲死，谁肯发一囷。

师勇营饘糜，全活百万民。

外台上其事，朝廷嘉师仁。

相府议优赏，美号宠厥身。

汝往贰尔正，示劝出圣神。

今时士大夫，体虽具缨绅。

十九饱妻孥，何暇及困贫。

视师固有激，抑可警其伦。

强至

强至　山中雨后

雨足前村云未回，逡巡屏面数峰开。

相呼野鸟逢人住，自戏山峰趁马来。

野色通明林叶净，溪声奔迸岸沙颓。

田翁见我应偷笑，底事行吟废酒杯。

强至

强至　山中遇雨

马上凉秋雨，随愁入乱山。

垂垂衣袖重，点点鬓毛斑。

猿鸟寒声外，渔樵古画间。

片时全岭暗，急趁暮钟还。

强至

强至　赏春

到老能逢几度春，直须饮量强增分。

吟情无际共芳草，游思难收如乱云。

还见春风与桃笑，却教人意叹芝焚。

妖红烂白方争赏，疏竹休夸号此君。

强至

强至　上高明府孙世则寄书及诗依韵和酬

客颜憔悴过三闾，犹喜良朋记拙疏。

忽隔重江论旧契，更言终日困新书。

宦情共减中年后，乐事难同二月初。

好在江山一樽酒，他时怀抱为君舒。

强至

强至　上何太宰生日二首

斗杓西揭柄，南吕已飞灰。

芝室占熊梦，蓬山挺梓材。

世欣金鷟见，人庆玉麟来。

天意非难料，行看位上台。

强至

强至　上何太宰生日二首

皇穹符宝运，嵩狱降真贤。

明月中秋后，黄花九月前。

潭潭新紫府，叠叠旧青毡。

遐想灵椿庆，春秋合几年。

强至

强至　上诗惠酒有谢

登高无具结欢悰，狂写愁吟叩主翁。

遽荷兵厨均美酿，却将酩酊谢西风。

强至

强至　上巳饮许公亭通判钱郎中以诗献因依韵和呈

丞相开筵御水头，席间别乘擅诗流。

特夸元巳从公饮，不比常年结客游。

淡色云阴笼日薄，暖香花气傍人浮。

篇章唱绝虽容和，酒盏恩深岂敢酬。

强至

强至　上运使工部

天地悭英气，人皆所得偏。

公乎何卓越，性乃独纯全。

精学窥神{奥米换采}，遗经讨圣渊。

辞宗师者众，诗将敌无前。

风雅一篇出，邦都万纸传。

斯文知未坠，大笔救将颠。

早听诸公论，仍推执事贤。

松筠贞节劲，金石亮诚坚。

向受严宸寄，尝持外计权。

才良鱼遇水，奸墨雀逢鹍。

黜陟司当尔，澄清古亦然。

裁讥成贝锦，乱曲恶朱弦。

未几恩函改，俄闻使旆迁。

彭门劳镇抚，汉诏许周旋。

铃阁昼开卷，熊辬春行田。

坐棠稀讼牒，恭梓接乡廛。

治状频称最，褒章讶未甄。

淮州繁转给，漕柄议登延。

旒扆知名旧，朝廷付命专。

温书颁绿检，要职复青毡。

岁赤膏腴地，河胶金谷船。

尚繄心计敏，能免国需愆。

既足中都食，兼充内帑钱。

输将今底绩，留滞矧经年。

不俟更书满，行聆迅召宣。

帝猷归润色，天下伫陶埏。

贱士何为者，孤踪最琐焉。

技疏谋鼫鼠，声泯类寒蝉。

七载沾微命，三霜备冗员。

谨廉徒自信，朴讷复谁怜。

材散良工弃，筋驽善御捐。

泥涂宁避辱，沟壑尚忧填。

援手惟公易，为容更孰先。

愿由门下进，毕力效尘涓。

强至

强至　上运使工部

网纪提诸郡，朝廷重外台。

举今持使柄，第一议公才。

心计笼寰宇，时名薄斗魁。

邦家经费足，山海利源开。

待哺充兵口，图丰积帑财。

酂侯惭首汉，唐室愧称裴。

干济谋无敌，澄清志不回。

谄言迎刃破，奸胆望风摧。

美课连优异，繁司久剸裁。

由来藏器业，所趣在公台。

岂俟更书满，当闻迅诏催。

帝前推惠泽，天下活枯莇。

贱子今州县，孤踪始草莱。

十年参绂冕，再命尚尘埃。

驭吏犹防盗，怜民甚抚孩。

官箴诚自勗，士毂复谁推。

近幸穷山侧，亲瞻大旆来。

霁威宽踨蹐，赐坐许徘徊。

短效时令献，微躬或见哀。

光华生裸壤，飞燄发寒灰。

古亦伸知己，愚宁愧自媒。

铸颜惟此尔，舍鲁更何哉。

巨野容顽矿，良工取散材。

愿由恩馆出，毕力策驽骀。

强至

强至　上知府少卿

近代东南守，何人与古同。

唯公临婺女，变俗似文翁。

流化陶编户，延儒萃泮宫。

栖粮农亩溢，鞠草讼囹空。

风月歌诗健，江山气象雄。

双溪今改观，八咏昔非工。

文酒高欢外，园林胜赏中。

妙年登白首，素节有清风。

嘉会千龄合，皇天五福融。

晚跻卿位棘，行觐帝宸枫。

卓马趋严诏，元龟简上聪。

谋猷一朝启，利泽万区通。

诸邑谁无状，孤生性最蒙。

简书循吏检，牒诉尽愚衷。

锐意锄奸蠹，推心活困穷。

不能防众口，止解洁微躬。

方托云垂荫，俄观岁改筩。

气寒期念黍，声在或知桐。

昔值民留寇，始闻书荐雄。

生成单贱迹，今日愿因公。

强至

强至　上知府张少卿

邦君今刺史，光禄古名卿。

况是三台后，仍兼二事荣。

才猷希世出，议论一时倾。

文燄长千丈，诗锋锐五兵。

量形沧海狭，气与素秋横。

官路紫朱竞，公心绂冕轻。

金华推美郡，铜虎惬专城。

半岁开尊府，休风变细甿。

堂阴空昼讼，桑野劝春耕。

每布诏条暇，间携宾从行。

江山寻胜地，笳鼓拥游旌。

好景樽前挹，新篇席次成。

双溪兹壮观，八咏昔虚声。

治状称尤异，宸衷眷直清。

势应非久次，代岂俟终更。

卓马朝将近，元龟德素明。

丰功增阀阅，旧物取钧衡。

属吏谁堪卹，孤踪此最平。

下科逾十稔，薄况甚三生。

尚壮羞乾没，虽驽愿使令。

斯辰如贲饰，吾道定蒙亨。

辄取盐车吭，聊逢伯东鸣。

强至

强至　上知郡都官

列郡二千石，所理我与共。

临淮守最贤，万口交一颂。

彼邦困飞蝗，我境欲集凤。

彼民粒不充，我黍地无空。

严乎如秋霜，巨猾弗得纵。

断乎如蓍龟，吏法不敢弄。

铃斋昼观书，朱辬春劝种。

明堂购众材，我公实梁栋。

行吐胸中奇，勋名光有宋。

贱生何为者，碌碌备僚从。

天幸所与薄，半岁侍羁鞚。

燕雀势力小，鹅雁食口众。

贫贱两虽甘，沥恳辄披控。

朝廷重为邑，外台荐方用。

岂惟进雨蹠，抑可利微俸。

私心觊公举，如昔望郡贡。

媒衒士所丑，未罪已自讼。

公如飞一章，举族免饥冻。

强至

强至　上致政蒋侍郎二十六韵

忆昔初登第，公时再镇杭。

诸生尽宾礼，贱子正亲丧。

顾在齐衰下，难瞻棨戟傍。

无依绕树鹊，欲进触藩羊。

岂谓二千石，容趋数仞墙。

襟怀一虚接，位貌两俱忘。

复坐蒙严诲，穷居庇末光。

寒踪深退省，感遇剧中藏。

俄解武林印，复怀吴郡章。

重经所憩杜，俯近必恭桑。

政续前遗爱，州存旧大纲。

风骚揖韦白，术业驾龚黄。

众有台衡议，朝推治状良。

栋材抡祀梓，庙器荐圭璋。

车马还非远，冥鸿趋莫量。

傥来轻弁冕，思去傲沧浪。

俞诏优贤降，安车就第康。

鸿枢辞密辅，碧落应文昌。

世外风波息，斋中日月长。

静怜诗酒地，回笑利名场。

愚也生无似，公乎惠未偿。

昨官从一掾，去德越三霜。

逖听解华绂，末由称贺偿。

旅巢今甚迩，恩馆密相望。

倾仰心摇旆，兢惭背负芒。

功成何以祝，五福具无疆。

强至

强至　升甫旋和答复走笔酬之

嫩箨斑斑玳点匀，圆肤细细玉条新。

渭川美实容先食，却向秋风懒忆莼。

强至

强至　升之元真观读书

白日无停运，青云要早图。

寓居邻上士，述作笑潜夫。

案冗书签满，窗明树影孤。

徘徊拂尘壁，一半旧题无。

强至

强至　渑池

古邑人烟陕雒间，马蹄车辙许谁閒。

不堪晓雨妨行兴，犹喜秋风慰客颜。

老去稍知筋力倦，年来只益鬓毛斑。

相如屈赵无遗迹，独有空名重泰山。

强至

强至　诗送长老芝公归灵洞

昔以医名著，今兹祖意传。

众生如不病，大士自安禅。

貌等涧松古，性同山月圆。

应防猿鸟忆，却指旧林泉。

强至

强至　诗赠宝应禅老溢公

或来丈室问师禅，师解临机示意筌。

云在虚空宁有碍，月当阴晦亦长圆。

更无馀事牵尘想，犹有能医结世缘。

瓶锡憧憧参祖学，几人垂老得林泉。

强至

强至　诗赠圆公大士

恐是逃名客，因为出世流。

人间云不定，心外佛何求。

醉喜形骸放，诗嫌偶对囚。

我应遭窃笑，声利乃身雠。

强至

强至　石亢之出铜雀台砚相示信笔题其后

铜台遗荒基，寂寞千载下。

黄埃朽壤间，所得或片瓦。

砚材世共珍，购金不论把。

浪好昧所别，往往乱真假。

强至

强至　石太保挽词

许国三朝老，传家万石君。

乞骸章未报，没齿讣先闻。

挽铎摇秋露，铭旌卷暮云。

龙冈逢吉壤，马鬣寄高坟。

强至

强至　书窗

一室微吟地，开窗更欲虚。

入云惊纸破，照月爱棂疏。

野色连朝夕，秋光满屋庐。

何如谢太守，远岫独相於。

强至

强至　书感

择己要有持，择人要有别。

浅夫脱所守，柔颜附炎热。

庸儿昧所择，目前事苟悦。

彼柔有时变，尔炎有时歇。

歇者既死灰，变者遂刚铁。

平时绸缪地，一朝等楚越。

古人论淡交，君子保常节。

作诗贻知言，不为昧者说。

强至

强至　书吴江垂虹亭诗

千尺危桥跨浪雄，压桥虚阁势凌空。

直疑有路通银汉，又讶横天卧玉虹。

尽挹江山归醉目，独开怀抱向清风。

却嗟景出天随后，不得当年一咏工。

强至

强至　书香山寺壁

精蓝孤绝乱云间，云外疑无路可还。

顾我尘喧非白傅，缘何今日到香山。

强至

强至　书香严屋壁呈寺主隆师

庄严模净域，金碧照晴霓。

土木有时竭，楼台无日低。

林泉藏好处，巾屦得安栖。

我愧陶彭泽，烦师数过溪。

强至

强至　数日前伏蒙吴先生留饮旋辱尊什喜某之来谨依严韵奉献

昔荷齿牙论，今犹骨髓沦。

报知亏国士，高第滥门人。

墙仞欣重到，眉头为一伸。

却嗟夫子疾，是日卧漳滨。

顺师归湖寺后以诗见招因戏答之

山月溪云思有馀，岭猿沙鸟静相於。

閒中物象都收敛，别后诗才愈发舒。

拟就邻翁沽竹叶，直邀野令走篮舆。

提壶漫叫无凭准，一醉春风莫误予。

强至

强至　松江别吴伯强

底处与君长笑歌，夜舟醉漾松江波。

君帆今夕不我住，其奈一江风月何。

强至

强至　宋都忆梅

古屋前头几树梅，长年腊后已全开。

自经远别凭谁寄，欲问清香无使来。

空与吟怀惊岁月，愁将客眼对尘埃。

枣林榆筴粗疏甚，索寞山东把酒杯。

强至

强至　宋周士以新蕈为惠并示佳句依韵和答

食蕈由来胜茹芝，十年此味望晴霓。

雕盘细簇春云朵，惠我殷勤助杀鸡。

强至

强至　送长安佥判鲜于子骏还阙

相望蜀父老，应嫌驷马迟。

三冬辞幕府，千里走京师。

富贵那能滞，文章自有知。

关山含雪意，别酒对秦姬。

强至

强至　送陈郎中泗州得替

历选临淮守，多闻政术偏。

若柔非似水，即是急如弦。

下吏或弄法，属僚时窃权。

邀权沸钟鼓，市誉饰庖笾。

此弊岁月久，何人才业全。

我公来作郡，众口悉称贤。

宽猛履中道，勤劳经比年。

宪章难尔枉，纲纪自吾专。

间喜文字饮，懒开歌舞筵。

迎宾常倒屣，酌水每留钱。

无愧古循吏，岂同今备员。

频升功状最，宜待宠章甄。

上意深嘉乃，高怀遽撇然。

琳宫愿监董，铃阁厌拘牵。

帝惜惟良去，公逾所请坚。

俄闻拜俞诏，得往阅陈编。

未可谋真隐，行当被峻迁。

散材蒙剪拂，殊遇绝夤缘。

有立期他日，无望报二天。

聊将感知泪，洒送北归船。

强至

强至　送成都旧尹赵龙图至骊山作

阻傍严公住浣花，喜从秦地见高牙。

致君前去心逾赤，抚俗归来发未华。

路出锦江乘夜月，骑停绣岭揖朝霞。

自怜二纪游门下，今日聊能托后车。

强至

强至　送程公辟郎中知洪州二首

滕阁栏高红蟚蝬，章江水阔碧琉璃。

几年气象归谈笑，一道藩垣系指麾。

那待韩公来属部，无劳王勃写雄辞。

使君自有文章手，能与山川作好碑。

强至

强至　送程公辟郎中知洪州二首

君王从此不南忧，善付名郎第一州。

笳鼓出严千骑从，旌麾坐制九诸侯。

城巅观阁屏间见，江底乾坤镜里浮。

门下贤豪常满榻，却应仲举减风流。

强至

强至　送川僧玘上人归雪窦

释子群群蹈一辙，类能恐诱鼓师说。

彼上人者剑外来，独许清吟调风月。

就我乞诗归甬东，三叩宾阶通刺谒。

何时腰下解瓶盂，岩窦应逢先腊雪。

强至

强至　送传宣李子范供奉归阙

曾共征西幕府来，相逢今日魏王台。

喜情重把论交袂，感泪频添话旧杯。

此别情怀无限恶，他时谈笑尚容陪。

马蹄归趁春风急，应有花先禁苑开。

强至

强至　送春

年年不会春来处，疑自深红嫩白间。

今日却从何处去，明年依旧待君还。

不堪眼见莺花老，安得心同木石顽。

身外韶华犹可再，其如绿鬓与朱颜。

强至

强至　送纯甫仙尉

秋晚送归客，别酒风前酣。

一揖不回归，撇然就征骖。

挽裾问客故，舍我何其甘。

客言有慈母，三岁淮之南。

今将拜嘉庆，归心剧风帆。

薄亲厚他人，倒置理岂堪。

顾予失所问，汗颜为客惭。

客生富豪家，妙年穿青衫。

初仕已绝足，不与群驽参。

掾邑尚牵制，逸骥受辔衔。

纵之使自驰，万里日可贪。

持此作亲寿，行矣毋少淹。

强至

强至　送粹中赴举

朔风搅疏林，短日寒无晖。

有客气轩昂，束书赴礼闱。

行橐虽云轻，满抱藏珠玑。

出以售春官，善价其可希。

骨肉送出门，稚子犹牵衣。

我为举别觞，一言庶不违。

京师足纷华，慎勿事轻肥。

白首有双亲，待子得官归。

强至

强至　送大名府签幕吴都官几复移粹安肃

相公樽俎纳豪英，使者封章荐姓名。

落日送愁离幕府，翔云随眼入边城。

万蹄宛马休南牧，一啸燕姬慰北征。

敌颈愤来还请系，雒阳前后有书生。

强至

强至　送窦彦法学士被诏赴阙

绿发传家五丹桂，青云错路两朱辬。

凤批天语来严诏，马跃春风候禁门。

造膝从容应有问，披心慷慨不无言。

君王一见知堪用，未历财闱定改恩。

强至

强至　送度支刘郎中被旨赴阙

赴辟函关道，来时犯雪泥。

今乘匹马过，早见晚莺啼。

峣阙兼程到，丹墀数日跻。

一言知国器，三接是云梯。

小丑翻然顺，灵珠自此稽。

和戎须上策，议要合征西。

强至

强至　送范君武

谪仙放荡来江东，醉吟三见江花红。

吴儿聚观玉勒骏，越女一笑金钱空。

笔端灵文落彩凤，席上古气舒长虹。

飘然又趁白云北，别语有尽情无穷。

强至

强至　送范令巽之赴陕县

陕人西望眼，唯认马蹄东。

柳县追陶令，棠郊谒召公。

问农游手劝，听讼下情通。

千载莱芜后，传家有素风。

强至

强至　送公度赴诏归阙

两京三仕并交游，有道从来慕太丘。

白日声名随诏召，青云家世踵飚流。

数程去路朱蹄骏，一曲离筵翠黛愁。

材力如君当拔擢，敢辞幕府独淹留。

强至

强至　送公济还阙下

不候关征满岁归，邑人徒尔挽行衣。

肯将泪对残花落，应自心先去鸟飞。

官向长安多富贵，君当即日享轻肥。

绿槐阴合天街后，恰缀宸班拱帝晖。

强至

强至　送关景芬秘书赴山阳尉

峨冠初上童儿首，君已老成予辄友。

肺肝相照二十年，今日不殊前日厚。

纷纷共笑薄媚徒，对面论心回面否。

吁君意气非昔粗，犹著青衫从吏部。

得官将尉古山阳，有蕴无施州县后。

山阳楚邑为最雄，聒聒众咻千万口。

阶庭听命趋上官，守阁使台靴日走。

舟车冗客来百须，政逐从违成好丑。

君才遇事有卷舒，公道当官胆如斗。

或时畏缩类懦夫，私请不容毫发受。

往行素守裨长官，肯到县厅同木偶。

颇闻彼俗殊东南，例重市门轻陇亩。

盐商茗贩白刃随，切与椎埋破渊薮。

能声自可博己知，懒趁庸儿媒左右。

吴江日暮山川愁，疏树烟头排敝帚。

北帆欲挂倾别觞，还有阴风吹散酒。

醒难为别醉几何，人世无时好分手。

知君此去忘故园，淮月楚云惟我有。

强至

强至　送河北提刑王詹叔郎中被诏充开封府判官

人物神州杂五方，平明京兆坐黄堂。

民投牒讼千狙诈，吏抱文书百雁行。

幕府要人关听断，朝廷自昔选才良。

朔陲使者声名久，随诏南辕佐赵张。

强至

强至　送河北转运燕刑部被命充三司副使

亿万供须仰县官，大农选造遍朝端。

外台心计推公最，中诏恩除副帝难。

文石近班趋玉笋，紫丝新帕覆银鞍。

行摅仁义裁经费，天下征繇不日宽。

强至

强至　送记注杨学士被诏赴阙

学士声先压并游，词源浩荡浸昆丘。

九重紫殿三题就，万里青云数刻收。

天子临轩名第二，春官奏卷等俱优。

翰林试笔寻挥写，册府譮文倏校雠。

京邑纷华非所好，乡邦偃宴得其求。

始看别酒倾同舍，早听欢谣载两州。

严诏飞来批凤尾，近班归去立螭头。

一年父老漫留寇，四世公台将至彪。

即日金銮开步武，往时驷马减风流。

蹉跎旧掾瞻行色，渐老从军祗自羞。

强至

强至　送蹇磻翁都官赴粹梁门

共昔登龙客，仍今同舍郎。

后先趋帅府，南北重离觞。

塞角催秋月，边烽落晓霜。

军城看趣召，能久赖王祥。

强至

强至　送江卿知徐州

凫绎州山绣画开，东方重镇仗卿才。

过家喜气随行盖，入境欢讴接贺杯。

玉甽试寻彭祖宅，金羁看戏项王台。

都门送别无新句，尽属文通自赋来。

强至

强至　送京西运使周度支

公持使台柄，行矣过乡关。

自昔捐繻处，于今拥节还。

素推仁义本，将底输赋閒。

惠足跻民富，威先变吏顽。

高谈能佐治，大笔出诛奸。

所禀具纯德，未尝柔正颜。

最为时论重，自结主知难。

忠节久方见，诏音行复颁。

匪朝登相阁，均福浸人寰。

列郡方驰恋，征舻已莫攀。

风霜十月始，铙鼓一川间。

骤夺孤生庇，瞻言感涕潸。

强至

强至　送觉上人还霅

卞山风月古，秀发在诗人。

之子含清骨，禅师托后身。

千篇取箧藁，一梦绕乡苹。

知己大丞相，无劳揖缙绅。

强至

强至　送郡判郑世表库部奉使陕西

心驰关右气轩轩，笑著征袍谢别樽。

面对延和知远器，力城东洛是名门。

边需前去劳多算，疆事归来听一言。

洮陇居人瞻汉使，此行知不为河源。

强至

强至　送李厚秘校赴相州户曹

迎妇金貂宅，之官铜雀台。

俱新是婚宦，有素独怜才。

簿领时能拨，图书日可开。

无劳叹州县，自足脱尘埃。

强至

强至　送李讲主还维扬

定忆婆娑树，双垂满地阴。

春风吹社燕，归意逐淮禽。

帆落横江尽，门开小院深。

先挝大法鼓，续震海潮音。

强至

强至　送李去病杨元老

君王赫怒超前古，威令风驰奋皇武。

将士咸怀敌忾心，桓桓孰可当貔虎。

岷峨横抹西南坤，河池散关当北门。

坚城高寨碍￡　鸟，天兵百万方云屯。

给军自古资巴蜀，接轸连樯转刍粟。

正须将漕得其人，赋役平均军食足。

三分才具超常伦，不独摛藻追渊云。

究宣德意可预见，抉剔奸蠹苏疲民。

使星入蜀今重应，芒寒色正相辉映。

川合东西几万家，伫瞻

节交相庆。

行闻尽录平戎功，给饷正与提兵同。

紫泥封诏看西去，归来联骑朝王宫。

强至

强至　送李山甫赴熙州

懒忆盱江钓绿波，春风跃马望洮河。

平生富贵来虽缓，一日剴　名得便多。

城上陇云飘汉角，楼头关月惨羌歌。

剩裨儒帅开边策，大有燕然石可磨。

强至

强至　送刘伯寿团练致政归洛阳旧隐

几年笑傲负缑云，一日重寻麋鹿群。

归老慢贤疏太傅，不侯谁念李将军。

霜天剑气闲中见，月岭笙声醉里闻。

回首功名今似梦，逢人懒说守边勤。

强至

强至　送刘嗣复都官赴辟秦州幕府四首

安西幕府蔼声华，礼币迎门促去家。

长日壮图看剑气，隔宵喜信报灯花。

轻装度陇由来惯，逸辔追尘不待挝。

宾主御戎俱有策，只陪谈笑却边沙。

强至

强至　送刘嗣复都官赴辟秦州幕府四首

十万强弓略未弯，妖氛渐灭贺兰山。

元侯把诏开新府，上客随书出故关。

诗酒不妨行乐外，功名只在立谈间。

主人待勒燕然石，谁道能铭独姓班。

强至

强至　送刘嗣复都官赴辟秦州幕府四首

几载关西任醉醒，一朝意绪属青冥。

舌端江海倾谈韵，掌内风云指阵形。

乌府中丞知国器，鸿枢学士纳边庭。

二公远近观成效，莫使旄头尚有星。

强至

强至　送刘嗣复都官赴辟秦州幕府四首

入秦乘夏颇相宜，笑拂征鞍尽别卮。

鹦鹉陇西迎赋笔，芙蓉幕里近花期。

祖琨清发能长啸，老杜冥搜有杂诗。

君去定应兼二美，军书暇日戍楼时。

强至

强至　送陇州使君刘仲仪左藏赴治

夹道浓香数里焚，随车和气一城薰。

兵民如见古循吏，文武兼能今使君。

冷射祠堂沠水月，晴飞郡阁陇山云。

幕中知有才从事，樽俎清谈定喜闻。

强至

强至　送陆覃校书赴选西上

朝饮送春酒，暮吟伤别诗。

予愁莺语乱，君兴马蹄迟。

五府何时辟，三铨会早辞。

回鞭晋阳道，不负细侯知。

强至

强至　送吕贯中

陋邑相逢乐且敖，一枰才了又丹醪。

酒因校户知君大，棋为论饶觉我高。

忽对溪山挥别袂，却忧棋酒寡同袍。

勉哉各努当年力，无使功名见二毛。

强至

强至　送吕监簿归淮南侍下

花边把酒趁晴晖，春去花空兴尽归。

白发亲庭宽北望，青帘客舫喜南飞。

京埃衮衮休回首，淮月娟娟好振衣。

年少身名当自立，不须裘马事轻肥。

强至

强至　送马特失荐还苏回舟中作

一客空归颜色低，众人气亦丧虹霓。

泪添酒盏霜天阔，目断帆樯海日西。

交臂散零如木叶，别肠萦转似山蹊。

遥知名在乡书者，雨洗秋街跃马蹄。

强至

强至　送裴光世赴举

光世出门头懒回，身将西去犯斗魁。

风云自系鹏鹄健，里道正为骅骝开。

忆初乡赋选主司，数州侧脑听外台。

一朝吾乡腾荐口，姓名喜得丁与裴，

笔摇试席动千指，匠精反愧木尽材。

六人既拔里中杰，黑白自可消怨猜。

君名稍稍近人底，岂是天意激后来。

主司南宫顷第一，又尝礼部预拣才。

颇伤辞律变新进，怪僻一鼓波遂颓。

既而移书六人者，历数齐弊有可哀。

且言文章贵体要，试格尤要合准裁。

六人既拜主司教，青云捷路知力推。

方今最曰场屋公，实艺可进那用媒。

君胸二纪富珍蕴，每向纸上挥琼瑰。

挂名省壁定显赫，续取科第仍崔嵬。

明年跃马游街尘，请君饮乾临别杯。

强至

强至　送彭景行寺丞侍养得请归荆南别业

上年慈母怀乡泪，愁杀啼鹃耳畔飞。

归计任荒扬子宅，喜情自入老莱衣。

秣陵五马开樽待，荆渚双鱼荐馔肥。

能为圣朝全孝理，贤声行色两光辉。

强至

强至　送评事十九叔入秦

白露沾兰草，王孙转忆归。

蔡州新战罢，郢路去人稀。

谒帝不辞远，怀亲空有违。

孤舟看落叶，平楚逐斜晖。

北阙见端冕，南台当绣衣。

惟余播迁客，只伴鹧鸪飞。

强至

强至　送前水监王仲贤郎中赴阙

素节清明照水台，夷涂行骋忽徘徊。

惊人险句何妨露，向阙丹心未可灰。

马勒春风朝弁集，鸡呼晓日禁门开。

从来早赐清閒对，不信君王肯弃才。

强至

强至　送乔岑

世俗谁夸昼锦归，乡人应笑旧儒衣。

一言许与经词伯，三道声名出礼闱。

好在青云须远步，莫愁黄鹄不高飞。

还家便养轩腾志，当使闾阎见面稀。

强至

强至　送人还阙

谈笑三年陪主帅，文章二纪在公卿。

莫辞别酒倾秦地，且听离歌唱渭城。

鞍马入关侵腊尾，宫莺到阙破春声。

朝廷拔擢贤才急，合有当涂荐姓名。

强至

强至　送盛君方

秋风木叶飞边彻，日暮铜台别杯釂。

燕姬一曲声未终，交臂方携忽南棹。

相公镇魏从辟书，玉帐三年奉谈笑。

密谋直道裨主人，饱食庸儿或阴诮。

君殊不顾但自若，焝焝诚心复谁照。

相公还朝数论荐，援手无人在廊庙。

荐章未报人事改，魏国门前客相吊。

圣贤尚觊后世知，万事那能目前料。

方今擢才不待次，道路纷纷走严召。

朝廷必欲收真才，岂有如君使常调。

读书适用非苟知，脱略空言直趋要。

有馀利刃未一施，可惜青萍反居鞘。

谁能出力终提携，会看惊人露芒耀。

君如弗偶好言命，予亦徐当卜耕钓。

强至

强至　送施野夫赴举

胸中六籍收高谊，手抚辞章应礼闱。

不饮故人相别酒，恐沾寿母自缝衣。

吴河系棹开深冻，汴日迎鞭弄短晖。

四十明年方得仕，平生未与古人违。

强至

强至　送石亢之节推赴庐州幕府

执政昔曾祖，滞才今令孙。

三迁才大幕，万石已高门。

阮瑀妙草檄，毛公深雅言。

相纵宾主乐，淮月共清樽。

强至

强至　送石师正

马蹄南出都门路，行客少年春色暮。

花片空随别盏飞，柳条难系征鞍住。

强至

强至　送史正孚

再提试笔入南宫，落纸文章近更工。

一第声名光昼日，十年意绪散春风。

眼惊梁苑花枝静，心豁秦川酒盏空。

材大莫嫌关赋冗，青云知己有诸公。

强至

强至　送宋国叟赴吉州司理

水光山翠一城浮，碧瓦朱甍万井稠。

平日居人皆富庶，少年新掾更风流。

传家妙术观尊府，决狱能声擅剧州。

利刃有馀清兴足，不应诗句废江楼。

强至

强至　送孙公素机宜书记赴太原刘龙图之辟

夕楼清啸却妖氛，越石并州晋史云。

威望裔孙行破敌，美名才子去从军。

关榆碍马阴初合，塞草迎人绿自薰。

幕下清吟消日月，樽前壮略起风云。

寻常喜论兵民策，尺寸羞铭将吏勋。

顷岁金门同献赋，平时玉帐暂论文。

早传尺素频来魏，莫待飞鸿晚过汾。

谁问何官一书记，十年阃制自当分。

强至

强至　送谭供奉

丹山灵凤质，偶别帝梧飞。

忽忆华林好，还收倦翼归。

绿深宫树合，红薄苑花稀。

重到回翔地，卑栖叹昨非。

强至

强至　送同年张正臣赴海陵幕

早年登甲选，从事又东藩。

地与淮流绝，城连海气昏。

好山供健笔，暇日乐清樽。

多著太平策，归来奏帝阍。

强至

强至　送同年周涛赴吉幕

庐陵风物素称繁，幕府雄夸列郡间。

从事有才诗笔健，平时无警檄书闲。

清吟良足偿风月，曲宴应频醉髻鬟。

行矣功名及年少，未宜留意属江山。

强至

强至　送王宾玉

相如昔乘使者车，县令负弩当前驱。

颇矜意气夸里闾，檄词烂熳肆欺诬。

归来不说民饥舑，馀佞更留封禅书。

江山清绝冠天区，岂甘久被斯人污。

迩来炳灵轶古初，耆俊相繼驰亨衢。

堂堂御史今名儒，志节慷慨忠义俱。

才高识远器有馀，不似文园浅丈夫。

一朝持节归成都，使星皎皎临坤隅。

辍从宪府恩意殊，霜威鹗击正所须。

奸胥所在察于荼，交券计斤良可吁。

锄凶芟秽忌踟蹰，元恶须行七日诛。

恶除惠泽益沾濡，顿使枯瘠都丰腴。

坐茵未暖毡氍毹，诏归还直承明庐。

朝廷急贤恢远图，碧鸡金马不用渠。

以人报国功难逾，诸生中有何武无。

强至

强至　送王敏夫判官赴举京师

郄公门下识羲之，风骨无尘耸秀姿。

壮气海鲲翻碧浪，逸才天马脱金羁。

旋凭辞律趋明试，首听文衡中有司。

太学旧游应刮目，青衫事业盛当时。

强至

强至　送王明叟起秀州法掾

去去持丹笔，当官议是非。

壮心低仕路，恋涕湿亲衣。

汲浪樯乌急，吴霜稻蟹肥。

论文杯酒后，从此故人稀。

强至

强至　送王审言供奉

飞花几点送春馀，执手春风意惨如。

一见相欢露肝胆，莫因别后却情疏。

强至

强至　送王天常太祝诗

雨洗春枝冷，莺愁晚更啼。

感时双泪落，送客片帆西。

淮隰逢鴒羽，京尘纵马蹄。

有才无殿课，安稳步通闺。

强至

强至　送王文玉归浙

插旗打鼓放船头，二纪蓬莱一梦游。

回首谁能顾庭鹭，收心自可近江鸥。

盘堆玉缕鲈初脍，盏溢金波酒旋簄。

摩诘定怀廊庙弟，新诗未免到皇州。

强至

强至　送王夕拜移帅庆阳

一月天书两紫泥，朝持使节暮征西。

关中父老攀旗尾，阃外偏裨望马蹄。

行色欲侵边雪散，威声先压塞云低。

情勤佳客双延辟，令肃强兵倍训齐。

城堡此时归镇静，朝廷自昔重招携。

坐收勋叶光彝鼎。入拜恩私宠介圭。

文武兼才缘已试，父兄前烈不难跻。

却惭主帅经三易，幕府徘徊守故栖。

强至

强至　送王仲贤郎中游天平山

近来好事数中郎，笑指秋山学楚狂。

绝顶去天应咫尺，回头平楚祗毫芒。

步侵猿鸟双藜杖，吟蓄云烟一锦囊。

日并尘游疏逸驾，自怜丘壑意空长。

强至

强至　送吴令常甫之武平

朝廷重一邑，悼昔容备员。

自严荐举法，颇号近得贤。

仕者既择地，主恩那罄宣。

遐封暨恶壤，十必九弃捐。

武平杳何所，闽裔天南偏。

林密毒虺藏，吐瘴蟠长烟。

冬候气亦暖，里俗衣不绵。

旧令昨请代，阙榜张三铨。

无人议一往，常甫独不然。

丈夫志四海，岂安庐室边。

畏避属衰怯，我今幸壮年。

所寄有民社，勇去无山川。

吴天破新腊，雪片冲离筵。

阖坐劝别杯，情厚祷亦虔。

药饵慎勿疏，善保食与眠。

柂牙起惊涛，饯车散江壖。

吏民前涂奔，争迎上泷船。

到修府中谒，首低小侯前。

主人知才名，应以尘土怜。

下车转春首，讼未临婚田。

远人喜新君，有诉恐不先。

据案扫滞务，一决如流泉。

呼儿伴儿戏，邑事乐静便。

地宽人物稀，林实杂海鲜。

荔子委树旁，毛鱼不论钱。

饮食信云美，那肯事宴筵。

政休宁闲斋，空肠味陈编。

他人保无过，岁满犹自迁。

矧君资性好，进业补未全。

材长老松干，气强直弩弦。

坐养青云资，归着要路鞭。

君家新蔡后，清节能世传。

岂必因赏格，荐状期联翩。

鄙人忝末契，相识由童颠。

忧怀自足感，况复别绪缠。

君其慰我私，北鸿附新篇。

强至

强至　送吴判官

雨乾青活淮上山，君领善课趋帝关。

春风满路马足健，翩然征辔不可攀。

吁君登科越一纪，中又困踬罹苦艰。

苍虬垂髯猛虎卧，青衫四十鬓欲斑。

我疑君胸典籍府，千轴万卷罗其间。

圣经贤史及怪说，叩之不已如循环。

有时启口论时病，往往愤发涕欲潸。

位卑道屈志未就，姑以大笔诛雄奸。

就令君居太史局，犹足上下马与班。

刚然古胆贯白日，不为权贵柔正颜。

退之常患天地惠，偏向君子怀独悭。

高冠大笏尽知己，行矣得意东南还。

强至

强至　送谢先生归紫霄峰

不同卖药入都市，又异执帚见相君。

冠盖临门求上剂，公台解榻叩多闻。

应思夜鹤侣蕙帐，却笑伯鸾家布裙。

藜杖还寻紫霄顶，无心出处似山云。

强至

强至　送宣州太守沈司封

宣城从古胜，谢守擅风流。

夫子名当世，君王付此州。

讼铃闲郡阁，吟笔动江楼。

莫忆窗中句，能诗今隐侯。

强至

强至　送药王圆师

吴僧甚商贾，嗜利角毫芒。

或以翳自业，利心剧虎狼。

今时愚鄙人，平居吝私囊。

寒饿来求仁，一毫不肯将。

不幸病且亟，呼医计仓忙。

惟医所欲求，万金弗较量。

吴僧业医者，十室九厚藏。

张口待人哺，喋喋厌酒粱。

求其不尔徒，萧丛拣兰芳。

圆师何许人，出家本衢梁。

自圆之先师，三世为医王。

圆尤得术精，一丸起膏肓。

虽挂吴僧籍，亦吴其衣章。

仁义薰厥心，愈彼不愿偿。

人以财啗圆，恶如唾沾裳。

晨斋未有馀，一饼蔬充肠。

行橐无长物，秋风药裹香。

昨因赴人急，挈然来浦阳。

始见已可爱，气温语端详。

再见结所好，佛外喜缣缃。

住久见益数，乃知数事长。

作诗聊纪师，岂曰为行光。

强至

强至　送俞元宰失荐东归

蛟龙水浅一战失，鸿雁天寒相背飞。

疏柳不堪霜后折，故人转觉酒边稀。

朱颜有改宜看镜，黄卷无穷且杜扉。

事业计从勤愤得，未妨邻里笑空归。

强至

强至　送元恕

我本生穷阎，才命两乖塞。

再试得一第，失足落铨格。

去年赴选集，摩肩杂隶役。

吏口骈名呼，摧沮气填臆。

僦居在闲坊，门巷少人迹。

于时苦病吟，谁肯顾越{睾幸换与}。

高冠纵一临，车马有屈色。

平生青云志，跕跕若堕翼。

羡君富词才，时志复两得。

解褐拜初命，便缀审官籍。

秋高马足健，驾言往京国。

诸父列禁严，南北罗第宅。

往来伯叔间，此行稳栖息。

君家世儒林，图史况山积。

灯火今可亲，幽探勉馀力。

京都号纷华，君志定非溺。

勿贻双亲念，此外慎眠食。

强至

强至　送运使李工部自陕西移益部十韵

近取河湟议出师，公才正合济今时。

朝廷好问平戎策，郡县无劳谕蜀辞。

萧相餽饷堪仰给，马卿建节忽西之。

未容岁课关中奏，即听风声剑外驰。

垅雪欲飞行路片，江花应发到官枝。

桑麻蔽野居民富，锦绣连甍雅俗熙。

万井讴歌饶乐事，百城财赋省文移。

就更使部虽云速，入用王朝固未迟。

绿发贵名由众论，青云旧物是台司。

东归马首须迎驾，为感新来国士知。

强至

强至　送曾元恕太祝赴汉阳监征

汉江山色秀苍烟，山拥江光入马鞭。

行思欲飘飞鸟外，别颜空惨落花前。

勉旃关赋那终岁，好在家声幸壮年。

鹦鹉故洲应寂寞，得无新句发晴川。

强至

强至　送张龙图赴益州

天子首除全蜀尹，近班亲问治才长。

辅臣皆曰明公可，出守当令远俗康。

拥节两川曾不扰，剖符千里定为良。

图书溢目延丹禁，印绶垂腰制一方。

紫诰忽来双雨露，锦城重去五星霜。

望尘骑走儿童竹，夹道壶倾父老浆。

坐啸楼台万山碧，行春车马百花香。

西南每往临藩屏，前后多归入庙堂。

那比小侯论岁月，即陪元宰燮阴阳。

无劳青史夸京兆，今代成都有赵张。

强至

强至　送张如莹

柏城亲见五云飞，归奏严宸侍玉墀。

重待三长专笔削，新迁八座总纲维。

却缘关辅初通属，便向斋坛去把麾。

暂使文星历东井，方资远略控西陲。

乖崖今觉诙谐验，清献但容龟鹤随。

巫峡风高送帆席，锦江春动照旌旗。

临川略应添刀梦，宣室行闻盛德诗。

看取锋车即西去，岩廊正欲聚皋夔。

强至

强至　送张升甫三十韵

岁馀客秦雍，处俗失大方。

眼前纷朋游，外同异中肠。

最得张子晚，一见合柔刚。

拜我十年兄，本非以其长。

直缘父兄旧，及此三纪强。

子之先大夫，畴昔粹馀杭。

予时以童子，进谒升公堂。

仲兄齿予亚，同学隶州庠。

行联坐接席，无异彼雁行。

此时君尚孩，纵记今亦忘。

去住忽南北，中间异行藏。

后予与君兄，乡贡入帝乡。

见面初惊疑，偕问徐乃详。

同年忝进士，兹复同省郎。

伊予论契好，始见今发苍。

昨君解下邽，东去随荐章。

归来妇翁家，春风到秋霜。

予居幸对舍，有酒呼隔墙。

往还兴颇熟，间外绝毫芒。

乘月步横桥，观渔立回塘。

诗句迭唱酬，稍稍积巾箱。

自许先功名，知我尚激昂。

放言遗形骸，不以我为狂。

古称管鲍交，千载窃相望。

辞我复云东，坐不安吾床。

汴水日向落，更久不可航。

甬东抛田园，不治久欲荒。

急省江南兄，数事皆不遑。

殷勤挽征袖，强留尽一觞。

何以将别意，时菊有清香。

强至

强至　送张叔毅北归

公子姓张天上有，少年如谊雒阳无。

满编秀气同归楚，后夜文星不照吴。

云密蛟龙闲未试，霜寒鸿雁急相呼。

知君懒爱平湖绿，白日声名会早图。

强至

强至　送章传道东归三十八韵

一日或数篇，数日哦一轴。

夫子之於诗，夜补昼不足。

长吟天地间，万象困题目。

天徒饱其才，而特馁其腹。

声名三十载，半百事场屋。

今年试春官，淡榜辄不录。

东风吹残花，客泪迸京毂。

回头谢青云，却抱来时玉。

河阳谒相公，每见辍饭沐。

赆金实空囊，礼遇骇僮仆。

遂游西诸侯，骑马度函谷。

长安寻素交，零落半丘木。

惟有终南山，相看似旧绿。

东李雅好客，既亲意转笃。

授馆如投家，晨杯继宵烛。

羸马残青刍，饥僮厌馀肉。

予方坐幕府，陷嫉苦流俗。

群吠耳且盈，介立趣颇独。

得君倍欢然，坦不置边幅。

论情虽云晚，闻谊固已夙。

二章初交锋，懦气令避缩。

自笑不量力，强和旋取衄。

从此遗形骸，留馔或脱粟。

有酒时招邀，共醉小轩竹。

论议到圣贤，道德富停蓄。

岂比篇章流，烟云绕心曲。

飘飖走边城，新禁察儒服。

戎帅不敢延，进退势俱触。

六月汗沾衣，几作穷途哭。

回来卧旅舍，所得不充欲。

乡思生秋蛩，轻装遽云促。

行当买淮田，晚岁谋退筑。

予材觉无庸，计虑亦既熟。

无资媚要权，与世背驰逐。

祗合从渔樵。胡为苟寸禄。

淮吴幸相望，有邻可容卜。

浩歌老吾生，争食任鸡鹜。

薄宦犹縻人，归飞羡黄鹄。

强至

强至　送赵龙图赴成都

禁中延阁龙图贵，天下名藩益部雄。

紫诏一开双渥泽，锦城重入五春风。

吏民望拜行尘外，父老喧迎喜气中。

犹指绣衣前蜀使，宛然绿发少文翁。

独当明主新才选，应记先朝旧谏工。

苏息两川遗惠在，抚柔千里宿心同。

旌旗每顺游人出，樽俎宁容座客空。

却恐江花寻未遍，已除刺史作三公。

强至

强至　送臻上人还云山

半岁风埃地，终朝云水情。

身兼飞锡健，眼向故山明。

不改禅衣色，从来野橐轻。

烦师伴猨鸟，两耳厌车声。

强至

强至　送镇叔

三月将交雨细时，馀花扑扑柳飞飞。

已於树底闻莺恨，更向花前送客归。

暗绿几行迎去马，乱红无数落征衣。

伤春惜别锺吾辈，此际宁容瘦骨肥。

强至

强至　送知府吴龙图

国初以来治蜀者，处置尽自乖崖公。

当时奏使便宜敕，不与天下州府同。

行之已及八十载，奸宄销伏谁之功。

因循至此渐抏敝，有未晓者时相攻。

鞭笞小罪亦检察，不许略出常科中。

下民知之颇不惧，州县往往藏群凶。

侧身敛足未动者，实以累朝恩泽隆。

公之初来蜀人喜，慈爱久著民情通。

众心欢然耻犯法，捄药浮薄归醇醲。

尽将约束付僚吏，兴起学校还文翁。

二年美化极沾洽，远近循服如偃风。

上将归公问谁代，当使间作如笙镛。

遂求元老得青社，其人廊庙之宗工。

往年镇抚有异绩，大旆再来遣于东。

公今与之合符去，到必奉诏参夔龙。

大资旧德固无虑，剖判自出其心胸。

所忧厥后嗣之者，忠定良法还如空。

养顽活狡作渊薮，不免剪殄烦兴戎。

蒙之愤懑久填臆，言贱不得通九重。

颂公上殿起居罢，第一用此闻宸聪。

强至

强至　送知府余少卿

朝野清风五十年，更留政绩与民传。

全家只饮东阳水，自古无如太守贤。

手把耕犁农业劝，足投庠校士风迁。

弗容惠爱终三载，倍使罢穷恋二天。

来暮井闾存昔讼，去思亭观有新篇，

倾城幼艾方遮道，尽日旌麾不得前。

尘土想趋层阙下，梦魂犹忆两溪边。

吾君正欲登耆哲，未放收身到地仙。

强至

强至　送朱传道推官赴刑部详覆

文章自老齿独壮，富贵偶迟名最先。

冷落官曹按丹笔，风流幕府别红莲。

高谈倾座迥无敌，清骨照人长欲仙。

好在胸中书万卷，校雠四库续登贤。

强至

强至　送朱郎中得谢归淮南二首

一束衣冠四十春，公今收得自由身。

朱颜出仕看同辈，白发归荣有几人。

何处觅金分素里，只闻行路羡清尘。

扁舟急解随河缆，犹恐京埃污葛巾。

强至

强至　送朱郎中得谢归淮南二首

天香犹在入朝衣，早见都门解绶归。

晚岁高风增慷慨，今宵列宿动光辉。

谁供白酒开谈笑，自向沧洲洗是非。

从此淮禽相看喜，沙边不复背公飞。

强至

强至　送朱元弼主簿登第后还乡

簿领非吾事，儒林物议间。

谈经泮宫水，校籍道家山。

职业才相称，尘劳岂素娴。

官期慵屈指，亲侧且承颜。

楚岸维齐舫，扬州入故关。

时人荣昼锦，洗眼看南还。

强至

强至　送子立荣侍南归

有客就征骖，风前别酒酣。

慈颜依膝下，归意满江南。

去路草初歇，到家梅正含。

短书无惜寄，别后抵清谈。

强至

强至　送紫微沈舍人守越州

翁子怀章未足多，会稽归日已蹉跎。

舍人绿发垂金印，院吏朱衫导玉珂。

去国忠心倾斗极，过乡喜气压江波。

君王许便双亲养，奈渴黄麻紫诰何。

强至

强至　宿慧安院

积淖厌行路，解鞍欣曲肱。

疾风穿敝屋，细雨湿青灯。

聒夜有饥鼠，观空无定僧。

中宵尘累息，山水思填膺。







卷273

强至

强至　宿山寺

苍莽穷山路，萧森古寺门。

梦深宵殿月，泪迸晓枝猨。

人事随群动，山情阻细论。

城中尘没眼，愁思满归轩。

强至

强至　睢阳别包进甫

饮遍长安酒，春风送马蹄。

异乡怜会合，明日复东西。

行兴看君速，归期恨我稽。

门前客星濑，到日濯尘泥。

强至

强至　睢阳春日偶书二首

冻柳轻能舞，枯河暖亦流。

东风应自好，远客独含愁。

揽镜伤吟鬓，无钱买钓舟。

谁能终日兴，大半在沧洲。

强至

强至　睢阳春日偶书二首

杨柳亡隋岸，风尘旧宋州。

寄家盈百指，忆弟湿双眸。

旅宦那能定，人生本自浮。

旋酤街北酒，准拟送春愁。

强至

强至　孙公素中允将往相台谒韩魏公贻诗为别因以酬送

紫宸班退听宣麻，镇邺司徒换将牙。

到日玳筵公定喜，当年珠履客尤嘉。

赋惊合座争观祢，乐重当时合姓车。

入夏后园闻更好，绕池十丈看荷花。

强至

强至　孙曼叔待制安抚至陕西先以诗寄

不同四客老商山，朝出东宫暮近班。

鹏翼岂容时暂息，龙鳞只自岁馀攀。

身犹侍从先康济，心与生灵共歉艰。

郡国尚闻愆雨泽，朝廷西顾动天颜。

凌虚禁阁违登降，触热轺车事往还。

赤地相望千里外，清风一洒百尘间。

谁知奉使今持节，比见从戎昨过关。

漫学弹冠贡公喜，鬓毛萧飒欲投閒。

强至

强至　太阳岭

高侵寥廓势盘纡，倦足登时每一吁。

方寸人心犹有险，况教广地尽平涂。

强至

强至　汤七秀才见和再和

清吭临风啭较迟，春光相背去如遗。

名园已失堪栖处，幽谷何如未出时。

早恨狂风偷好景，更和微雨宿残枝。

斋庭健翼飞虽晚，一举青云笑我衰。

强至

强至　唐贤岳庙题名

华岳金天庙，唐贤石阙题。

姓名留篆刻，冠剑落耕犁。

字体诸家杂，函封数驿齰。

几行犹壮观，丞相讨淮西。

强至

强至　题公节醉乡亭

莫向醉乡寻畔域，古今容尽太平人。

沈酣天地来同处，脱略衣冠去卜邻。

一境断无车下土，四时惟有瓮头春。

虚亭未敢从君饮，犹欠陶公漉酒巾。

强至

强至　题光和年西岳碑

瘦硬光和字，崔巍太华碑。

镌模森骨立，点画宛鳞差。

内有通神笔，前无绝妙辞。

茅斋千载后，玩古独心知。

强至

强至　题华藏环峰阁

精蓝已尘外，飞阁更云端。

只见苍山合，宁知紫宙宽。

客游追汗漫，诗思等巑屼。

大士安禅后，何人此倚栏。

强至

强至　题可久上人房素屏

雕轩画室吴僧居，花草禽鱼屏面集。

岂如萧爽大士堂，雪山数尺平头立。

满斋虚白已自生，隔坐纷华不容入。

霜毫一扫都无痕，独有淋漓粉光湿。

好丹世上空纭纭，趣与师同百无十。

常时吟客惟我来，共爱此屏微静翕。

目睛难驻手试扪，指下琉璃无寸涩。

愿乘醉笔留几行，为写高僧白云什。

强至

强至　题灵泉观阁

山腰碧瓦郁参差，势压开元观阁基。

野气欲来云拂地，天光不动水平池。

飞檐鸟道愁相逼，故国人烟入俯窥。

便拟幽寻随杖屦，清秋幕府事文移。

强至

强至　题刘有方御药翠岩亭

购石黄金费，开轩翠玉丛。

端居怜象魏，远意自衡嵩。

花弄疏帘日，禽呼静榻风。

移山宁有术，未易笑愚公。

强至

强至　题鲁司徒庙

司徒精爽俨如昨，旧史风流传至今。

一雨能随贤宰意，千年不死爱民心。

虫缘坏壁青苔合，鸟噪荒庭古树阴。

桑雉逢人虽远避，近来僮竖杀机深。

强至

强至　题钱安道节推环秀亭

巌巘虬檐插斗飞，乾坤秀色四晖晖。

晴江对酒平如掌，晚树开帘细作围。

笑里城乌啼月过，吟边巢燕掠花归。

主人风骨争森爽，无处容尘到客衣。

强至

强至　题惟晤师斑竹杖

蜀江濯锦含文漪，竹生江岸初绿滋。

锦波一浸入竹肌，万洗不落斑在皮。

又闻泪点洒舜妃，遗迹渐染传今时。

搯不受爪滑可持，隐起高节无屈欹。

江神虽宝莫自私，烟根忽逐霜刀离。

截而为杖得者谁，庞眉大士今一枝。

{左文右扁}斓颇与坏衲宜，朝跻山巅暮江湄。

山备兕虎江蛟螭，尔杖未折莫汝危。

足力自健无险巇，安用童子两肩为。

当年常竹纹无奇，犹托变化神葛陂。

况此已是斑龙儿，长恐一旦风云随。

复整头角还天逵，未必久为师有之。

强至

强至　题吴山伍子胥祠

江上胥山古木阴，祠堂气象亦萧森。

江云不散忧君色，山月犹明死国心。

迁史简编今断缺，吴人牲酒日肥深。

鄙怀异代悲忠烈，一拜威灵泪满襟。

强至

强至　题婺源胡氏翛然堂

歙山碧参差，歙水绿演漾。

之子山水间，筑室傲天壤。

山空鸟飞鸣，水净鱼下上。

观鱼悟至乐，听鸟悦幽响。

一樽泯悲欢，万事齐俯仰。

人境两翛然，无复尘区想。

故人石渠英，缘以命堂榜。

作诗羡高怀，中服非外奖。

嗟今急名人，疾足投世网。

心挠迹固喧，求得道已枉。

兹理曾莫知，所趋岐已两。

予亦慕子徒，泉石久思往。

何当伴琴觞，一鼓东南桨。

强至

强至　题姚氏三头牡丹

姚黄容易雒阳观，吾土姚花洗眼看。

一抹胭脂匀作艳，千窠蜀锦合成团。

春风应笑香心乱，晓日那伤片影单。

好为太平图绝瑞，却愁难下彩毫端。

强至

强至　题余公亭

公自披榛上筑城，以公题榜壮图经。

名佳应与溪山久，地胜浑疑草木灵。

到喜琴樽能满意，退嫌圭组只劳形。

异时邦俗思贤化，还似甘棠爱此亭。

强至

强至　题於潜张明甫爱拙堂

高洒潜川爱拙翁，堂閒雅与拙情同。

宦涂耻用机心达，圣世宁为直道穷。

千载奸纤羞白骨，一时夷坦擅清风。

邑人三岁观贤化，巧诋销萌讼缿空。

强至

强至　题蕴忠上人歙砚

山僧有砚名龙尾，此石来从歙溪水。

通明直可照发毛，莹滑不容安手指。

案上长疑片月生，匣中自有浮云起。

苍然颜色涵秋波，不学端州夸嫩紫。

溪匠琢为寒瓦形，如从铜雀初飘零。

只仍故状不复改，独有乱点生繁星。

高闲上人妙书札，什袭藏来时一发。

拂开轻雾磨烟煤，挥洒霜毫冰纸滑。

咄嗟此砚何为哉，世上别有润色材。

胡不往焉与徘徊，日濡大笔把诏裁，

无久滞此空尘埃。

强至

强至　庭前梨桃二花方盛为暴风所吹感事成篇

梨白桃红才可嘉，风前乱雪趁残霞。

提壶有口只唤酒，鸣鴃何心专妒花。

九陌乐游非往昔，五陵豪气漫尘沙。

清樽倒尽却兴感，席上馀春天畔家。

强至

强至　挺山道中早行有感二首

晨兴事行役，寸禄此时轻。

扑面风霜紧，隔林鸡犬鸣。

遥天分淡色，残月露微明。

便欲投簪去，无田可力耕。

强至

强至　挺山道中早行有感二首

山驿孤灯尽，霜天片月低。

还家人自喜，恋枥马频嘶。

野水分微白，巢禽惊稳栖。

前村应曙色，依约数声鸡。

强至

强至　通判国博惠建茶且有对啜之戏因以奉谢

数饼建溪春，求逾尺璧珍。

封从乡国远，惠与郡僚均。

午榻忘搘臂，晨觞厌启唇。

拜嘉当对啜，相待况如宾。

强至

强至　通判国博中斋诗

天下以中为大本，天地得中能自生。

古之圣贤一用中，政刑礼乐万事平。

於戏后世中道丧，政分宽猛刑重轻。

礼非俭陋则奢僭，乐不专一须锵铿。

其间万事亦颇僻，或过不及谁与绳。

今公奋然力追救，大署中字为斋名。

谓中之迹不可见，粲焉其道存六经。

尚书洪范有皇极，春秋王道为权衡。

在易之爻贵二五，于诗无邪义甚明。

子思著篇究根柢，王通命说垂仪刑。

夜探群书味中理，鸡鸣而作还奉行。

出处语默皆时中，措诸万事无侧倾。

有时宾至相与乐，咏歌亦作中和声。

檐前竹树有中色，四序不改长青青。

公今一州贰守政，千里犹变中庸甿。

异时朝廷赞天子，扩之四海中道成，

至得摄齐升公斋，一听中论退服膺。

强至

强至　同盛任道赋暮阴

野馆临空阔，江城起暮寒。

年光去天末，雪意上云端。

自失归禽影，能侵病客肝。

莫将愁对景，入夜转漫漫。

强至

强至　同杨公济赋破山得开字

无物终天地，青山岂免开。

万人鑱秀骨，一气失全胚。

漫贮崇朝雨，犹防浩劫灰。

何年巨灵手，曾此擘崔嵬。

强至

强至　同杨公济赋晚过西村

空影倒波面，晚阳留树梢。

人烟青近郭，鸟道暗长郊。

世外空搔首，溪边懒结茅。

沧浪那敢羡，渔父定吾嘲。

强至

强至　涂中书四十言奉寄武陵则师

师有知人术，一言珍万金。

圣门防取貌，吾道素论心。

越树秋声起，武陵归思深。

桃源千载事，此说更难寻。

强至

强至　途中寄纯甫

诸友分携地，重阳欲近天。

共谁搴菊蕊，独立忆梅仙。

对饮乖今日，伤离似去年。

佳山足吟赏，应自有新篇。

强至

强至　瓦亭偶书

城中尘土眯人眼，堤上风烟醒客心。

沙拥河声时断续，云含野色屡晴阴。

平芜点白鹭双起，细柳弄青蝉一吟。

魏北古来车马地，此亭偶尔得幽寻。

强至

强至　挽故司徒侍中赠尚书令韩魏公三首

建储嘉祐发先机，盖世功名古亦稀。

一冠鸳行丹地立，两扶龙德九天飞。

偃藩汲黯时云卧，去国周公遂不归。

星坼中台薨讣入，君王泪湿辍朝衣。

强至

强至　挽故司徒侍中赠尚书令韩魏公三首

平生忠节见临危，四纪三朝报主知。

伊尹告归曾未果，子房强卧竟难支。

朝廷首配严亲飨，卤簿新排送葬仪。

泽在生民功社稷，尧文更揭墓前碑。

强至

强至　挽故司徒侍中赠尚书令韩魏公三首

西北油幢叠总戎，六年幕府从裴公。

谈兵玉帐知何在，宴客金钱定已空。

麟阁英姿随爽气，凤池陈迹想清风。

白头无路酬恩地，一寄哀情薤挽中。

强至

强至　晚登至德上方偶书短篇呈山主云公

城市隔半舍，好山宁在深。

乱云归别坞，落日照疏林。

能解外缘缚，始坚安住心。

冠裳方我诱，漫作爱山吟。

强至

强至　晚晴

云暗青天一鼓雷，旱蝗那得辄为灾。

易盈畎浍流先溢，不尽关河色渐开。

丰兆已从膏泽见，喜情还逐夕阳来。

平明官属趋丞相，乐合公堂送贺杯。

强至

强至　晚莺献都官

自恨飞迁出谷迟，东君不是故相遗。

园林纵许容羁迹，蜂蝶还应笑后时。

休恃绵蛮能巧啭，还须冷落守空枝。

春风着力年年在，未必羽翰今便衰。

强至

强至　王广渊郎中挽词

一门新茹痛，八座近云亡。

祸故近贤者，风流失望郎。

葬帷笼淡月，挽铎诉清霜。

祖烈系谁绍，三槐老北堂。

强至

强至　王广渊郎中挽诗

暮归紫陌尚鸣珂，夜哭逡巡接浩歌。

渐老为郎逾蕴藉，平生从仕亦蹉跎。

笙沉缑岭空乘鹤，书绝山阴欲换鹅。

日落九原车马散，悲风更向白杨多。

强至

强至　王尚书生辰

肃时天气凝良月，近晦星精降庆闾。

弱冠文章惊殿幄，青春富贵绝朝裾。

安危倚注心逾壮，中外翱翔发未疏。

禁职荣兼三学士，选朝尊冠六尚书。

别都宫阙留鱼钥，全魏关河入隼旟。

辅相合逢先帝久，君王今用旧臣初。

日边紫诏来朝暮，天下苍生待惨舒。

身与太平功业老，康强卫武百年馀。

强至

强至　王子直挽词二首

流水身飘忽，青云意阔疏。

儒林看作传，使者合求书。

野月随丹旐，山烟湿素车。

寝门今日泪，一洒为无馀。

强至

强至　王子直挽词二首

王氏仍淮水，贤人减颍川。

风流今尽矣，天理旧茫然。

亲涕沾封箧，交情动绝弦。

公卿谁不到，偏夭贾生年。

强至

强至　望思台

一朝木偶发深宫，父子恩隳晻暧中。

不见戾园埋恨处，至今草木有悲风。

强至

强至　温泉

壮观悲凉旧迹存，莲花泉暖至今温。

行人莫罪无情水，一笑华清是祸源。

强至

强至　文通复用旧韵相示仍走笔和之

花前直判醉酬春，饮量惭非刘伯伦。

折去也应颜色在，不知谁是戴花人。

强至

强至　文相生辰祝寿

盈数号良月，应锺飞律灰。

当年凝间气，此际毓元台。

出契千龄运，居为百辟魁。

智多全德水，位峻冠朝槐。

经世雄门盛，熙邦钜业开。

赉商名掩傅，平蔡略轻裴。

肃物严秋去，充闾庆旦来。

最谁兴善颂，蒙顾实微才。

圭衮荣长亭，松筠岁不摧。

相阶常焕耀，岩石镇崔嵬。

适限縻官句，无缘荐寿杯。

应天五福外，更愿事康哉。

强至

强至　文懿大师院假山

绕郭非无海上山，更收紫翠入禅关。

竺峰飞过传闻后，蓬岛移来想像间。

草树细含生意足，云烟轻带野情还。

主人高卧嵩衡畔，应放幽寻杖履閒。

强至

强至　闻参政王侍郎令子著作登第复除崇文校书

宫壶移刻对延英，文帝从容问贾生。

儒馆旋承恩诏入，士林尤说御批荣。

丹山凤出宁无种，沧海鹏抟遂有程。

渐待青毡归旧物，区区羲献漫家声。

强至

强至　闻杭饥

客从吾乡来，告我岁大歉。

百金易斗粟，富者头屡撼。

饿殍相枕藉，亿口尽虚颔。

客言尚未竟，予泪已成点。

避席骇相问，予衷不能掩。

位卑俸给薄，用度抑难减。

是以之官日，尽室来未敢。

予行弟独留，居常动予慊。

岁凶吾产薄，虑其苦粗淡。

所以闻客言，私怀辄兴感。

客遽前止予，君言固足贬。

善自忧家为，微俸诚亦忝。

上有天子明，封章日可剡。

先陈劭耕稼，次述抑聚敛。

澄汰兵籍冗，惇尚土木俭。

坐使四海富，宁患食不糁。

胡为所谋狭，而复自戚惨。

再拜起谢客，予言愧尘玷。

强至

强至　闻毁

忆初向关中，触热事西走。

淋漓汗征衣，早夜犯星斗。

欢然赴所知，辛苦复何有。

主人喜宾至，相见劳杯酒。

誓将效毫发，聊以塞所厚。

遇事因辄言，何尝计从否。

平生性坦率，间或忤交友，

是非长安城，侧身避谗口。

彼奸乘其前，吾虑亦已后。

二叔诬周公，三人惑曾母。

青蝇乱黑白，视洁以为垢。

圣贤且不免，予免焉能苟。

浩歌动归欤，至此信不偶。

春风忆东南，岩花映溪柳。

南山有屋庐，酿熟唤邻叟。

何时理扁舟，旧物入吾手。

回头谢狺狺，投北汝谁受。

强至

强至　闻马公节裴光世别头入试偶成

忆昔丁年力战文，旁吞强敌若无人。

乡书果在诸生上，二子今谁蹑后尘。

强至

强至　闻升甫南池观鱼所获无几戏成小诗奉呈

巨鳞非尺泽，多目漫污池。

网漏从今日，筌忘复几时。

饔人颜惨淡，渔子兴参差。

岂似任公捷，群鳌一钓丝。

强至

强至　闻无愧夜会二三君子戏呈二十八字

烛边醉脸拟融酥，盏畔歌喉欲贯珠。

应念东家多病叟，静披宽褐拥红炉。

强至

强至　闻杨公济冒寒访契嵩上人

冻云朝湿万峰寒，凿齿辛勤访道安。

世外更无吴水石，林中还有晋衣冠。

襟期飘洒随烟霭，诗句纵横出肺肝。

见说松门长不锁，夜凉犹过别山看。

强至

强至　五路岭

一径高盘十里馀，人心马足厌崎岖。

只凭顽石专为险，不识青云自有衢。

地气难通树多瘦，阳晖应近草先枯。

我行方欲奋遐蹠，顾尔安能碍坦途。

强至

强至　西距渭南二十里有佛祠曰梁田其主僧守遂者引予登阁久之欲题名屋壁

洋州太守驻双轮，佳句曾留渭水春。

一纪却题关右节，二篇才出屋间尘。

濡毫忽听山僧语，题柱须防县令嗔。

只道衣冠专世态，炎凉也属不毛人。

强至

强至　席上呈正老

去年赠别折寒梅，尽道行人不再来。

今日樽前成邂逅，大家花下且徘徊。

经春雨脚无时断，浮世眉头几度开。

莫待明朝离阔后，空将馀恨寄吟杯。

强至

强至　席上次韵纯甫牡丹

绝艳浓香一倍繁，青春归去已珊珊。

障风护恐檀心损，和雨攀应玉手寒。

今日我来频举爵，明年谁共凭栏干。

盛传京雒多名品，未得寻芳洗眼看。

强至

强至　席上戏成

玉溪一别十年馀，北绾铜章西辟书。

寄语湖山好相待，苍颜归日骇禽鱼。

强至

强至　席上走笔赠别李子先

醉魄吟魂李谪仙，风流未绝验家传。

词源直欲倾三峡，饮量真疑漏百川。

几寸烛花催饯席，数程柳絮扑归鞭。

别愁衮衮无由说，吏部先寻瓮底眠。

强至

强至　徙居

人生如寄客，况复真客宦。

南舟与北车，来往若征雁。

残暑赴西雍，冉冉忽秋晏。

三徙乃定居，什物旋营办。

腾移费负挈，犹恐仆夫讪。

幕府文书稀，食息有馀閒。

短才乏所补，公给浪蒙豢。

惧辜主人恩，从事不敢慢。

南轩有佳趣，流渠泻幽涧。

潺潺无时休，弄水悦童乷。

关中气候晚，时菊始云绽。

亦有终南云，朝暮生顾盼。

浩歌一樽酒，常分任鹏鷃。

强至

强至　喜晴

雷威无节雨霖频，倍喜晴阳照火昮。

野外刍荛寻故道，田间箫鼓赛闲神。

乱苗竖似痿人起，积霭披如旧屋新。

更待高楼今夜月，一樽且乐有涯身。

强至

强至　戏呈宋周士

腊去垂垂冻欲消，春光未动思先饶。

最宜才客临歌席，更看佳人转舞腰。

一笑劳生应有定，三冬薄宦独无聊。

兰台侍从风流裔，合为行云赋此朝。

强至

强至　戏书保安院壁

僧言此寺从唐建，冠盖无人一到来。

还似长官居僻邑，不逢使者枉行台。

强至

强至　戏赠孙师尹

是非不到酒樽边，樗散谁呼小谪仙。

天上浮查空有路，人间种秫独无田。

花明绿野吟毫秃，月近青楼饮帽偏。

姓字未劳金简记，圣经方倚大儒传。

强至

强至　仙姑马上回见野塘荷花盛开感成短篇

波面参差万萼红，直忧绛蜡日边融。

却应绝艳无仙骨，何事清香属钓童。

绿芰间成新样锦，画船撑动乱霞丛。

便能移植金堤畔，早恨曾淹浊水中。

一等生成劳化匠，独教荣落对熏风。

逢时得地俱难偶，古来贤才与尔同。

强至

强至　献知府张少卿

当年直气吐虹霓，因使平津位晚跻。

大笔驱驰争化匠，纤机摆落得天倪。

名随婺女双溪远，诗压休文八咏低。

官是诸卿郡山水，志完宁独在公圭。

强至

强至　向负春游辞以风雨开霁既久乐事未果因书百言聊以自戏

常恨春日少，况遭风雨多。

桃李冷不觉，□□如浊河。

广陌断游骑，寂不闻行歌。

方其正雨时，乐事空蹉跎。

晴来又累朝，日暖风祥和。

红入桃李枝，绿转池塘波。

何曾到花下，把酒呼青蛾。

屈指九十期，今已一半过。

系日乏长绳，欲却无神戈。

花落解笑人，谓我前言何。

强至

强至　小阁西山落日

天地垂垂暮，残阳似有情。

未催全岭暗，犹放半山明。

远树微茫见，孤烟惨澹生。

流年从此老，对酒急须倾。

强至

强至　小疾中元恕相别往长安信笔成篇奉送

一春三月少见晴，湿云不飞压花老。

君来别我西出关，病里伤离似翁媪。

和风吹面才几程，即入风流洛阳道。

司农水利无留行，洛城花开为谁好。

汉唐陈迹到可寻，犹有山川豁怀抱。

忆昨行春从魏公，兴废池边玉樽倒。

公今已为泉下游，往事凭君问烟草。

官家诸路急使才，归对明光切须早。

强至

强至　小桃值风零落殆尽偶成鄙句奉呈诸君

小桃庭前祗一株，无数花开艳新绣。

破蕊脉脉向人笑，闹枝酣酣索春闹。

只见蜜蜂来往喧，不道双燕共时候。

醉吟绕花日几遭，坐卧欲来花下就。

东风昨夜忽颠狂，晓枝点检不依旧。

惜无锦帐阔百步，遮藏免被风力骤。

小儿地上拾乱片，犹爱残香再三嗅。

桃兮开落奈汝何，却取馀杯醉春昼。

强至

强至　晓出

一声残角绕千门，霜气涵空乱宿氛。

车马往来无僻地，星河收去有闲云。

余生惨淡身宜佚，人事崎岖足反勤。

渐喜太阳浮海面，群鸦鸣噪尚纷纷。

强至

强至　晓钟

缥缈惊春梦，铿轰送晓声。

敲烟出野寺，催月下山城。

窗映东方白，灯留半壁明。

隐然馀韵在，群动已营营。

强至

强至　携印谒新守宿至德上方翌日马上追书十四韵

携符拜州守，半舍度微径。

有僧谒道傍，云我迓邑令。

因徐指丛林，佛宇颇严净。

愿驱大夫马，一宿憩征镫。

我生嗜烟萝，闻此惬幽兴。

乃留验僧言，金碧果晖映。

舍策游上方，尘襟觉疏莹。

山气乱朝暮，谷响答钟磬。

清风中宵来，云斂月垂镜。

微吟不知旦，坐席若初定。

遂行登修涂，回首谢岩磴。

咨予秉微尚，碌碌奚足竞。

一月两移府，未暇救民病。

徒为章服裹，折腰损真性。

强至

强至　谢陈伯成学士

蓬莱仙人才伟英，三世实以文章称。

持杯玉虹汲涧壑，奋笔金虎虓丘陵。

开怀未尝有表暴，出语矧复无骄矜。

超然古人考是否，蔑尔时俗论爱憎。

识君始者两俱少，独我今也百不能。

半载沉疴类鹤瘦，终朝痴卧如冻蝇。

医工诊臂即司命，药债搅心逾恶朋。

烦君终日一问讯，使我多感常填膺。

感而有赠不须怪，近来交态犹春冰。

强至

强至　谢春旛

晓策羸骖趁谢恩，君王昨夜赐春旛。

涂金翦彩虽云异，竞戴还同拜禁门。

强至

强至　谢纯甫惠笔

管劲毫尖匠制宜，故人珍赠我何为。

分殊定远初投日，得似文通旧梦时。

大手愧无才翰用，正心惟见友朋规。

纷纷纸尾方劳署，辜负词林视草词。

强至

强至　谢和诗

窗外家僮遽疾呼，开门满幅把明珠。

惊回一觉无聊梦，犹有寒灯守药炉。

强至

强至　谢三门提举辇运宋叔达郎中寄古碑杂言

长安古名都，汉唐以来帝王宅。

当时高冠大带接迹公卿间，声名大半文章伯。

能书万变轶出意象外，那局体法就常格。

杰词精翰在处勒琬琰，从此关西富碑石。

咸阳原头螭蟠龟负不知数，风雨皴剥尘土蚀。

荒郊坏宇大者卧榛莽，小者老祠佛庙往往龛屋壁。

忆初来长安，于此心颇溺。

朝披夕购自忘倦，一纸不吝百金易。

岂惟读辞玩点画，汉唐往事皆历历。

始者累一以至百，今既累百至千未免广搜觅。

古人载书兼两惧猜谤，今我车载不足更囊积。

中郎知我有碑癖，封寄数本跨数驿。

中郎中郎虽欲遂愚癖，愚也字学不进，

文格不长，翻愧嗜此苦无益。

虽然古人亦或有所嗜。又恐一朝舍此愚意无以适。

碑乎誓将蓄汝永吾好，不已圣犹贤博奕。

强至

强至　谢通判国博惠建茶

建溪春早地未暖，建俗巧计催春阳。

茶傍万口噪地烈，惊破芽英不得藏。

犹嫌旂枪已老硬，独爱鸟嘴嫩未长。

撷而焙之一朝就，更范圭璧为圆方。

南州尚珍北固重，自非富贵宁预尝。

浦阳贱官性怯酒，素许茶味为最良。

日分牒诉费齿舌，口吻镇燥喉无浆。

建溪奇品远莫致，日夕梦想驰闽乡。

尘埃填心渴欲死，忽拜公赐喜可量。

拆封碾破苍玉片，云脚浮动瓯生光。

愚知公赐岂徒尔，欲俾下吏蠲俗肠。

涤除诗冗起清思，驱逐睡兴穷缣缃。

玉川不暇尽七碗，已觉两腋清风翔。

强至

强至　谢徐屯田惠海味

儒肠多病怯肥羶，海产从来独所便。

淮甸风宜乖素嗜，江乡水品忆经年。

分甘已佩公情重，加饭宁须俗祷虔。

食箸不停资大嚼，免教馋吻镇流涎。

强至

强至　谢元功惠茶

长卿病肺渴欲死，宰予寝兴昼复浓。

绿云杯面呷未尽，已觉清液生心胸。

强至

强至　谢知府少卿

贱僚尸属邑，逾岁事雄藩。

自视无尤异，何阶计荐论。

公为千骑长，官复九卿尊。

升绌悬诸手，荣枯系片言。

俄收一介技，俾出大贤门。

锐意推臣毂，剡章飞帝阍。

先容抡散木，后泽浃孤根。

立发韩灰燄，坐生邹谷暄。

泥涂渐霄汉，瓦砾变玙璠。

倍喜非初望，难酬是厚恩。

敢忘知已赐，况有寸心存。

称谢阶墀阻，形留意欲奔。

强至

强至　谢知郡郎中惠酒

禄锺不满俸钱悭，伏腊才周聚族艰。

仅足晨羞供色养，未能日饮乐慈颜。

醇醲获奉偏亲寿，珍重缘从太守颁。

诗雅百壶夸宠赠，岂如公惠敌丘山。

强至

强至　辛亥九日晚登骑山楼

楼倚秋风引兴长，龙山吹帽忆前良。

帘虚霜气清逾逼，叶脱天形远更详。

巧送四筵双舞袖，坐收万景一诗囊。

登高且醉铜台酒，黄合多年望衮章。

强至

强至　辛卯七夕悼往

忆共佳人曝绣衣，馀香如昨旧欢非。

鹊桥虽别年年在，犹胜娇魂去不归。

强至

强至　新秋夜月寄故人

客心宜静夜，月色澹新秋。

影落三湘水，诗传八咏楼。

何穷对酒望，几处卷帘愁。

若问相思意，随君万里游。

强至

强至　新莺

未见攀花宿，才闻隔叶歌。

可怜毛羽细，莫怪语言多。

匹马春风路，轻舟夜月波。

数声来入耳，最奈客愁何。

强至

强至　行河道中

风起秋河吹旆旌，林梢初日露微明。

壤歌接野知尧力，水害横堤想禹平。

无数焚香迎使节，不妨傍辔问农耕。

江湖未敢生归兴，为恋车茵每侍行。

强至

强至　行叟权秋掾比回正老以诗寄之因次韵奉和

郡狱乏掾属，君才盛府依。

犴牢烦暂掌，鸾枳复卑飞。

尽室轻装去，新吟满箧归。

风流伤别处，粉泪洒红衣。

强至

强至　穴泉

泠泠西穴间，终日滴甘乳。

道傍渴者多，切莫饮豺虎。

强至

强至　雪霁出郊

京尘滚滚日眯眼，心豁郊原初雪晴。

幽禽忽傍粉树语，瘦马时踏琼田行。

高吟浩荡真吾事，薄宦飘飖愧此生。

却羡老农相顾喜，土膏乘润说春耕。

强至

强至　压书玉兔

白玉双蹲兔，工深刻楮劳。

长疑奔月窟，浑欲动霜毛。

似喜书成穴，犹惊笔有毫。

案间谁汝待，自觉守株高。

强至

强至　迓漕台感书

郡县齐瞻使者麾，马蹄行处是霜威。

前驱宁免为负弩，高谢未能图拂衣。

顾己自知吾道在，折腰甘被俗人议。

古来策足皆贫贱，伊起耕夫吕钓矶。

强至

强至　杨公济岁暮惠酒

绀瓶白酒下吟堂，洗盏倾畁肯漫尝。

寒屋自融春日面，煖杯能转少年肠。

山妻相对惊愁破，稚子无端笑饮狂。

百岁光阴空自远，醉时苦短醒时长。

强至

强至　杨公济以诗索粉纸依韵和答

春云落纸不归天，就把霜刀翦四边。

欲送草堂还缩手，少陵惯见浣花笺。

强至

强至　野园移植小松

平生岁寒心，颇好岁寒色。

一松如人长，惨淡穷山侧。

樵儿日过之，有意斧斤得。

予心异尔意，野圃为移植。

醉听疏声眠，吟到细阴息。

落落岩涧姿，相对永朝夕。

如言千载后，其长可千尺。

人生虽百年，相期眇无极。

且结无情游，汝固予何易。

岂待百年外，人松两殊迹。

人为松下土，松化土上石。

我生始逾壮，足以伴寒碧。

强至

强至　夜会洪方叔

别杯曾破菊花期，今夕相逢菊又衰。

宦路经年能会合，人生何处免参差。

渐惊老态侵常日，犹喜交情似旧时。

一笑形骸俱自失，三更星斗席边移。

强至

强至　夜坐

城里更筹急，窗边竹影微。

掩书双泪迸，抚事寸心违。

岁月辜华绂，风霜感彩衣。

陶潜空自赋，何处有田归。

强至

强至　一春未尝行乐而群花今已离披感而成篇

只知倦马趁风沙，不觉啼莺破物华。

始拟尊前谋小酌，早堪枝上数残花。

壮图惨淡流年驶，乐事参差暮景斜。

薄醉浩歌搔短发，江湖归兴满天涯。

强至

强至　依韵酬献陈州王密学见寄二首

触热初来太华西，恐烦后命促佳期。

两人幕府叨同日，千载门阑值一时。

储邸忽开趋诏召，宾筵空在失栖迟。

念公诗句情无极，更听秦民话去思。

强至

强至　依韵酬献陈州王密学见寄二首

忆昨驱车始向西，樊川又见菊花期。

滞留旧幕嗟今日，淡笑清樽记昔时。

屡辟滥充宾客晚，厚恩惭报主人迟。

淮南卧治那能久，天子怀贤入梦思。

强至

强至　依韵答公节

长髯踏昏鼓，诗卷置予怀。

屡读销兰炬，幽眠废竹斋。

雷陈叨契密，李杜愧名偕。

明月惊双目，清风畅百骸。

旧游今历纪，新句老逾佳。

笔力支倾岳，词源泻倒淮。

觅官犹博奕，贱赋甚优徘。

夫子心虽壮，群儿口更排。

谤讥从尔类，事业属吾侪。

他日材须用，平时照莫埋。

相期空有道，欲荐反无阶。

足跌那伤骥，角争堪笑蜗。

醉乡逃得丧，俗调外淫哇。

纵酒时遗帻，逢人或懒鞋。

閒乘太湖棹，静系洞庭涯。

梅雨开新霁，江天敛宿霾。

苦吟邀郢客，妙唱听吴娃。

顾我千忧集，陪兄一笑乖。

此行情分厚，枉道愿言谐。

策马关城远，深愁日坠崖。

强至

强至　依韵答贯中见贻

鱼虾泳大海，龙困污池埋。

鸾凤气塞吭，百鸟鸣其喈。

犹吾吕夫子，短褐包壮怀。

举脚踏青云，失势寸步乖。

却视后来辈，厌已犹积柴。

否屯岂我独，升泰奚人皆。

一别春四归，聚首邈不谐。

前日忽踵门，谒与行李偕。

相迎把交臂，似合已擘钗。

于时节清明，花净无纤霾。

共引不算觞，倾泻犹长淮。

歌诗互挑战，舒惨出百骸，

愁吟惨春晖，乐咏舒寒莇。

男儿万里心，无作伏枥騧。

天王下科诏，罗俊基泰阶。

盍行取好官，一为光同侪。

强至

强至　依韵答吴殿丞应之见寄

古人不可见，空名留竹素。

幸而并世生，千里或相去。

怀贤我何劳，蓄道公其富。

老骥伏枥鸣，使看驽骀步。

浩歌掉簪绂，思极江山趣。

西￡

西￡　动游袂，撇在千岩路。

贱子匹马来，邂逅一相晤。

既见豁所怀，私心愿执御。

论议攻不破，牢若金城固。

作诗遗长髯，知异众人遇。

强至

强至　依韵答元卿

手把君诗愧暗投，为论昔会觉难酬。

巨杯既醉行无算，大句相鏖敌固求。

别后溪山应故态，近来寤寐忆前游。

致身不早真吾耻，犹喜清欢尚黑头。

强至

强至　依韵奉和经略司徒侍中过湫马上始见终南

紫诰泥封墨未乾，暂班全陕诏条宽。

旧来霖雨从神觅，好在晴山立马看。

翠入重城朝自润，势吞平野夏犹寒。

公师岩石同临镇，关右人心转觉安。

强至

强至　依韵奉和经略司徒侍中寒食后池诗二首

放怀吟笑艳阳天，谁似征西相国贤。

春酒丁宁终席满，风花点检几枝全。

柳间莺踏柔条软，池面鱼吹细浪圆。

东阁恨参宾客晚，五湖那暇忆渔船。

强至

强至　依韵奉和经略司徒侍中清明兴庆池上之作

后骑前驺拂晓晴，风光初转绣旗明。

功名上相班春乐，谈笑西戎计日平。

烟际飞禽屏上见，水边游妓鉴中行。

劝公急趁花时醉，宰席犹虚主意倾。

强至

强至　依韵奉和经略司徒侍中上巳会兴庆池

千载兰亭后，风流宛目前。

竹昏烟冉冉，花泣露涟涟。

笔落诗推将，杯行酒有仙。

水边佳丽少，春草谩芊绵。

强至

强至　依韵奉和经略司徒中寒食后池诗二首

置酒高吟禁火天，主人勋德重韦贤。

庙朝论道看三入，樽俎谈兵已万全。

晓竹洗烟丛玉瘦，春池溅雨乱珠圆。

曲江壮观今芜没，不复红妆照客船。

强至

强至　依韵奉和留守尚书会六同年感旧诗二首

鼎科第一策名人，金榜谁能蹑后尘。

三纪鹏图犹绿发，累朝龙首最青春。

同怀谈笑宜开口，间代文章各致身。

醉倒不知歌舞罢，杏园旧态恰如新。

强至

强至　依韵奉和留守尚书会六同年感旧诗二首

好传此会诧时人，歌揭青云动暗尘。

霄汉得仙同白日，风骚寡如敌阳春。

笑谈未减题名地，富贵相高报主身。

谁向衣冠增盛事，龙头结客事尤新。

强至

强至　依韵奉和判府经略司徒侍中春阴马上之什

湿云落地未回天，坠絮将飞力尚绵。

雾重自侵旗尾润，日高谁傍瓮头眠。

行田岁望三登谷，按辔诗成万选钱。

霖雨长应随出处，春来只见月光圆。

强至

强至　依韵奉和判府经略司徒侍中上巳晚游九曲池诗

地势盘纡巧凿开，当年匠意亦多才。

池名不逐唐宫废，岸折犹如蜀阪来。

水落有时逢旧石，草深无处觅遗台。

行春丞相寻陈迹，往事空嗟浩劫灰。

强至

强至　依韵奉和判府司徒侍中壕林

星榆落种还生地，营柳移根总傍壕。

夸父林稠宜较盛，太师垣峻敢争高。

岁科充蠹疲民产，城守胜提壮士旄。

长与万家添外圉，邺人心结此思牢。

强至

强至　依韵奉和判府司徒侍中赏西禅院牡丹之什

花蒙一顾重长安，从此时人洗眼看。

留艳徘徊供燕席，飞香迤逦上貂冠。

露苞含晓宜三嗅，风朵摇春似七盘。

便好移归东阁种，免教来岁隔栏干。

强至

强至　依韵奉和判府司徒侍中望宸合雪后

雪中气象但漫漫，雪后乾坤净好看。

零落瑶林晴照里，参差银阙暮云端。

疑开粉墨图新就，犹洒楼台笔未乾。

万井都人蒙煦育，恩深不觉夜来寒。

强至

强至　依韵奉和省判程郎中省宿

北望宫墙树万年，九霄云退湛秋泉。

坐间星斗悬吟次，梦里江湖在目前。

月缓粉闱添皓色，更长红烛灭青烟。

中郎心计元无敌，更向风骚擅将权。

强至

强至　依韵奉和司徒侍中安正堂观牡丹

独王花天晚自开，群芳臣妾漫争媒。

金刀几度裁云叶，玉席多情向斗魁。

檀口似迎迟日笑，香心肯逐疾风颓。

相君造化春工手，写入新诗意更瑰。

强至

强至　依韵奉和司徒侍中八月十九日赏菊

秋风生意众怜迟，一旦先开岂足悲。

无髻竞分浓蕊插，有襟聊对细香披。

闰催虽隔重阳月，节去犹胜十日时。

不比无名閒草木，早蒙造化只堪嗤。

强至

强至　依韵奉和司徒侍中春雪

草木空催造化忙，六花先出压群芳。

酒寒玉斝消春味，烟湿金炉减昼香。

地暖落霙堆旋失，风和乱片舞初长。

相公更好调元去，已兆丰年在此乡。

强至

强至　依韵奉和司徒侍中春阴席上

未消残雪在墙阴，昼景昏昏似日沈。

土冻转愁花信远，天寒唯仗酒分深。

笑谈四座相欢色，富贵三朝不动心。

诗句一传人竞写，也应潜购到鸡林。

强至

强至　依韵奉和司徒侍中冬节筵间喜雪

初长日景午阴前，瑞雪迎开上相筵。

点缀酒杯飞细细，侵凌歌扇落绵绵。

岁功豫作三登地，云气都成一色天。

惊破醉魂诗句险，不容吏部瓮根眠。

强至

强至　依韵奉和司徒侍中庚戌秋分

金气才分向此朝，天清林叶拟辞条。

三秋半去吟蛩逼，百感中来醖蚁消。

候早初逢旬甫浃，月圆前距望非遥。

如今昼夜均长短，占录无劳史姓谯。

强至

强至　依韵奉和司徒侍中苦热未雨

乾坤五月气炎歳，丞相忧农心更焦。

思脱尘埃遗暑湿，拟排寥廓御风飚。

穴中战蚁空知验，云外晴虹尚肆祅。

下土顒顒望霖雨，好回天意慰黎苗。

强至

强至　依韵奉和司徒侍中留题灵泉观

坏道颓墙绕旧山，空馀绣岭郁巑屼。

庭柯引蔓长垂盖，林荚遗妖尚合欢。

清渭不随人事改，温泉那解客心寒。

唐宫芜没今何在，漫拂津阳石记看。

强至

强至　依韵奉和司徒侍中壬子九日

虚堂飞阁席频移，肯对茱萸忆赐枝。

诗集元精尤唱绝，歌翻新曲更相宜。

登临晚日曾谁怨，醉倒秋风不自知。

一种孤根输老菊，明年犹得傍东蓠。

强至

强至　依韵奉和司徒侍中壬子三月十八日游御河二首

当时御水始通津，遂作河生记此辰。

载籍不闻传故老，盛游相繼到今人。

金貂为政居从俗，画鷁连年出慰民。

锦绣匝堤箫鼓沸，风光流动一城春。

强至

强至　依韵奉和司徒侍中壬子三月十八日游御河二首

彩舟徐动信春风，丞相行春乐意融。

花底马蹄追暮鸟，柳梢旗尾挂晴虹。

驱驰造化三篇里，摆落尊荣一笑中。

何况佳辰偏宴客，酒樽东阁不曾空。

强至

强至　依韵奉和司徒侍中壬子上巳会许公亭

赓吟令节最多年，禊饮春亭五侍筵。

爱客公心宽似水，催人物态急如弦。

园林烂熳惊三月，樽俎徘徊恋二天，

迹近风花飘未定，且随珠履醉金船。

强至

强至　依韵奉和司徒侍中壬子中秋对月

莫畏流光催白头，且欣圆魄半清秋。

当时初作今宵会，每岁还同故事修。

飞盖漫游亏燕喜，胡床独坐减风流。

何如锦席笙歌拥，醉看银盘射玉楼。

强至

强至　依韵奉和司徒侍中上元遇雨即席

金络香輟匼匝来，门阑彻禁夜无猜。

正怜舞曲随风转，骤觉灯花冒雨开。

屏翳呼云何倏忽，嫦娥收月漫徘徊。

相君未放春宵醉，倒尽宜城第几罍。

强至

强至　依韵奉和司徒侍中视河惬山

闻昔兹山运土成，喜情比屋与连营。

可怜事出三王后，不得亲逢伯禹名。

邻国一朝罹暴水，相君先虑护严城。

他时人说公来日，应记初更月旦评。

强至

强至　依韵奉和司徒侍中同赏梨花

千株缀雪绀园中，数顷花开几度逢。

体莹直忧春欲妒，色孤犹喜月相容。

香浮翠盖台光近，瓣落清樽饮兴浓。

公恰徘徊吟妙句，不须忙打寺楼钟。

强至

强至　依韵奉和司徒侍中同赏牡丹

按谱新求洛下栽，朱栏围土事深培。

半妆晓日争光照，一笑春风喜竞开。

得地自依孙相合，飞香欲绕邺王台。

绣帘对赏犹嫌远，翦上金盘近酒杯。

强至

强至　依韵奉和司徒侍中戊申西洛中秋对月

白玉盘从海面浮，闲云一点即时收。

山川表里无遗照，天地寻常可是秋。

清景似偏孙相阁，高情更属庾公楼。

暂纾化笔归诗句，不泯长随洛水流。

强至

强至　依韵奉和司徒侍中西园初暑之什

夏木参云百尺长，昼阴笼日一轩凉。

杂追楚榭迎风袂，冷笑淄川作雨滂。

歌扇参差立燕赵，客裾容曳赴原尝。

坐来诗句清人骨，胜抱冰壶饮玉浆。

强至

强至　依韵奉和司徒侍中喜雨应祷

合书时雨奏银台，润泽从今遍九垓。

应祷岂惟三日后，为霖曾是十年来。

已逃虐魃知何地，自起乖龙不待雷。

无数公堂森贺笏，尽同秋种荷陶坯。

强至

强至　依韵奉和司徒侍中辛亥二月十五日

去去春光鸟翼过，云阴风恶更相和。

屡探花信犹全閟。拟借莺声肯暂那。

铃吏事来须缓报，相公宾退正闲哦。

九旬已是中分了，诗酒万宜并一科。

强至

强至　依韵奉和司徒侍中辛亥七夕末伏

七夕三庚共此辰，风迎西火转南薰。

金盘瓜果随时俗，玉盏笙歌劝相君。

月下巧心空自竞，天边私语复谁闻。

早归肯效东方朔，待看星桥夜度云。

强至

强至　依韵奉和司徒侍中辛亥三月十八日游御河二首

玉勒牙旌驻水湄，万人齐看柁开时。

此朝河伯想增气，去岁国公还赋诗。

岸蝶偶然穿翠箔，沙禽曾不避红旗。

旬馀即报行春足，可厌归轩暮雨随。

强至

强至　依韵奉和司徒侍中辛亥三月十八日游御河二首

此日河生旧俗传，相公同众乐沙堧。

迎舟戏羽来低岸，羒席游丝落半天。

佳句独高珠履上，贵名都忘玉樽前。

明年盛会知难再，行看还朝百辟先。

强至

强至　依韵奉和司徒侍中辛亥上巳会许公亭

许开壮观旧平津，今日还延相阁宾。

茅社一临封国地，花亭三见禊杯春。

随车和气蒙鱼鸟，即席高吟动鬼神。

西北连年参幕府，东风长忝从游人。

强至

强至　依韵奉和司徒侍中雪二十韵

瑶林纷有蕊，玉海浩无津。

盖地都藏险，漫天不露垠。

片轻消凿落，光冷夺纯钧。

贺笏庭前客，欢杯陇上民。

清辉交夜月，妙曲次阳春。

兔苑谁传简，蚕崖自比银。

香沈宵爇麝，烟湿昼炊薪。

履没平三径，窗明断一尘。

乘时飞更急，带晚赏逾珍。

酒合斟琼液，巾宜顶白纶。

分形虽各值，洒润要皆均。

渗野今丰魏，飘筵昔瑞秦。

禽疑越贡雉，兽讶晋祥麟。

巧到枯株木，偏宜劲节筠。

寒林图似展，粉笔埽初匀。

尝爱漆园吏，寓言姑射神。

如公诗具美，揣物意尤亲。

久作依刘客，难追访戴人。

幕中赓绝唱，席右愧嘉宾。

不独调元手，风骚敌孟醇。

强至

强至　依韵奉和司徒侍中压沙寺梨

谁将冰蜜共囊封，结实只园颗颗同。

蔽芾舍傍思召伯，周流林下赋扬雄。

花经春月千层白，颊傅秋霜一抹红。

江橘空甘得奴号，果中清品合称公。

强至

强至　依韵奉和司徒侍中元城埽行河

一鼓千夫下揵声，缺堤漏穴几时平。

盘涡倒吸湍流住，巨浸疑浮厚地行。

举锸每年劳众力，治河无策贡愚诚。

赖公自有安邦德，何处风波敢更生。

强至

强至　依韵奉和司徒侍中元宵席上

席上香风转绮罗，北门东道汉萧何。

灯摇万井年光嫩，月覆千闾夜色多。

楼阁影重占物阜，管弦声洽验民和。

相公不惜阳春曲，传与都人每岁歌。

强至

强至　依韵奉和司徒侍中中秋筵散雨馀微见月色

待月开筵细雨侵，月来宾去意空深。

未容午夜瞻全璧，先隔微云漏碎金。

万户渐宜归一望，重楼恨不起千寻。

应须润泽周封内，始放清辉出暝阴。

强至

强至　依韵奉和司徒侍中仲春释奠

先圣祠逾重，尊儒世适丁。

上公仪最熟，太学祭频经。

晓月衣冠净，春风俎豆馨。

魏人休请颂，在泮已言形。

强至

强至　依韵奉和司徒侍中重九会安正堂二首

茱萸缀席落新堂，丞相诗锋不可当。

九日绣筵吟节物，十年黄合运阴阳。

酒边和气忘公衮，风外清歌出女墙。

宾去每来安正坐，泰然德宇发天光。

强至

强至　依韵奉和司徒侍中重九会安正堂二首

萸杯引满宴公堂，病客偏容泛浅觞。

为爱菊花惊晚节，不羞蓬鬓插秋香。

众宾谈笑谁倾座，上相风骚独擅场。

来岁凤池吟此日，夔龙高会耀辞铓。

强至

强至　依韵奉和王平甫学士寄元内翰诗

蓬莱仙阙地深沉，视草雠书此盍簪。

禁漏传声来阁外，宫云曳影过廊阴。

能诗摩诘淹儒馆，未相微之在翰林。

马跃秋风出阊阖，片时相失遂成吟。

强至

强至　依韵和伯宪九日感怀

隔雾南山愁漠漠，破烟东日淡晖晖。

风欺白发勤吹帽，酒妒黄花故点衣。

九日泪兼疏叶落，几时身逐短蓬归。

青云欲早秋先晚，更惜登高乐事违。

强至

强至　依韵和酬阆州刘侍禁季孙见寄

别来双鬓一衰翁，近喜刘郎信息通。

剑气未闲频犯斗，赋声无用尚摩空。

传闻蜀道逾天上，见说城南冠阆中。

山水纵游那觉久，清霜两度变丹枫。

强至

强至　依韵和酬留别

魏国山河气自雄，殊方客子一身穷。

灵文独富肝脾内，秀句连成咳唾中。

细数旧游如俯仰，俄惊新别又西东。

郡侯早晚论高行，懒就秋闱望至公。

强至

强至　依韵和酬顺安使君王大观见寄之什

苍鬓萧疏并曲台，北门笑口屡同开。

仲升投笔燕南去，王粲从军陕右来。

月冷戍楼悲短笛，天寒戎幕赖深杯。

更为后会知何地，终日思君首懒回。

强至

强至　依韵和酬孙公素中允写怀见贻

车马门前住罕逢，春坊内允独相从。

领垂素发惊潘岳，器负青云爱仲容。

身世百年今有愧，功名万事近尤慵。

不缘婚嫁须微禄，已拂红尘就赤松。

强至

强至　依韵和酬王明远见寄

一日论交坐席间，肯平壮气就衰颜。

篇章漫欲窥沧海，道谊从来仰泰山。

白日声名君籍籍，青云意绪我斑斑。

元戎幕府那能久，太学诸生已望还。

强至

强至　依韵和酬鲜于子骏郎中见寄

昨在王公幕，同时辄仰攀。

论情昆弟等，知己友朋间。

渭北孤交臂，淮阳慰客颜。

长卿看驷马，父老望西还。

强至

强至　依韵和酬杨公济澄江见寄长句

子美幕中赡暇日，喜传幽事到京华。

地偏浙水开孤垒，风散江云覆万家。

日出鱼虾来早市，潮空凫雁落晴沙。

羡君吏隐能终岁，却恨吾游未有涯。

强至

强至　依韵和崔伯宪谢王正甫遗三灵丸蜀茶

一丸道士曾投药，七碗先生亦爱茶。

服久有时轻俗骨，味新应早摘灵芽。

病躯自健遗藤杖，睡眼全醒耐烛花。

可是兼饶诗力壮，芙蓉幕里句堪嘉。

强至

强至　依韵和粹中早春

寒威犹压晓，淑气已回春。

不道朱颜旧，刚怜华岁新。

震雷将出地，蛰户莫存身。

渐报莺花信，眉头日渐伸。

强至

强至　依韵和达夫泛湖之作

雨气随云却上天，山头已扫欲晴烟。

柳条不尽空围岸，荷叶犹新未碍船。

时序百年催乐事，乾坤一笑入诗篇。

主人著姓平原后，莫惜金樽醉绮筵。

强至

强至　依韵和达守徐郎中见寄

饶鼓鸣船送出都，中间不奉一行书。

荷公恩礼无时薄，接物襟怀似旧虚。

久别近参元帅幕，相逢屡枉使君车。

诗筒自附西为驿，那要烟波双鲤鱼。

强至

强至　依韵和答陈公度五邑季点道中见寄之什

幕府清郎安在哉，方冬行县冒尘埃。

寂寥坐客思车乐，点检诗朋欠鼎来。

按吏最谁官簿整，教民几处战旗开。

未应输我论文饮，赢得新诗满箧回。

强至

强至　依韵和答公谔郎中冠氏道中偶成

漭漭黄埃接大河，驱车底处觅阳和。

参差花信春将半，恼乱诗情日转多。

乐事恍如初觉梦，年光撇若迅流波。

马蹄莫放归时缓，知有佳人听玉珂。

强至

强至　依韵和答晋粹洪君然都官三益见寄

别乘文章晚更奇，全家才业繼前徽。

闺中蔡琰诗无敌，膝下刘歆笔有讥。

归意我惭彭泽柳，清肠君爱首阳薇。

案头簿领真流俗，独喜吟怀与世违。

强至

强至　依韵和答陆革进士招饮池上诗

主人爱客扫林亭，天影波光相与明。

蝶傍池边飞舞惯，鸟从花上往来轻。

沧浪傲世不复羡，鶗鴃妒春惟欲鸣。

能趁繁枝开熟酿，先拚黄帽为君倾。

强至

强至　依韵和道济秘丞集英殿秋宴作

都场百戏已先呈，舞字逡巡列太平。

酒缓天颜应有喜，乐高禁漏不闻声。

晴晖忽傍金茎动，协气偏从玉座横。

何事君臣皆共乐，银台连日奏秋成。

强至

强至　依韵和公济寄仲灵禅老

藤州大士两眉庞，万卷丛身寄一窗。

诗力健能支倒岳，词源涌可截奔江。

高名耸动朝中士，旧隐荒芜岭外邦。

想像孤风犹未见，何时能使片心降。

【卷08】

强至

强至　依韵和居方观崔生画

古今画手得名人，一物才工自出伦。

字与丹青俱是绝，势关飞动不无神。

浪传误笔成蝇点，那待青田写鹤真。

候雁枯荷含远意，江湖归兴划然新。

强至

强至　依韵和李持正晚晴出谒王子高马上口占之作

谪仙醉跨玉鲸鳞，夷甫名谈喜更闻。

照眼暖光开野日，入怀晴气散江云。

尘埃洗去人家好，空阔飞来鸟翼勤。

莫望帝乡频感慨，世间随处有珍群。

强至

强至　依韵和李评文思

我心焝焝君应识，万事都慵独吟癖。

二年客眼看京华，可见无媒进无益。

势门所喜在佞豪，直语空拳无一怿。

爱君挺拔生贵家，不学庸儿醉朱碧。

两提试笔赋翰林，落落金声天上掷。

改丞殿省头不回，直把群经重研摭。

相逢怜我犹滞濡，四十金闺未通籍。

势门宜不容此身，赖有君家好投迹。

书斋延坐开新编，光焰文章追祖白。

更邀诗社同襟期，脱略形骸一疏戚。

公侯必复君勿迟，志士由来轻尺璧。

强至

强至　依韵和令绰兄弟春日出郊

春色才从野外知，柳阴花气暖霏霏。

出林啼鸟逢人住，掠路游蜂傍马飞。

薄宦尘埃空自哂，长吟风物阻相依。

弟酬兄唱饶才思，珠玉同携满袖归。

强至

强至　依韵和留台崔库部局中自遣

儒林文雅作，萧散欲挥金。

老去安时态，秋来慰夙心。

谁陪黄菊酒，自喜白头吟。

宾客霜台少，诗成每独斟。

强至

强至　依韵和陆丈瑞香花

花下诗翁已富情，爱花相咏句还成。

才开秀格能殊众，到老清香不负名。

世上流芳归几处，江南传价入中京。

乾坤定是怜馨德，那许风前趁落英。

强至

强至　依韵和判府司徒侍中雪霁登休逸台

环台雪后从公登，四顾乾坤表里明。

粉水半消池日薄，玉枝相戛竹风清。

园林洒落人间世，樽酒逍遥物外情。

写景不须搜画笔，诗参化匠自天成。

强至

强至　依韵和彭九及之归养之什

江南春自好，蜀客亦思归。

泪与花俱落，心随燕共飞。

露章还子舍，孝理副宸闱。

禁署风流后，谋渔未有矶。

强至

强至　依韵和王立之中秋阴云不见月

更长不见水精盘，搔首庭除夜向阑。

一气人间清自转，孤光云外好谁看。

关河夜色暗朔漠，楼阁吟魂飞广寒。

幕府病眠憔悴客，独无乐事可相干。

强至

强至　依韵和温泉

上公分陕半年馀，驷马东还不待驱。

肯独澡身汤室里，行推润泽浃民肤。

强至

强至　依韵和吴七丈咏雪二首

平明无数六花飘，气象崔嵬变一朝。

落势孤城围不尽，寒威穷巷著偏饶。

临衣未拂还成舞，近烛才看早觉消。

散称少陵吟白发，更逢太白跨鲸腰。

强至

强至　依韵和吴七丈咏雪二首

江边玉树浑无地，世上银河自有桥。

宿冻即交山口路，冷波应减海门潮。

当年右席辞空在，今日扁舟兴转遥。

宽褐红炉温坐外，人间万事任寥寥。

强至

强至　依韵和杨公济喜嘉定帅王待制移成都

把诏心先剑外飞，一身与国系安危。

玉关落日辞金印，锦水春风转绣旗。

历见本朝归秉轴，多由全蜀出分麾。

少陵漫为知音喜，行到花溪已恐迟。

强至

强至　依韵和杨尉郊外怀乡

策马长郊羡子真，独赢风物与诗论。

惊飞雁鹜投前涧，归去牛羊识旧村。

暴涨溪声闻远近，久阴山气乱朝昏。

异乡我亦嗟游宦，莫说啼鹃有怨魂。

强至

强至　依韵和尹嗣复秘校登回銮寺阁有感之什

尹子辞才两崛奇，家声好繼汉翁归。

人间茂器无施设，天畔危栏独据依。

诗兴远随孤鸟逝，客心闲傍片云飞。

登临不比江南节，何事徘徊怨落晖。

强至

强至　依韵和尹嗣复仲春会食船场

野色宽围四缭墙，一穿林径百忧忘。

浓花细草青春半，语燕游蜂白日长。

寄兴不知诗笔倦，惜时犹喜酒杯香。

席间数点残英坠，万片随风此滥觞。

强至

强至　依韵和栽花二阕

前后殷勤选众芳，名园移植总成行。

要须花笑春风里，次第迎公入醉乡。

强至

强至　依韵和栽花二阕

移花新了诏书来，似负迎春著意栽。

桃李我公天下满，不须偏待此中开。

强至

强至　依韵和择之惜春

何门织妇为春魔，几听啼莺暗辍梭。

美酿入唇宜莫算，芳期屈指已无多。

迎风柳絮飘都尽，著雨花枝落半过。

正好狂歌对馀景，休因节物叹蹉跎。

强至

强至　依韵和张君仪职方城上观雪

重城雉堞粉相围，乱片情多故点衣。

浩荡关河无表里，微茫草树有光辉。

冷侵容鬓双蓬短，急伴年华一箭飞。

却忆水曹诗句好，群鸦接翅傍昏归。

强至

强至　依韵和张叔毅读柳先生文

先生萧瑟半涂休，一跌青云不再收。

名压班行来众毁，笔鑱造化起天雠。

王韦党破谁为地，柳播风殊愿易州。

庙食罗池今尚否，满编遗韵掩鸣球。

强至

强至　依韵和张文通寺丞寄鲜于子骏职方

西州夫子善谈天，语入精微服四筵。

交分正论诗卷里，别愁忽到酒樽边。

马冲雪片归梁苑，莺唤年芳忆渭川。

盛事青云看接迹，衣冠乡里旧多贤。

强至

强至　依韵和张文通中舍寄韩师元判官

从容须陛对，萧洒待家居。

近阁从戎笔，闲裁寄旧书。

青衫逾一纪，黄卷尚三馀。

闻说山斋好，何时遂曳裾。

强至

强至　依韵和赵晦夫书记将替写怀

芙蓉幕里住三年，鹦鹉才高动四筵。

风月漫劳吟杜曲，文章自好纪燕然。

朋簪会合愁分手，官簿纵横待息肩。

直道先难终易偶，近闻知已荐书全。

强至

强至　依韵和镇叔送元宵之什

一夜云衢火树空，照人唯有月华同。

却思广陌追游处，都似南柯梦寐中。

未分园林辜乐事，况栽桃杏有春工。

可怜此景何时再，直待明年岁起东。

强至

强至　依韵和正老暮秋郊行感事

秋郊物物作秋容，目送横天一鹗雄。

更远更疑山隔雾，或飘或聚叶随风。

对时唯恐朱颜改，遣兴除非白酒充。

感事子真成丽倡，恨无佳句敌才翁。

强至

强至　依韵和正老自叹之什二首

妙年为学耻迂疏，直欲声光擅八区。

已是宦情嗟澹泊，可堪世态较锱铢。

不调台鼎行吾道，便翼天兵戮汝孥。

出入功名当若此，自馀琐细尽非夫。

强至

强至　依韵和正老自叹之什二首

我无尺地可耕锄，君有高田占具区。

若论生涯犹厚薄，独於宦意等分铢。

壮年未建鸿毛利，寸禄聊甘稚齿孥。

不学庸庸自持者，高冠空食上农夫。

强至

强至　依韵和郑中立秘丞将替写怀

宰邑优游不足为，传家事业复能持。

政兼子产那专惠，学近康成最爱诗。

百里耕桑增日课，三年闾井见风移。

襟怀洒落恬荣进，清节从来畏众知。

强至

强至　依韵和志国首夏霖雨之作

平溪涨雨欲过人，后土浮泥苦寄身。

但得薰风如舜世，未应大水似尧民。

渊鱼弄沫知生乐，林鸟啼饥与死滨。

急浪横流成浩荡，阴云狂态转纷纶。

杯觞自好消长日，草树犹疑泣晚春。

杖策北园寻傲吏，葛衣飘洒任吾真。

强至

强至　依韵和仲灵禅师喜贾丞相赵翰林见称辅教编之什

浩荡藤州老，雄文鼓大编。

声名元自重，述作许谁传。

成诵惭空久，相逢偶未缘。

承明内外相，交口誉师贤。

强至

强至　依韵走笔和答徐无畏见招

忆初识面越庠时，馀教尝蒙觉后知。

早念儿童能刻赋，晚逢夫子许言诗。

从容江介心方壮，蹭蹬京华鬓已衰。

道旧不须亲握手，满篇往事略无违。

强至

强至　乙巳十月七日过黄河中流遇巨浪偶作

清旦绝大河，拍堤滚黄沙。

巨舟忽摇簸，心悸眼亦花。

咨予岂轻生，将身试鱼虾。

忠信固所凭，此理惧或差。

定息神魂宁，归心眇天涯。

故乡念昔游，湖面贴碧纱。

醉舫穿芰荷，坦腹如眠家。

天水自照映，鸥鹭相交加。

虽无风波忧，龌龊未足夸。

岂如寻河源，安稳浮灵槎。

脱略遗近观，飘飘薄飞霞。

低头顾浊流，卑险吾汝嗟。

强至

强至　以诗还府推杨学士无为编辱佳篇见答谨次元韵和酬

贪讽高吟日几回，辞珍转觉意逾瑰。

子云天禄惭馀地，工部花溪掩旧才。

渴肺喜因秋水疗，病眸惊对夜光开。

今朝那独夸荣贶，更贮私囊耀后来。

强至

强至　邑舍东池近日荷花盛开辄书短篇奉邀宗哲纯甫二同僚

前时乘暇到池上，荷花未开荷叶小。

弥旬风雨隔追赏，期会簿领复烦扰。

今朝始得临旧堤，花开已繁叶将老。

古人最谓行乐急，痴儿漫欲官事了。

钱杨与我近同趣，一樽今待共君倒。

联镳且来趁花饮，莫待红稀并绿槁。

强至

强至　邑斋偶书

作邑穷山奈拙何，簿书期会损天和。

却缘众醉独醒甚，翻觉同舟敌国多。

岂顾有人张巧舌，第忧无术拯颓波。

偏亲垂老妻孥少，独愧渊明归去歌。

强至

强至　因访杨公济遂同步野夫家省其母野夫时就试南宫

马系扬雄宅，门过孟母邻。

升堂予独拜，同井子兼亲。

万卷先生富，千金旧产贫。

早将安稳字，去慰杏园春。

强至

强至　萤

幸藉炎蒸力，因迁腐草踪。

清宵能自照，暗室肯相容。

雨巷幽光晦，风帘乱点重。

临书方汝赖，惟恐有鸣蛬。

强至

强至　咏雁

乾坤摇落满风霜，候雁来时道路长。

玉塞哀音惊远戍，沧洲寒影伴残阳。

灯前客鬓愁双白，天外乡书断一行。

莫倚善飞江汉阔，暗中砫缴绝须防。

强至

强至　用洪景之韵送郭子山

别筵那得易为情，别酒连连只自倾。

车马纵游怜客兴，江湖幽适负吾生。

盘中异味归南食，箧里新诗记北行。

文史藏身荣路在，未应高迹混柴荆。

强至

强至　游宝掌院

当年秘宝已无形，独有层峰似旧青。

不许俗人留辙迹，却应神物护岩扃。

山腰猨啸孤烟暝，洞口龙归暴雨腥。

今日一来探绝赏，始知全胜考图经。

强至

强至　游河遇雨

翠幄初防日影侵，春云送雨信无心。

莫愁客散妨车马，且喜农安得砭针。

侍妓点衣重结束，游人沾盖尚追寻。

临归未尽杯中兴，却放船头醉里吟。







卷274

强至

强至　游华藏寺

我今作邑水云乡，一到犹疑换俗肠。

况在尘区正纷汩，乍来法界得清凉。

松筠锁雾姿逾秀，楼阁摩霄势欲翔。

更即高僧叩空理，功名富贵尽毫芒。

强至

强至　有待

来时帘卷昼，坐久竹移阴。

有待无消息，南窗睡兴深。

强至

强至　又自和二首

万事人间若漏卮，喜情常满固难期。

却将昨日樽前菊，零落金钿已觉衰。

强至

强至　又自和二首

好把悲欢付一卮，明朝北客有行期。

劝君莫听骊驹曲，只恐催人两鬓衰。

强至

强至　予初春被病中夏少间勉入省局偶成二十二韵

东风吹春来，移疾聊少休。

寒热战予躯，渐如错春秋。

侵寻日以剧，谒告牒屡投。

性命吾自安，所负空食羞。

交亲每问讯，爱者或见忧。

伏枕数晦朔，忽忽月四周。

有叟肆嗫嚅，咄哉我何尤。

腾口状予疾，强大实颇浮。

背憎詋休咎，唯恐予疾瘳。

宁独冀术胜，仍欲悦予仇。

叟乎汝何愚，天命非尔谋。

生死籍素定，理莫移恩雠。

身世如寄客，日月速置邮。

引照盍自儆，霜雪满汝头。

胡然不如止，胁肩谄贵游。

干进苟朝暮，利吻铦戈矛。

予今偶不死，官意滋悠悠。

却来坐省局，心迹逾林丘。

北扉对新篁，阴薄干已修。

薰风送潇洒，不博千户侯。

富贵功名间，有待终无求。

鸾凤志寥廓，燕雀徒啾啾。

强至

强至　予官将满婢子始植小柏於堂下因感而书

孤根初掘出岩隈，赤脚殷勤手自栽。

翠叶未成官秩满，清阴别待主人来。

阶墀好养今朝操，梁栋须归异日材。

犹胜夭桃情意薄，刘郎去后始花开。

强至

强至　予家畜狸花二猫一日狸者获鼠未食而花者私窃之以去家人不知以为鼠

狸猫得鼠活未食，戏局之地或前后。

猫欺鼠困纵不逐，岂防厥类怠其守。

花猫狡计伺狸怠，帖耳偷衔背之走。

家人莫究狸所得，只见花衔鼠在口。

予因窃觇见本末，却笑家人反能否。

主人养猫不知用，谬薄狸能服花厚。

花虽利鼠乃欺主，窃狸之功亦花丑。

人间颠倒常大此，利害于猫复何有。

强至

强至　予解邑过杭遇介之学士谒告南归

同时两郡冠乡书，屈指俄经一纪馀。

顾我冗涂移蹇足，羡君荣路驾奔车。

方从解绂辞岩邑，已见飞章厌石渠。

自古盖棺人事定，未应今日较龙猪。

强至

强至　予累日卧病适张文通惠教亦云服药漫成小诗呈之

功名心寸折，岁月鬓双蓬。

病畏酒杯绿，愁怜花蕊红。

杖藜成暇日，行乐步春风。

唯有张公子，翛然此意同。

强至

强至　予连日奔走吏事蚤出暮还君然兄数赐临问乃不果一见辱遗佳句谨依韵

朝出鸡声新，暮归马蹄苶。

思君不得往，一饭或三辍。

自从伐木兴，友道寝欲灭。

夫子眷独勤，聊解予心结。

强至

强至　予以病久不赴朝谒因灸三里穴罢信笔偶书

窃禄了无补，卧疴惭有日。

空听朝鸡鸣，阻挂朝衣出。

启处不自安，灼艾加诸膝。

庶几起沈苶，犬马委微质。

强至

强至　予在病告君玉见过翌日成短篇奉招

官居冷落人稀到，病枕欹移日几回。

薄宦淹留无处说，平生怀抱为君开。

盘中饤饾延粗饭，瓮面澄凝泛好醅。

更有无穷欲言事，可能重跨蹇驴来。

强至

强至　渔者

身世扁舟里，飘飖可奈何。

万生劳白日，一笑属沧波。

阔网施能几，闲机用未多。

余颜自憔悴，莫作楚臣歌。

强至

强至　与任道及顺久二师赋小阁见月

醉领玉川子，夜入支公院。

危阁邀共登，身在霜空半。

缺月穿云来，尘区未应见。

长飚荡寸霭，天宇痕无线。

坐久吹青灯，寒光可对面。

飘飖释苑秀，洒落儒林彦。

相逢爱忧清景，险语写幽玩。

野令才素悭，斗为吟毫健。

诗成万象索，孤影转楼殿。

游屦绝出门，高僧应作伴。

强至

强至　与盛毅同赋暮角行

城头滚滚寒烟起，城里无人冷如水。

一声暮角聒地来，声中宛转含馀哀。

逡巡流入单于调，耳边似近单于台。

坐客未终听，对面泪双迸。

那复将军绝塞眠，朔风吹落玉帐边。

狼烟未尽不待晓，恨不立起铭燕然。

何人始制角中曲，幽怨到今传不足。

吁嗟画角终无情，百年日月销此声。

强至

强至　与王仲密诸君泛湖

十月清霜后，孤舟颢气间。

酒边颓白日，棹底倒青山。

境胜欢忧泯，吟频物象悭。

吾侪一笑后，鱼鸟伴谁閒。

强至

强至　羽师院假山

累石作危峰，轩然曲沼中。

山形在眉睫，人意自衡嵩。

影骇鱼虾避，路疑猨鸟通。

宦途尤巧险，匠手莫言工。

强至

强至　雨夜舟中

岸鸣连夜雨，舟系数家村。

防盗频敲柝，愁吟早闭门。

呼儿陈小酌，忆弟动归魂。

安得晴风起，吹开波浪浑。

强至

强至　雨中呈丁评事

骚雅丁夫子，年来客路岐。

故关春梦后，独馆雨留时。

诗有龟儿掌，游须骥子随。

君家千岁鹤，应解念归迟。

强至

强至　御河舟中

浮舟不用力，一水静於出。

沙鸟晴相唤，河云晚更闲。

微吟穷有象，清思入无间。

河策谁云补，从公漫往还。

强至

强至　元卿舟次丹阳读予与诸君前年送别联句因作以道南还愆期之意远垂寄

归舟南过练塘时，重阅前年送别诗。

人世阖棺方始定，客程流梗固难期。

君还里闬寻三雅，我尚山城守一枝。

涵碧春来应倍好，何缘吟对举清卮。

强至

强至　元夕观驾御端门诗

仙韶楼底弄春和，帘额随风卷绣波。

午夜九霄开宝扇，一声万寿彻明河。

灯缠月影祥光动，酒入天颜喜气多。

侍从有班无籍去，花边空听太平歌。

强至

强至　园竹为大雪所折

露叶烟稍拂草亭，雪中颠倒翠虬形。

且留完处裁吹律，莫听傍人议杀青。

却恐看来愁野客，若为扶起属园丁。

寂寥数亩清风地，宿酒从今不易醒。

强至

强至　月卿大师以书抵予言到自永嘉今将还杭因索诗送行聊书短章塞来请之

京洛多年作意游，撇然归思满林丘。

尘衣才洗吴中水，吟锡还寻海畔州。

独夜挥弦泣山鬼，几旬谈妙动藩侯。

孤云高迹真无定，又理轻装买客舟。

强至

强至　月夜与陈行父杨公济吴常甫出诣蔡子难

月色无云喜共看，葛衣藜杖到君边。

宦游易作浮云散，人事难同好月圆。

菊露凄清吟可老，竹风幽洒坐疑仙。

明年席上天南北，合破高斋此夜眠。

强至

强至　岳庙斋宫与崔伯宪都官王正甫殿丞饮别二君各以诗送行席上作短篇奉

乡人分散几流萍，长乐坡头已涕零。

太华相逢聊永日，故交渐少似残星。

别杯犹恨樽前缓，诗笔那容席上停。

车马东西从此隔，明朝惟见乱山青。

强至

强至　再次前韵

晻暧秋昮气象浓，对时览物两无穷。

才开又合烟光重，欲落还收雨意空。

直恐客头先老白，却思日脚带斜红。

天真不扰无馀感，谁似前溪下钓翁。

强至

强至　再次韵和纯甫红叶之什

徒密嗤翠幄，有文殊紫屏。

因霜变颜色，点树作丹青。

废苑扫还聚，疏林生易形。

秋风无别艳，祝尔莫飘零。

强至

强至　再次韵礼之见贻之什

传家素业志雄轲，乌足区区羡决科。

以道自尊今古少，不才而第苇麻多。

圣门奥阃期君至，宾馆清谈许我过。

文酒有时留剧饮，长教阿买到醺酡。

强至

强至　再和

公到层轩雪已残，萧林素节晓相看。

山融爱日酥千点，地接顽云缟万端。

曾有金樽开兔苑，况无铁甲戍桑乾。

清风落纸成佳句，身世浑疑在广寒。

强至

强至　再和

有客秋郊旷望中，更凭佳句发才雄。

牛羊饱食眠平野，鵰鹗乘时击迅风。

倦目几随残照断，汤肠惟藉浊醪充。

登临不用频兴感，忧喜能忘是塞翁。

强至

强至　再和

我行平野览秋空，物象吟怀觉两雄。

远水有时明返照，疏林无限战西风。

京坻相望农收足，庐井多欢岁计充。

亦向此时追乐事，归来倒载效山翁。

强至

强至　再和都官见答

离幽便欲趁芳时，越分非能守一枝。

多语羞随禽反舌，逢辰强学凤来仪。

故林有约依前去，落絮无踪逐处随。

若得东风聊借力，免教燕燕竞差池。

强至

强至　再寄元真宫读书

读书曾寄此轩头，官路归来十二秋。

文酒故人无一在，蓬蒿荒径有馀愁。

差池岁月辜金印，憔悴乾坤复布裘。

却扫尘埃张旧榻，云中鸡犬笑淹留。

强至

强至　再宿白岩院

寺在疏林积霭间，举头无处不苍山。

老松怪石莫知岁，幽鸟孤云相与闲。

衮衮红尘嗟宦路，时时飞梦绕禅关。

上方大士观空坐，应笑喧卑数往还。

强至

强至　早春寄择之

北陆寒威尽，东郊昼景添。

风和引禽唘，水暖出鱼潜。

草木回生意，乾坤待泽渐。

宁知岩谷下，经岁叹才淹。

强至

强至　早行渑池道中

二年别咸秦，八月过崤渑。

碎石隐地起，险涂抱山转。

我马无完蹄，我仆有重趼。

林红烈炬暴，涧白乱流浅。

夙驾露湿衣，夕休独临馔。

辙迹环九州，孔子未能免。

咨予独何人，安坐颜辄靦。

区区适其宜，誓将策疲软。

强至

强至　曾元恕累日不相见以诗垂寄依韵和答

丈夫收功名，要在少壮时。

今予四十强，才短良时遗。

俯首入掾曹，所托真一枝。

动静系他人，何异马受縻。

事业乖圣贤，饥寒愧妻儿。

浩歌望青云，致身分已迟。

江湖久去眼，终日怀钓丝。

元恕知我深，爱恶非众随。

怜我事冗宦，役役犹儿嬉。

十日不一见，敢以奔走辞。

与子结永好，交情保无移。

相从文酒欢，晚岁沧洲期。

强至

强至　赠辟疆

人讥徐子迹飘零，我爱文章辅六经。

大笔疑争造化力，幽吟难遁鬼神形。

良金纵毁刚无耗，宝剑虽埋气自灵。

进则皋夔退荀孟，莫容得丧扰中扃。

强至

强至　赠承天月长老

几年巾屦四方游，倦足还逢胜地留。

电迅禅机超达磨，云闲诗意等汤休。

绝尘貌与烟霞古，叠石心存岱华秋。

今我取师观所向，岂嫌儒墨不同流。

强至

强至　赠杜谘秘校

唐代诗人杰，家居世杜陵。

祖风今不坠，君学善相承。

气直横秋鹗，文雄绝汉鹏。

风骚如命将，坛复让谁登。

强至

强至　赠黄任道

辞源浩荡输沧海，笔势飘飖薄紫霞。

公府荐才犹未试，士林沦滞不须嗟。

相逢转更开怀抱，一跌何尝挂齿牙。

文帝欲兴三代治，可容贾谊在长沙。

强至

强至　赠贾麟

贾君貌古文章老，虬髯铺胸犀插脑。

戏夸才力惊众人，谈笑千篇笔端扫。

酒酣座上披天真，铲去崖岸露怀抱。

今年礼部更新书，续诏九州登俊造。

宿儒晚秀趋术茫，肝愁胃苦搜辞藻。

独君所向异尔为，长袖陂陀踏幽草。

行穷两径跻岩巅，指点晴江辨秋岛。

却骑匹马归湖山，古寺相逢情愈好。

空樽无物醉故人，辄出囊钱具梨枣。

更长坐久然青灯，语杂讥谐欲颠倒。

我方正色起问君，何乃终年事枯槁。

齿牙未豁才有馀，一赋从容成腹藁。

琢磨高论驰古今，足历天衢骋王道。

驽群沓沓犹争先，骥騤胡然甘伏皁。

君徒俯首不我答，我反惭颜汗如澡。

丈夫贵富难近窥，一第定非论晚早。

岂同祖谊名汉朝，位不公卿身已夭。

何时却挂吴淞帆，霜蟹初肥恰新稻。

强至

强至　赠净土嵩长老

林泉久安住，心境两无尘。

禅外牵馀想，诗中老此身。

虚怀延海众，雄辩服谈宾。

伟特如师少，相逢悟宿因。

强至

强至　赠李熊先辈二首

崷崒闽人秀，夫君得最完。

文章醇不杂，气质浑无刓。

场屋闻新诏，乡闾正素冠。

天应老贤业，头角壮年蟠。

强至

强至　赠李熊先辈二首

诏书一日至，多士竞轩眉。

独有儒林杰，方缠风树悲。

饥肠惟饱学，正口绝柔辞。

从古器大者，於中成就迟。

强至

强至　赠陆元象文学

汉世最优文学掾，因君官称复荣今。

青春事业收名路，白首光华照士林。

风月每邀花底醉，乾坤共老水边吟。

安车正好追先烈，子舍唯增二百金。

强至

强至　赠苏宣甫

谪宦多因众口谗，犹君战衄困羁衔。

鹰拿群雀翻遭网，舟驾长风忽断帆。

曾拥貔貅交白刃，肯同儿女泣青衫。

有才恐失朝廷意，不日房陵被诏函。

强至

强至　赠霞长老

大士本宿植，妙年离世纷。

定心驯海鸟，诗语淡秋云。

与物曾无着，收声恐有闻。

唯将诸祖意，晚岁导迷群。

强至

强至　赠徐君强

浦阳穷僻山萦回，徐子匹马穷山来。

十年不见安否外，怪子面黝身红埃。

自言壮图醉无几，独有古胆刚不摧。

日于篇章遣孤愤，袖出巨轴为我开。

密行细书几千字，一一纸上皆琼瑰。

浑然天成有警句，直若未剖元气胚。

间工磨琢弄纤巧，真宰手把天葩裁。

诗人古亦少达者，非特徐子如寒灰。

孟郊老独张籍瞽，李杜落魄皆何哉。

剔抉幽秘夺造化，虽甚寒饿天弗哀。

又疑才命不俱得，既夺之命止与才。

子今所往但逢蹇，绊骥两足犹驽骀。

浦阳山深尚春浅，桃李才蕊花正梅。

子时过我值讼简，花下一饮将百杯。

酒酣慷慨起劝子，更厉头角需风雷。

纵令不偶竟穷死，犹愈空腹冠崔嵬。

强至

强至　赠杨尉纯甫

君家茂族出关西，壮气长干万丈霓。

斥鷃羡鹏舒海翼，驽骀观骥骋霜蹄。

诗才多慕谪仙逸，宦绪犹嫌梅福低。

千里霄程方策足，莫云今日是卑栖。

强至

强至　赠於潜张定国

萧散前川令，才高气亦刚。

学攻诸子短，能涉众人长。

日月销书卷，功名抚剑铓。

他年有大用，莫漫比柴桑。

强至

强至　赠芝公长老

我爱师开方便门，闻人有疾足先奔。

何须端坐禅床上，始是如来不动尊。

强至

强至　斋宫独酌待晓入城

青灯频照面，黄卷懒低头。

危坐自醒醉，孤斟谁献酬。

檐前落星宿，城里息更筹。

上马即尘事，欲归欣少留。

强至

强至　张君枉道顾予因书短篇以答来贶

煌煌肉食有高冠，附者如驰顺坂丸。

吾子与时诚异向，穷山为我肯相看。

更烦溢幅投玑琲，自愧无门借羽翰。

努力穷年求禄仕，而今行路倍云难。

强至

强至　张升甫惠新笋走笔代简谢之

粉箨迎霜嫩更匀，中厨未有许尝新。

明朝便好供佳客，只恨杯羹欠紫莼。

强至

强至　张文通以诗觅小桃走笔依韵和答

名园闻说洛阳春，金谷前无石季伦。

第一牡丹应惯见，怜君翻作觅花人。

强至

强至　丈人生辰

才过中元九日期，人间最重早秋时。

当年间杰凝天粹，此际生贤作吏师。

候属金行资义节，气钟庚宿究兵奇。

愿公大用龄盈百，岁岁长吟祝寿诗。

强至

强至　赵龙图自西川携鹿儿至秦相惠

软毛金缕暗，细点雪花匀。

林下远思母，阶前愁傍人。

涧声微可听，野性渐能驯。

公惠成愚好，他年伴幅巾。

强至

强至　正月三日郊外马上作

长日牵人事，新年散马蹄。

和风吹冻柳，残雪点春泥。

意惬境自胜，兴来杯屡携。

徘徊羡飞鸟，晓逐野云低。

强至

强至　郑君天常有诗贻杨尉因次韵以赠

屡衄名场岁已高，此行谁赠一绨袍。

久从客路嗟重趼，独对秋风感二毛。

游倦几漫许都刺，愤深将广楚人骚。

而今荐口难开吻，第爱穷途节可褒。

强至

强至　知郡都官示答盱眙周令诗有感而作

临淮郡事素称繁，太守才明此典藩。

每岁欲甄群吏状，是人思出大贤门。

孤生自恨方趋走，末迹无缘被荐论。

异日愿公持大柄，毕身犹足望洪恩。

强至

强至　志远法师挽辞

寂寞湖边寺，荆溪目已瞑。

窗云犹晓白，竹径自寒青。

野鸟悲吟动，门人感涕零。

里无梁补阙，谁可法师铭。

强至

强至　中秋对月有感

西风入夜扫微云，皓魄来无一点尘。

楼阁通宵双玉户，水天随处两冰轮。

光摇樽酒清宜客，影落关河思煞人。

我向乾坤违乐事，孤蟾照泪滴衣巾。

强至

强至　中秋京师对月

今夜皇州月，秋光共几分。

未全成皓魄，犹胜隔浮云。

白发愁偏照，清樽喜独醺。

遥怜江国弟，北望首殷勤。

强至

强至　种药

百药吾谁辨，农皇旧有经。

倾金购善种，按谱验真形。

易地防根瘦，他时欲剂灵。

天时纵不雨，灌溉赖园丁。

强至

强至　仲春感怀

春色愁边已不浓，眼开天地久阴中。

乱红杂下残花雨，暗绿兼飞弱柳风。

生计荒芜有酒盏，交期零落减诗筒。

多情惟有堂前燕，来往贫家与旧同。

强至

强至　仲春摄太仆卿祭马祖宿斋城外作

一年四出国门西，今喜春郊散马蹄。

晴日自随河面动，宿云仍傍柳梢低。

斋宫得句还挥笔，乡国寻芳忆杖藜。

承祀九卿犹假摄，不应巧宦至通闺。

强至

强至　仲冬十六日祭马步

提辔傍险径，喜随双炬红。

薄云笼淡月，苦雾卷严风。

马害谁云屏，神休觊所蒙。

晨门未开钥，残梦续斋宫。

强至

强至　仲灵禅师以诗见邀辄走笔依韵附还使奉和

世好元难合，便甘或弃辛。

喜师同肺腑，偶尔异衣巾。

文约牵常俗，诗情远过人。

相邀松下别，山意入秋新。

强至

强至　舟过三郡率值风雨呈同行沈氏昆仲

冥冥细雨湿高秋，花底歌前也合愁。

烟树几株疏雨岸，风帆一梦过三州。

生涯未解谋根固，官路那能免叶浮。

却羡邻船樽有酒，不妨弟劝与兄酬。

强至

强至　昼眠

酣酣枕上息吾形，日过南窗第几棂。

所得高眠容幕府，为无深责系朝廷。

苦遭浮蚁催来熟，忽被幽禽唤得醒。

却整葛巾寻晚酌，竹间呼客尽吾瓶。

强至

强至　朱郎中以梅花衣香分惠诸君皆有诗谢依韵和之

百和殷勤出省郎，清真似有雪中香。

风流不在金炉暖，自转馀薰到锦囊。

强至

强至　属疾

壮怀衰独早，乐事病全稀。

静听闻花落，欹眠见燕归。

冠裳成外累，尘土汩真机。

强起亲曹事，遥惭旧隐扉。

强至

强至　资国山口石桥

前日枯槎接断溪，今朝白石跨完堤。

牧儿静立牛磨角，诗客闲惊马驻蹄。

涧雨涨来流浅濑，山风扫过断纤泥。

十家岂乏相如辈，当有人从柱上题。

强至

强至　紫微舍人宋公爱子侄三人同日得第作诗以纪盛美二首

君王亲策集英年，始信常山子侄贤。

白昼相将金榜上，紫微三谢玉阶前。

衣冠近事尤为盛，阀阅清芬愈可传。

马跃春风归里巷，芦花争看一行鞭。

强至

强至　紫微舍人宋公爱子侄三人同日得第作诗以纪盛美二首

君王赐第御灵和，兄弟同时捷隽科。

名占风雷三级遍，恩沾雨露一门多。

衣冠盛事喧金榜，里巷荣归缀玉珂。

他日凤池须接翼，侍中阴德有馀波。

强至

强至　自零口夜至渭南县作

月黑征途暗，羸驹傍险行。

村遥微认火，县近忽闻更。

落寞殊乡意，喧啾小市声。

故园流水在，想像见冰清。

强至

强至　走笔成一篇答徐君先辈见寄

定交初何年，昔齿会稽学。

君壮我尚少，道复先我觉。

子时于众人，百鸟一鹡鷟。

学官程诸生，题品或义卓。

众方缩手顾，君笔已一捉。

落纸千馀言，浑如玉出璞。

辞场或鼓行，无敢犯锋矟。

有时谈遗经，圣贤在口角。

愤疾异说妄，摘抉三传駮。

语气清不休，旱天冽雷雹。

南北俄乖张，同时去师幄。

未几会京国，君羽正濯濯。

以文试有司，好古拙雕琢。

一失太常第，闻子继屯剥。

翠铩累在毛，龟剔釁由壳。

古人亦忧患，千载名愈卓。

予虽缀小官，夙志负山岳。

簿领但戕性，禄粟不周啄。

再命作陋邑，举动尤龌龊。

旋巢子何所，距我幸非邈。

寄诗冬为期，当遂笑一握。

待将得丧理，同付尊酒浊。

强至

强至　走笔和杨蟠从事庭菊

杨子门无载酒宾，菊开谁共醉天真。

檐前寂寞逢吟客，霜后蹉跎伴主人。

钿带缀花疑细翦，金钱绕屋岂全贫。

东家早秀夸桃李，今日空枝不似春。

强至

强至　走笔送杨正臣先辈还吴

客衣沾魏土，归马望吴云。

一纪困游宦，异乡愁送君。

骅骝行得路，鸿雁去成群。

何日江天酒，重论别后文。

强至

强至　走笔送张伯起

男儿刚肠逾古铁，每到伤离犹暂折。

离绪不啻乱茧丝，才搅衷肠便成结。

忆昨送子秋风前，薄酒三行歌数阕。

我歌多感酒易醺，子车为我涩不发。

今来与子举别觞，还是去年分臂日。

人生岁岁有离恨，争遣绿鬓不为雪。

安得共子并翼飞，四方上下无时别。

强至

强至　走笔谢司徒侍中惠柑

十年空忆满林香，今日堆盘得恣尝。

摘处嫩苞金隐粟，剖来清液露盈囊。

自堪珍玩夸群目，可惜馀甘落俗肠。

拜赐愈知公意重，不同设醴望元王。

强至

强至　走笔依韵和酬王彦霖四首

几度春风信陆沉，曾题醉笔写花阴。

诗情不复随风乱，今日花前对展禽。

强至

强至　走笔依韵和酬王彦霖四首

感旧情怀日日深，三春能几半晴阴。

醉题难尽当时意，啼彻春风羡暮禽。

强至

强至　走笔依韵和酬王彦霖四首

夫子人间第一流，清言暂隔已离愁。

今朝偶负寻春约，诗思勾牵未肯休。

强至

强至　走笔依韵和酬王彦霖四首

不住年光衮衮流，莺花渐老使人愁。

莺犹可听花犹在，再卜他时一醉休。

强至

强至　走笔依韵和杨进士倜登南楼之作

当年割据属英雄，楼观诚奢物产穷。

藩镇一归平削后，关河尽入照临中。

离宫此日号大壮，织杼无人歌小东。

全魏万家今乐业，衮衣惟恐迓周公。

强至

强至　醉卧

彭泽终朝饮，杯乾入醉乡。

眩头遗野帻，坦腹委藜床。

吏部瓮边卧，山公马上狂。

何如此安稳，寝兴为吾长。

强至

强至　醉中刘道叔尹嗣复李子先垂和予乙巳岁开元寺仁王院咏竹二十八字复

忆弄吟毫倚翠阴，也应新笋更成林。

感君潇洒赓诗句，不负凌虚一寸心。

强至

强至　昨日以鄙诗示王君遽辱赠篇过有推饰辄依元韵奉答

未有功名与世传，且驱怀抱向诗篇。

昔曾篆刻工童伎，今敢风骚领将权。

愧匪穷经臻圣处，妄推闻道在君先。

还知苦意微吟否，不已犹云博奕贤。

强至

强至　坐客宋周士忽垂光和复用元韵答之三首

魏台营妓胜添酥，一笑堪酬痀　琲珠。

只恐更深云雨散，明朝共是守寒炉。

强至

强至　坐客宋周士忽垂光和复用元韵答之三首

风流双腕转凝酥，舞彻伊州汗有珠。

探手始知帘外冷，照堂兽炭焰围炉。
