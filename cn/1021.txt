全宋诗：晁
　晁端佐　醉眠亭四首
　晁公迈　峡山寺
　晁公溯
　　晁公溯　巴城
　　晁公溯　巴江
　　晁公溯　白日
　　晁公溯　白宋瑞
　　晁公溯　白宋瑞自益州和予池上诗来因用韵奉简
　　晁公溯　比以酒饷师伯浑辱诗为谢今次韵
　　晁公溯　比与鲜于柬之游池上已而辱三诗见示因次韵
　　晁公溯　别郭安道卢能甫
　　晁公溯　丙戌元夕
　　晁公溯　病酒
　　晁公溯　病中
　　晁公溯　病中喜李仲霍王子载见过
　　晁公溯　病中一首简陈行之
　　晁公溯　布谷
　　晁公溯　簿书
　　晁公溯　蔡光禄
　　晁公溯　层楼
　　晁公溯　陈行之二年三至宁江尝有游吴之兴而尚不果
　　晁公溯　承亲戚见过生朝赋此为谢
　　晁公溯　池上
　　晁公溯　池上与师伯浑饮酒
　　晁公溯　出郭
　　晁公溯　出郊
　　晁公溯　春回
　　晁公溯　春畦
　　晁公溯　春日
　　晁公溯　春晚
　　晁公溯　次刘机将仕韵
　　晁公溯　次师瑰韵
　　晁公溯　次杨国材韵
　　晁公溯　次韵程愿以十诗见示篇中多及故起居舍人程子山老懒姑取其一用韵答
　　晁公溯　次韵杜主簿
　　晁公溯　次韵李仁甫
　　晁公溯　次韵刘安收惠诗二首
　　晁公溯　次韵鲜于晋伯清明日过水南
　　晁公溯　次韵鲜于晋伯三月病起二首
　　晁公溯　次韵谢石教授喜十
　　晁公溯　次韵谢张德粹主簿
　　晁公溯　次韵杨光父见赠
　　晁公溯　从宋宪登万景楼
　　晁公溯　答鲜于晋伯再用游卧龙山诗韵见赠之什
　　晁公溯　大冶县见梅
　　晁公溯　单于行
　　晁公溯　啗荔子戏作
　　晁公溯　得东南书报乱后东都故居犹存而州北松槚亦无毁者
　　晁公溯　登梁山县亭
　　晁公溯　地行莫如马
　　晁公溯　东津
　　晁公溯　冬暮
　　晁公溯　读江南诸公诗
　　晁公溯　二十七叔父书来说东都故居如昔
　　晁公溯　二月
　　晁公溯　樊口
　　晁公溯　范令人生日
　　晁公溯　范仲芑范惠诗次韵为报
　　晁公溯　范子庚见示长书
　　晁公溯　方塘
　　晁公溯　费子范以予铭其父墓持锦物相饷尽归之姑留洮州绿石研一作诗谢之
　　晁公溯　冯万州当可以洞庭春色遗王子载盖用安定郡王遗法也子载招予饮为赋
　　晁公溯　奉简汤子和
　　晁公溯　涪川寄蒲舜美桐烟墨来试之良佳因成长句
　　晁公溯　复用韵谢汤子才贺雨
　　晁公溯　感事
　　晁公溯　感事三首
　　晁公溯　恭南道中有感
　　晁公溯　恭州报恩长老宣公以四偈见别用韵为谢
　　晁公溯　恭州教授宋师民有诗次韵
　　晁公溯　观画
　　晁公溯　观雨
　　晁公溯　官舍
　　晁公溯　郭外
　　晁公溯　郭中行自汉中寄近诗来奉简一首
　　晁公溯　过陈行之饮
　　晁公溯　过圆觉院简照上人
　　晁公溯　汉川
　　晁公溯　合江县舟中作
　　晁公溯　合江舟中作
　　晁公溯　和郭安道
　　晁公溯　侯革以诗风示次韵
　　晁公溯　怀浙中兄弟
　　晁公溯　怀子兼弟时在宁江赴试
　　晁公溯　即事
　　晁公溯　寄查元章
　　晁公溯　寄郭信可时假守忠州
　　晁公溯　寄洪雅令孙良臣
　　晁公溯　寄李仁甫
　　晁公溯　寄李悦夫时监成都军资库茶马司檄兼僚属闻近治胥吏数辈
　　晁公溯　寄泸南子止兄
　　晁公溯　寄师会三郎
　　晁公溯　寄宋嗣宗
　　晁公溯　寄太府丞王能甫
　　晁公溯　寄子兼弟时闻有平都之游
　　晁公溯　简梁子辅
　　晁公溯　简任季明府判
　　晁公溯　简谢达夫
　　晁公溯　江边
　　晁公溯　江流
　　晁公溯　江上
　　晁公溯　江上春事
　　晁公溯　江上春涨
　　晁公溯　江行
　　晁公溯　江雨
　　晁公溯　郊外
　　晁公溯　节往
　　晁公溯　今年正月二十五日行园见群花尽开怅然追思去年是日去江津县亲戚相
　　晁公溯　今秋久雨至八月望夕始晴月色尤清澈可爱置酒月下作
　　晁公溯　今岁试士竟置酒起文堂延主司且作诗送之
　　晁公溯　近承琮上人问讯甚勤老懒不能作书以偈答之
　　晁公溯　九日
　　晁公溯　句
　　晁公溯　郡人请开旧江口因往视之而作
　　晁公溯　郡县
　　晁公溯　看花
　　晁公溯　哭盘石基下
　　晁公溯　劳刘子仪视作红花堰
　　晁公溯　乐敦仁用师伯浑见示句中作禅语禅不可不领话头次韵为报
　　晁公溯　乐温道中
　　晁公溯　乐温舟中作
　　晁公溯　离南平
　　晁公溯　李仁甫除丧作诗问之
　　晁公溯　李仁甫和予如字韵诗再用韵寄之
　　晁公溯　李仁甫将至郭下以诗迎之
　　晁公溯　李士举见寄次韵为谢二首
　　晁公溯　李悦夫刘文潜坐上醉归作
　　晁公溯　立春
　　晁公溯　立春有感
　　晁公溯　凌云寺
　　晁公溯　刘文潜来
　　晁公溯　刘文潜以荔子并诗见寄
　　晁公溯　六月八日雷雨大作喜呈张仲季孟
　　晁公溯　六月五日池上
　　晁公溯　龙爪滩
　　晁公溯　隆州道中
　　晁公溯　吕子山杨廷仲廷试归
　　晁公溯　旅宿
　　晁公溯　罗仲思送伯父以道帖
　　晁公溯　麦
　　晁公溯　眉山史颐老秀才遣人寄诗用其韵答之
　　晁公溯　眉州燕游杂咏十首　碧澜堂
　　晁公溯　眉州燕游杂咏十首　芳菲亭
　　晁公溯　眉州燕游杂咏十首　葵亭
　　晁公溯　眉州燕游杂咏十首　临风阁
　　晁公溯　眉州燕游杂咏十首　披风榭
　　晁公溯　眉州燕游杂咏十首　起文堂
　　晁公溯　眉州燕游杂咏十首　晚赋园
　　晁公溯　眉州燕游杂咏十首　摇香亭
　　晁公溯　眉州燕游杂咏十首　野航
　　晁公溯　眉州燕游杂咏十首　远景楼
　　晁公溯　梅
　　晁公溯　梦中作
　　晁公溯　木枥观
　　晁公溯　木犀花二首
　　晁公溯　南州
　　晁公溯　年侵
　　晁公溯　宁江侨人刘生徽宗时以画供奉翰林中近过元汝功见其画甚多皆刘生笔
　　晁公溯　凝香堂
　　晁公溯　偶成
　　晁公溯　偶题怀子兼弟
　　晁公溯　偶作
　　晁公溯　平都山硖中胜处余思欲一到而不能近得予弟书云今岁仲春尝与外兄孙
　　晁公溯　七月二十日雨中
　　晁公溯　妻侄师如石同妇见过
　　晁公溯　前恩阳尉周邦举出予兄激仲所书其父竹轩记求诗因题二解
　　晁公溯　前起居舍人何资深竹光酒法奇甚近得法酿成以饷李仁甫
　　晁公溯　遣愁
　　晁公溯　挈榼
　　晁公溯　清晨坐堂上
　　晁公溯　清明
　　晁公溯　清秋
　　晁公溯　晴野
　　晁公溯　请缘老住持象耳山有诗次韵
　　晁公溯　秋江
　　晁公溯　秋日
　　晁公溯　秋日送客梁山道中
　　晁公溯　秋阴
　　晁公溯　去八月同张文饶考试始遂言集执经问道至今不敢忘因成二诗
　　晁公溯　去通义按刑汉嘉至中岩师伯浑临别于此因成二诗
　　晁公溯　群荷
　　晁公溯　绕树
　　晁公溯　任季明见和池上诗再用韵奉简且识予拳拳怀向之万分也
　　晁公溯　入硖行
　　晁公溯　三月二十九日舟中作
　　晁公溯　三月二十日东山云蜿蜒而上众指日龙也已而大雨
　　晁公溯　三月晦日舟中
　　晁公溯　桑大夫
　　晁公溯　扫径
　　晁公溯　沙寒
　　晁公溯　山行
　　晁公溯　上都
　　晁公溯　师安抚生日
　　晁公溯　师伯浑以诗告别次韵
　　晁公溯　师伯浑用韵复次
　　晁公溯　师伯浑自所居东山来赋诗相示用韵酬之
　　晁公溯　师伯浑自通义来且出诗一轴为之喜甚奉简短作
　　晁公溯　师廷珍以诗见惠因用其韵
　　晁公溯　师袭卿来权摄峨眉县禄东之来乃去送以诗乃无日也
　　晁公溯　师永锡家青神喜红花堰兴作诗因次韵
　　晁公溯　师永锡馈鹿
　　晁公溯　师永锡少出通义其归携伯浑诗来因用其韵伯浑顷尝相送至下岩也
　　晁公溯　师正二哥正三哥以诗贺雨次韵为谢
　　晁公溯　十二月八日雪
　　晁公溯　十月晦日同一属官刘司户师教授孙司理游九顶山登万景楼分韵赋诗得
　　晁公溯　石季野县丞见示喜雨诗次韵为谢
　　晁公溯　石判官惠诗用韵为谢
　　晁公溯　示犍为李令君
　　晁公溯　示中岩长老子文
　　晁公溯　视通济堰二首
　　晁公溯　书斋
　　晁公溯　蜀江
　　晁公溯　四月十三日池上饮
　　晁公溯　四月堰水甚水一雨灌田方足
　　晁公溯　四月一日舟中
　　晁公溯　送杜时可归太学
　　晁公溯　送范道卿赴省试
　　晁公溯　送李敞逆妇叙州乃予友悦夫之子也
　　晁公溯　送李检法赴夔州任
　　晁公溯　送李仁甫被召
　　晁公溯　送李绍祖通判宁江
　　晁公溯　送梁子辅赴召
　　晁公溯　送刘文潜如吴下
　　晁公溯　送邵仲象如吴下
　　晁公溯　送宋秀实罢官归将有东南之行
　　晁公溯　送谭廷硕司户归鱼复
　　晁公溯　送汤子才
　　晁公溯　送汤子才如吴下
　　晁公溯　送王和甄窦公瑞归鱼洞
　　晁公溯　送王间赴长宁通判
　　晁公溯　送王师厚
　　晁公溯　送鲜于运使西归
　　晁公溯　送于文安行如吴下
　　晁公溯　送张君玉赴宁江幕府七首
　　晁公溯　岁尽
　　晁公溯　岁暮
　　晁公溯　岁晏
　　晁公溯　他乡
　　晁公溯　汤子才凌云山用予十四日韵见示且云卫尉顷登清音载酒二亭口占一联
　　晁公溯　题先生庙
　　晁公溯　题赵诚甫养恬轩
　　晁公溯　天寒
　　晁公溯　庭下荔子熟
　　晁公溯　外舅卫尉持节于此作尽心堂时与亲戚会饮今三十年予复与卫尉内外属
　　晁公溯　晚望
　　晁公溯　王伯厚和予墙字韵因用其韵记五月八日同饮池上之作
　　晁公溯　王伯厚以诗招伯浑次韵同往邀之
　　晁公溯　王才谅归自临安备道群从内集之乐感而有作
　　晁公溯　王才谅自行朝归以进士题名示予怆然有感
　　晁公溯　王元才甥见过其弟元济甥继来有诗次韵
　　晁公溯　王元才携家来过有诗风示因简此作
　　晁公溯　望峨嵋山作
　　晁公溯　为邦
　　晁公溯　尉廨无隙地不能莳花竹之属惟厅事前旧有柳一株予怜其独也增植其七
　　晁公溯　闻伯初兄从周宣谕往两京
　　晁公溯　闻稻有成
　　晁公溯　闻笛
　　晁公溯　闻范道卿将赴试成都作此勉之
　　晁公溯　闻李士举宿马鞍山
　　晁公溯　闻虞参政至玉屏山
　　晁公溯　午睡
　　晁公溯　西风
　　晁公溯　西山
　　晁公溯　溪上
　　晁公溯　溪上寻梅
　　晁公溯　喜陈行之病起
　　晁公溯　喜简元辅兄二首
　　晁公溯　喜见吕元锡闻往谒李仁甫奉简短作
　　晁公溯　喜刘文潜来奉简短作
　　晁公溯　喜三十二北来
　　晁公溯　喜邵孟清风过
　　晁公溯　喜汤子才永丰筑室成
　　晁公溯　喜王志夫来
　　晁公溯　喜雨
　　晁公溯　喜雨简仲霍行之
　　晁公溯　喜张仲景范与蔡仲见过
　　晁公溯　细雨
　　晁公溯　硖内
　　晁公溯　夏夜
　　晁公溯　鲜于大任自东南归唐安遗予张安国所作水调歌墨本一轴且云明年复往
　　晁公溯　鲜于大任自吴下来比与之饮大任自取毗陵惠山泉酌之色清而味胜蜀无
　　晁公溯　鲜于东之晋伯之子赠诗次韵
　　晁公溯　乡人欲开旧江相勉以诗
　　晁公溯　小立
　　晁公溯　小筑
　　晁公溯　晓望
　　晁公溯　谢人惠生日诗二绝
　　晁公溯　谢王元才见惠峨嵋山菩萨石
　　晁公溯　谢曾子长分饷临江军黄雀
　　晁公溯　谢张待制赴饮
　　晁公溯　谢张文老饷酥
　　晁公溯　新津道中
　　晁公溯　行李
　　晁公溯　行役
　　晁公溯　修觉寺
　　晁公溯　修竹二首
　　晁公溯　薛郎远以颂为寿句法崛奇读之喜甚赋比为谢
　　晁公溯　寻梅花尚未有开者
　　晁公溯　浔阳
　　晁公溯　阎才元因程伯珍来寄近诗一轴不能尽和用师淮父韵奉简
　　晁公溯　燕閒
　　晁公溯　杨参政挽章二首
　　晁公溯　杨承父与予同在别试所聊戏之奉简
　　晁公溯　杨复先寄荔子仍和予昨所赠二诗因次韵
　　晁公溯　杨周辅来考试刑法同在别闱刚直士也喜为赋此
　　晁公溯　野亭
　　晁公溯　夜
　　晁公溯　饮兵厨羔羊酒
　　晁公溯　咏铜瓶中梅
　　晁公溯　用薛郎所寄示诗三韵
　　晁公溯　幽园
　　晁公溯　游仙都山
　　晁公溯　游园
　　晁公溯　有感
　　晁公溯　有客自关外来颇道边亭暴露之苦时子止兄方趋原上予因感而有作
　　晁公溯　于陵仲子
　　晁公溯　予长女归叔尚偕往江津作诗送之
　　晁公溯　予己未十月二十有二日去涪上越明年八月二十有八日以事再来观山川
　　晁公溯　与官属往江上观淘江
　　晁公溯　与客饮池上
　　晁公溯　与李绍祖刘文潜饮酒
　　晁公溯　与鲜于茶干
　　晁公溯　宇文绍恭所藏其父德闻手书其祖家训一卷
　　晁公溯　宇文叔介逆妇归过通义为置酒远景楼饯之
　　晁公溯　雨
　　晁公溯　雨罢风大作
　　晁公溯　雨晴
　　晁公溯　雨中
　　晁公溯　雨中登披风榭望东山
　　晁公溯　雨中观庭下梅二首
　　晁公溯　雨中过祁门十里不能进宿旅次
　　晁公溯　园中二首
　　晁公溯　远望
　　晁公溯　早起
　　晁公溯　曾夔州座右山水图
　　晁公溯　赠罗仲思仲思今夏来试群士八月予被朝命为别试所考试仲思亦来
　　晁公溯　赠师传郎
　　晁公溯　赠张听声
　　晁公溯　赠张文饶
　　晁公溯　赠朱师轲朱奎父
　　晁公溯　张君玉用伯浑韵见示次韵为谢
　　晁公溯　张若虚乃予妻党汤德翁外孙喜其来赋比
　　晁公溯　诏除虚额钱计庭遣简州通判王和叟再至谓考实未然也人日赠和叟一首
　　晁公溯　赵主簿护贡篚至吴下有诗见示用诗为谢
　　晁公溯　照上人去硖内游吴下十年而归眉宇炯然无复泸濮间气喜作二解赠之
　　晁公溯　正月二日至九江过陈汉卿
　　晁公溯　正月十四日游凌云寺
　　晁公溯　止酒
　　晁公溯　至汉嘉简李悦夫
　　晁公溯　至日留滞荆渚同邓氏兄弟饮酒
　　晁公溯　置酒北郊外送张真甫还什邡
　　晁公溯　中岩
　　晁公溯　中岩长老子文送罗汉松
　　晁公溯　中岩十八咏　宝瓶峰
　　晁公溯　中岩十八咏　碧筠亭
　　晁公溯　中岩十八咏　壁轩
　　晁公溯　中岩十八咏　慈姥岩
　　晁公溯　中岩十八咏　风穴
　　晁公溯　中岩十八咏　寒峰轩
　　晁公溯　中岩十八咏　虎头峰
　　晁公溯　中岩十八咏　唤鱼潭
　　晁公溯　中岩十八咏　罗汉洞
　　晁公溯　中岩十八咏　盘陀石
　　晁公溯　中岩十八咏　瀑布泉
　　晁公溯　中岩十八咏　石箂庵
　　晁公溯　中岩十八咏　松风亭
　　晁公溯　中岩十八咏　望江亭
　　晁公溯　中岩十八咏　西方阁
　　晁公溯　中岩十八咏　应现亭
　　晁公溯　中岩十八咏　玉泉亭
　　晁公溯　中岩十八咏　止庵
　　晁公溯　中岩文老和予游字韵见寄用韵为报
　　晁公溯　中原
　　晁公溯　昼寝
　　晁公溯　诸君以诗见寿用师伯浑韵为谢
　　晁公溯　竹醉日
　　晁公溯　子兼行后一日作
　　晁公溯　子云
　　晁公溯　自恭州之眉阳相送者六客意不可忘以诗为谢
　　晁公溯　自过犍为山水益佳
　　晁公溯　自叹
　　晁公溯　醉歌行赠闾丘伯有
　晁公为
　　晁公为　刘阮洞
　　晁公为　题慈云院双松亭
　晁公武
　　晁公武　春日
　　晁公武　登金山
　　晁公武　读林罕小说
　　晁公武　酆都观
　　晁公武　荷池
　　晁公武　荆州即事
　　晁公武　句
　　晁公武　南定楼
　　晁公武　诗扇
　　晁公武　夏日过庄严寺僧索诗为留三绝
　　晁公武　游焦山
　晁谦之
　　晁谦之　南岩
　　晁谦之　送侄子靖还九经堂
　晁子东　赓韵题精舍
　晁宗憉　诗一首









ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





全宋诗：晁




晁端佐

晁端佐　醉眠亭四首

潇洒松陵江上亭，醉来一梦傲云屏。

生前笑语君须惜，世事纷纷不用醒。

晁端佐

晁端佐　醉眠亭四首

盘石幽亭乐未央，是非穷达两相忘。

尘寰下望知何许，烂醉高眠自有乡。

晁端佐

晁端佐　醉眠亭四首

尘埃收得一身闲，饮尽春瓶曝背眠。

醉耳犹嫌山鸟聒，梦魂终日上高天。

晁端佐

晁端佐　醉眠亭四首

一枕双湖意浩然，狂歌酒尽即高眠。

吾生久与时相弃，好逐君归作二仙。

晁公迈

晁公迈　峡山寺

地辟天分碧峡嵬，雷奔电激驾潮回。

神移古殿名犹在，石架禅房势欲摧。

璧月近依朱槛转，冰泉暗度白云来。

南游瘴国吾何恨，怀抱多从此地开。

晁公溯

晁公溯　巴城

比从关塞历巴城，不复衣冠立汉庭。

越巂江寒嗟独往，瞿塘硖险骇初经。

双崖石立县深翠，万岭排空送远青。

久抗尘容驱俗驾，往来吾亦愧山灵。

晁公溯

晁公溯　巴江

巴江暮秋末，霜降千林空。

山色不改碧，蓼花无数红。

木叶感湘浦，莼羹忆江东。

艰难志当壮，吾未怨途穷。

晁公溯

晁公溯　白日

白日寒无色，黄流涨未平。

云低催夕暝。江浊污秋清。

尚觉物多累，敢期诗有声。

穷愁今至骨，书或似虞卿。

晁公溯

晁公溯　白宋瑞

圣主思献纳，诸公专讨论。

吾生端有命，此去勿多言。

往泛碧万顷，归来朱两辬。

江湖自可乐，不必上龙门。

晁公溯

晁公溯　白宋瑞自益州和予池上诗来因用韵奉简

文宗爱夏日，殿阁生微凉。

高帝思猛士，大风云飞扬。

五子歌洛沬，陶唐有冀方。

诚悬未识此，古意堕淼茫。

我欲起九原，釂以百罚觞。

作诗岂徒然，日月要争光。

吾子堪校讐，行翻芸叶香。

其师缙云老，墓木已三霜。

有怀不及展，往听銮声央。

子能偿彼恨，下泉端不忘。

晁公溯

晁公溯　比以酒饷师伯浑辱诗为谢今次韵

荷花为我衣，荷叶为我觞。

白露以为醴，濯我冰雪肠。

念君在东山，宛若天一方。

想亦能自乐，饮菲仍食芳。

及兹菰黍节，日吉辰甚良。

笑揽北斗柄，安可挹酒浆。

我有江南春，的皪犹竹光。

传呼急走送，两足趼复僵。

取君池中鱼，酌此脍蜀姜。

遥知快大嚼，饔子刀如霜。

晁公溯

晁公溯　比与鲜于柬之游池上已而辱三诗见示因次韵

循行修竹林，爱此晚色净。

萧然抱清节，每见敢不敬。

香闻遥风度，阴过微月映。

渭川游未能，吁嗟子方病。

晁公溯

晁公溯　比与鲜于柬之游池上已而辱三诗见示因次韵

如风如高人，于世岂求售。

惟予招则来，怏出土囊口。

临风弄清泠，笑视月在手。

吾州玻璃江，不减蒲萄酒。

晁公溯

晁公溯　比与鲜于柬之游池上已而辱三诗见示因次韵

资州有佳儿，贤哉青云器。

过我池上游，长啸薄炎炽。

折花爱欹红，堕叶轻拾翠。

风流良不凡，可用观子志。

晁公溯

晁公溯　别郭安道卢能甫

客路悲秋落木边，江流滚滚尚连天。

病来懒著登山屐，归去聊乘下濑船。

回首关河嗟去国，伤心风雨送残年。

相逢又作匆匆别，拟续阳关第二篇。

晁公溯

晁公溯　丙戌元夕

刺史敢云乐，今非耆旧初。

香醪秋露薄，膏火晓星疏。

岂止君不足，谁能财有余。

近闻宽赋敛，明诏议亏除。

晁公溯

晁公溯　病酒

遣愁自笑笔无功，醉觉花梢入眼红。

本拟消磨付杯勺，不堪中酒过春风。

晁公溯

晁公溯　病中

官冷经过少，门寒亦懒开。

雨余苔及榻，病起研生埃。

客泪随猿落，家书想雁来。

似闻溪上柳，一一报春回。

晁公溯

晁公溯　病中

莓苔上车辙，病客方卧家。

不知春将归，怅然感年华。

雨砌粘落絮，风廊走飞花。

坐久不知倦，林梢来暮鸦。

晁公溯

晁公溯　病中喜李仲霍王子载见过

春风饯余寒，山雨留暝色。

杜门正卧病，俯仰空四壁。

庭空鸟雀至，窗破风雨入。

拥炉意无聊，胸次百忧集。

肉消时抚髀，啸罢空抱膝。

户外云气昏，春泥污阡陌。

清晨履声喧，不见车马迹。

忽传高轩过，未知当何适。

仆夫走告予，有客来问疾。

起迎屐齿折，颇觉心悦怿。

沈疴脱去体，阳气满大宅。

坐闻枚叟言，汗复渓然出。

平身拙自卫，外邪屡见袭。

昔尝倦宾至，束带难自力。

今者乃不然，惟恐归骑铖。

向来谢交游，正乏君辈客。

晁公溯

晁公溯　病中一首简陈行之

冈陵虽坡陀，其下水所积。

山通巫硖雨，地类长沙湿。

太阳岂不照，浸渍本膏脉。

气蒸柱础润，暗起窗户黑。

老屋生菌衣，阴墙上苔色。

不知今何时，寒暑昼夜易。

邑人安土风，特不宜北客。

我初忽不戒，诗酒颇自适。

艰难出一语，不博万户邑。

竟坐伤天和，两卧漳滨疾。

急求三年艾，几堕众鬼域。

自惟形羸甚，固易中肤革。

昔年见君至，豪气非我敌。

谓将独免此，不受瘴疠厄。

胡为亦效我，倾倒弄翰墨。

吟哦雕肝肾，辛苦出钩棘。

迩来亦抱病，发作乃并日。

涤胃无全功，徒薪有上策。

意其水帝子，欲君更奇出。

手掉芙蓉旗，聊尔一戏剧。

庶闻谴瘧篇，相将还白石。

晁公溯

晁公溯　布谷

南村北村布谷鸣，家家陇头催出耕。

道逢田你喜相语，四十在个春水生。

晁公溯

晁公溯　簿书

杨梢飞雪满城风，暖日催花烂熳红。

诗兴消磨浑欲尽，一春心事簿书中。

晁公溯

晁公溯　蔡光禄

白头蔡光禄，不肯拜司徒。

满朝愕相视，盖是时所无。

负乘初莫责，循墙乃当诛。

古书若尽人，夫子实欺予。

晁公溯

晁公溯　层楼

独立层楼上，遥看众壑中。

山头冠落日，谷口吸长风。

云雾吴天接，江湖蜀柁通。

只今洞庭岸，白浪没青枫。

晁公溯

晁公溯　陈行之二年三至宁江尝有游吴之兴而尚不果

君如历块马，万里当霜蹄。

今为绕枝鹊，终夕未安栖。

二年三风过，每至醉似泥。

我贫觞豆薄，饭豆兼羹藜。

汲碧云雨硖，撷青风露畦。

焉能效季伦，咄嗟办蓱荠。

君妇工烹调，刀几劳柔荑。

昔尝留我饭，鲜腴出中闺。

慎勿笑粢粝，平生把锄犁。

朝来忽告别，复指巴渝西。

借问王内史，何时游会稽。

晁公溯

晁公溯　承亲戚见过生朝赋此为谢

冠者五六人，驾言款吾门。

是日射蓬矢，请寿此山樽。

吾方念初生，非止祭特豚。

保母亲食我，卜士负且言。

劬劳曾莫报，丧乱乃仅存。

愧子自远来，戒妇具盘飧。

草木皆华滋，春事亦婵媛。

如欲如我衰，豪气薄乾坤。

何用酌酒浆，斗柄可手援。

晁公溯

晁公溯　池上

烂醉高阳池，长啸辟疆园。

当时自谓乐，主人岂无烦。

方塘我所有，嘉木亦已蕃。

盛夏每数来，天高众星繁。

露下莲花香，风生荷叶翻。

微月衔林端，光照瘿藤樽。

饮之心为清，如洗浊水源。

念此宁久居，行矣驾折辕。

凄然仰长叹，千载屹常存。

阅人犹传舍，过者谁可言。

晁公溯

晁公溯　池上与师伯浑饮酒

冉冉烟生树，溶溶水满池。

藻寒鱼不食，花暖蝶先知。

相对饮凿落，不妨歌接{上四下离}。

还山何用遽，同过艳阳时。

晁公溯

晁公溯　出郭

出郭花相引，寻荒草欲迷。

绿低怜独卧，红缺见莺啼。

溪石皆堪坐，山醪亦偶携。

淹留送落日，直过石城西。

晁公溯

晁公溯　出郊

寒江多石出，危岸有沙摧。

短绿行穿麦，高红仰嗅梅。

故人能共往，胜日可频来。

春事从兹始，群花次第开。

晁公溯

晁公溯　春回

城郭初瞻北斗移，春回冰壑已流澌。

石林背日垂寒旆，江藻舒风引细丝。

物色徐看催岁换，形容先拟驻年衰。

天涯草木虽无赖，亦复欣欣及圣时。

晁公溯

晁公溯　春畦

水满春畦白，云连晚照黄。

野花时结子，溪柳不成行。

客礼容吾懒，酣歌与世忘。

晚来得新句，吟罢立苍茫。

晁公溯

晁公溯　春日

花发春连屋，山晴昼满楼。

所过皆异县，何处是皇州。

颃颉莺衔逐，呢喃燕聚谋。

物生各有累，于世孰无求。

晁公溯

晁公溯　春晚

花输落蕊归蜂室，风约疏帘纳燕泥。

见此令人思故里，山门搔首忘东西。

晁公溯

晁公溯　春晚

苔色侵阶上，晴光度隙来，

庭花随鸟下，池藻逐鱼开。

旧国悲铜雀，新诗拟玉台。

一春常道路，归却送春回。

晁公溯

晁公溯　春晚

野树交新叶，春江上晚潮。

花泥粘落蕊，麦陇散疏苗。

轻籁因风发，游尘著雨消。

遥怜小山桂，久负楚辞招。

晁公溯

晁公溯　次刘机将仕韵

承平玉烛四时和，处处惟闻击壤歌。

富国不须搜粟尉，劝民当应力田科。

使君身似社樗老，故里贤如乔木多。

今日群原诚可作，吾谁归者有东坡。

晁公溯

晁公溯　次师瑰韵

迩来才力愈衰迟，说向诸公笑脱颐。

来对老夫何所见，归求文字有余师。

相期要作后雕柏，自献当同前列龟。

莫学一官今潦倒，白头深愧伐檀诗。

晁公溯

晁公溯　次杨国材韵

形模岂称侍承明，不愿箫韶听九成。

但愿丰年有高廪，千夫获稻看秋晴。

晁公溯

晁公溯　次杨国材韵

耆年何在隐墙东，常乐箪瓢陋巷中。

白首可无知所自，宜歌帝力颂天功。

晁公溯

晁公溯　次韵程愿以十诗见示篇中多及故起居舍人程子山老懒姑取其一用韵答

故乡乔木莫知年，闻道端居似玉川。

勿谓鲁侯吾不遇，试言卫政子奚先。

传家学问三冬足，插架文书四库全。

颇复因君怀柱史，当时高会有群贤。

晁公溯

晁公溯　次韵杜主簿

平生有志欲归休，老向殊方尚转流。

五亩桑今如卜宅，千章荻可比封侯。

几经峡口江水夜，往看峨眉山月秋。

终恐官曹败人意，不如一笠钓沧洲。

晁公溯

晁公溯　次韵李仁甫

北牖厌高卧，西山思胜游。

诗人少题咏，物色尽分留。

小憩青城夜，幽寻丹景秋。

何人与同往，二老实风流。

晁公溯

晁公溯　次韵刘安收惠诗二首

此地冠盖国，古来翰墨场。

夜看蟱颐山，上干牛斗光。

试酌老翁井，尚余书传香。

想其居清华，汉阁千此廊。

大字写汗青，小楷书硬黄。

仙去不可追，里人祀焌尝。

神兮肯不来，冠剑在帝傍。

作诗遗里人，闻者当感伤。

晁公溯

晁公溯　次韵刘安收惠诗二首

耳悦齐王竽，莫听蒉桴声。

口甘秦人炙，莫采首阳苓。

沈酣自壮岁，昏塞况暮龄。

谁能悟此理，知几如穆生。

何须著胸中，云梦一芥蕂。

要当空所有，为彼亦过计。

惟思半岭云，野老肯分似。

晁公溯

晁公溯　次韵鲜于晋伯清明日过水南

盈笺寄我送春诗，不减风流杜牧之。

觅句已应儿辈觉，论书那得外人知。

如闻此上三年最，相过能成一段奇。

况及霜天宜把酒，四郊物色胜此时。

晁公溯

晁公溯　次韵鲜于晋伯清明日过水南

又赋斜川五日诗，行将去此欲何之。

一年春事仓庚报，万里乡心杜宇知。

笔力早衰无痛快，词源渐老乏经奇。

文章子骏惟君似，学到扬州刺史时。

晁公溯

晁公溯　次韵鲜于晋伯三月病起二首

桃李几何春已阑，杂生蘼芜与射干。

永夏碧瓦藏绿昀，凉秋青山吐白团。

开花旋见槐著荚，解箨忽惊箂成竿。

资州无事吾所羡，官居不殊涧谷盘。

晁公溯

晁公溯　次韵鲜于晋伯三月病起二首

甘雨尚啬风未阑，只今时清舞舜干。

山前四面云欲渰，松上五鬣露已团。

甚憎尘土愿投帻，颇思沧浪去持竿。

何当共作杂黍社，长者进酒少举盘。

晁公溯

晁公溯　次韵谢石教授喜十

天子斋居坐法宫，万方都属指挥中。

敢安无事思乐泮，方戒有司归在丰。

每念三农皆望岁，直朝九月始休工。

知君亦喜连宵雨，与涨词源更不穷。

晁公溯

晁公溯　次韵谢张德粹主簿

久知经籍总皆通，万卷纵横在腹中。

占雨正当求管辂，藏冰更欲问申丰。

每惭列爵来分土，未办通商与惠工。

君自还家歌乐职，大碑深刻示无穷。

晁公溯

晁公溯　次韵杨光父见赠

为善惟不足，务德莫如滋。

古人行此道，名与星斗垂。

是邦秃鬓翁，实乃古丑夷。

区区岂云难，长者能折枝。

上寻声光远，下感风俗衰。

老夫强解事，曲学安所施。

不见南海滨，举世谁保持。

吾方那可用，乡党笑脱颐。

但皆指乔木，故园今在兹。

乔木诚茂美，叹息将何为。

晁公溯

晁公溯　从宋宪登万景楼

胜地开杰观，大川壮重关。

使者领我来，共此须臾閒。

玉节照绿野，银瓶落青纶。

酒酣望八极，气豪吞百蛮。

俯窥二江水，远指三峨山。

遂令苍茫外，尽在顾盼间。

崔嵬凌云寺，缭绕含风湾，

洲渚递隐见，烟霞渺斓斑。

静看浮鸥没，坐数昏鸦还。

作者必磊落，后来莫能攀。

不减鹳鹊楼，可想熊豹颜。

下有安乐园。惜哉半荆菅。

谁其为起废，叹息岁方艰。

晁公溯

晁公溯　答鲜于晋伯再用游卧龙山诗韵见赠之什

康成名已满山东，复风谈经郑小同。

卧病向来嗟髀减，诵诗多谢愈头风。

休随宾客游梁苑，合有文章动汉宫。

如我空疏已何用，一生丘壑坐奇穷。

晁公溯

晁公溯　大冶县见梅

客里逢春色，江梅发故枝。

正应伤老大，似欲慰栖迟。

雪树真相引，风花莫倒吹。

南来愧何逊，吾病不难诗。

晁公溯

晁公溯　单于行

单于连年压吴壁，道路当时多阻隔。

长安宫殿麋鹿游，目见铜驼在荆棘。

一龙渡江已升天，妖氛夜冲牛斗躔。

胡儿临江饮胡马，仓皇捐弃珊瑚鞭。

蒲萄宫中日复日，长庚食月单于泣。

边马心思塞草秋，吹笳泪落旃裘湿。

岂知反覆十五年，灵光再见犹岿然。

落南遗民喜相语，日欲归理桑麻田。

平生思归今得归，未归凄怆独先悲。

阖庐伤指越未报，灌孟陷敌夫空回。

念昔结缨在何所，遥想荒郊迷陇亩。

他时抱剑哭野中，深目而髯当语汝。

晁公溯

晁公溯　啗荔子戏作

已觉香皮腥染乾，渐忧熟颗鸟衔残。

高攀上帝经云朵，笑撮仙人白玉丹。

晁公溯

晁公溯　得东南书报乱后东都故居犹存而州北松槚亦无毁者

旄头光垂北风起，胡沙漫漫暗天地。

翠华清晓巡朔方，咸阳宫殿生荆杞。

胡儿解鞍留汉土，凝碧池头日歌舞。

一朝忽弃洪河南，来归舆图丞相府。

当初乱离谁料此，南北中分指淮水。

天暌地隔十五年，不知中原复何似。

至今兵罢关泥开，始有北客中原来。

历言王侯故第宅，瓦砾半在高台摧。

最怜长杨与宣曲，树木荒凉迷御宿。

上林苑废花自开，辇路春回草还绿。

宫中千门万户空，兽扉凝尘生网虫。

遗民相对向天泣，耳冷不闻长乐钟。

外城白尽无人行，当道往往狐狸鸣。

天阴日暮闻鬼哭，万家经乱今一存。

呜呼上帝白玉京，繁华扫地令人惊。

此生复识太平象，不及百年终未能。

世人宁有金石坚，定恐不见全盛年。

出门恍惚忘南北，故国何在山连天。

岂意扬雄一区宅，城破萧条尚如昔。

闭门风雨长蓬蒿，榱桷多年亦倾侧。

户牖尚带沙场尘，小儿犹学胡笳声。

四邻半已易新主，存者无复当时人。

城北凄凉九原路，往往停车不忍去。

幸无樵牧犯松柏，那有鲜卑护置墓。

春风冢木生苍烟，北望拜泣还欣然。

向来艰难谁得免，独我获此真天怜。

君不见开成相国玉杯第，甘露变兴巢亦毁。

又不见骊山筑坟葬祖龙，牧儿盗入焚其中。

儒生虑远无后忧，生居敝庐死山丘。

五世相传盖有道，中无所欲人何求。

迩来天涯倦为客，角巾行卜东归日。

里中耆旧今已无，忍听邻人更吹笛。

晁公溯

晁公溯　登梁山县亭

举觞自起劝西风，吹尽千林木叶红。

遮断前山浑不见，恐妨极目送飞鸿。

晁公溯

晁公溯　地行莫如马

地行莫如马，蹴踏千里空。

西游到瑶池，岂止过崆峒。

忽当涉江汉，载之楼船中。

楼船谁能乘，御者须阿童。

阿童亦何劳，八尺真毛龙。

即将凌波涛，复恐挟雷风。

或从琴高生，化作赤鰖公。

径去不可执，飘然朝河宗。

晁公溯

晁公溯　东津

东津草生花未开，西山雪消水欲来。

玻瓈江尽不受垢，蒲萄酒浓初醤醅。

啄木唤君有扣户，提壶劝我勤举杯。

春能几何看即暮，一月杖藜须百回。

晁公溯

晁公溯　冬暮

风林委黄叶，寒乌噪枯枝。

四山失其蔽，惨淡无奇姿。

是时岁云暮，节物良可悲。

边马嘶北风，塞垣草亦衰。

传闻西南戍，未敢休王师。

不辞征行苦，颇念馈饷迟。

遥怜持戟士，半是五陵儿。

不知家存亡，辛苦临边陲。

日暮裘褐单，谁当寄征衣。

晁公溯

晁公溯　读江南诸公诗

吟尽江南草木春，只今台阁有诗人。

汉廷安用沧浪句，容我持竿咏白苹。

晁公溯

晁公溯　二十七叔父书来说东都故居如昔

吴蜀相望万时程，经年书到说都城。

御沟犹泛宫花出，春草还依辇路生。

京洛衣冠皆去国，东南父老亦伤情。

郑公乡里闻如故，谁道胡儿解弛兵。

晁公溯

晁公溯　二月

只知流落倦飘蓬，岂识朝回合殿风。

二月春容山色里，五更归梦雨声中。

晁公溯

晁公溯　二月

门外春寒数日风，登楼聊恃醉颜红。

水浮渺莽春畦外，山在冥茫暮雨中。

晁公溯

晁公溯　樊口

林鸟晴自语，水鹤暮知还。

故国浮云外，寒溪积雪间。

东行临赤岸，北望阻青关。

石上洼尊在，吾将酌次山。

晁公溯

晁公溯　范令人生日

文正垂芳久，风流八叶萧。

名传庆历颂，功冠宝元朝。

人物追三代，仪刑正百僚。

后来登玉箂，故自有霜条。

配德皆乘凤，生贤必珥貂。

赋高梁苑雪，声振浙江潮。

已庆生金社，俄闻梦紫霄。

飚车度弱水，绛节下阳寥。

温润珠无纇，清修玉不雕。

成家自褵结，高节陋琴挑。

灵匹期河汉，仙槎近斗杓。

择夫得温峤，传业继班昭。

比物能吟絮。逢辰解颂椒。

早遵王吉俭，久去少君骄。

绛帐诗书在，朱弦律吕调。

行皆图史应，步节佩环摇。

林下风姿远，闺中礼法饶。

翟衣严象服，彤史嗣英飚。

夙御鱼轩驾，和鸣凤管箫。

清标矜竹润，盛德颂桃夭。

八桂知同秀，三芝等后雕。

他年看洗髓，终不羡云翘。

晁公溯

晁公溯　范仲芑范惠诗次韵为报

吾皇之居玄都秘，龙为徼巡虎守卫。

太颠闳夭尽奔走，窦婴灌夫敢睥睨。

今年已徵虞公入，圣代岂有舜门闭。

黄君近在承明庭，著作磊落垂一世。

关子真宜校天禄，文采不减特进丽。

刘郎闻亦对宣室，上陈三宗下七制。

子当继往螭头立。我但愿若龟尾曳。

坐看指日清中原，同与老农歌乐岁。

晁公溯

晁公溯　范子庚见示长书

百川各分流，至海皆同源。

傥于中道画，潢污无本根。

子今始滥觞，如河发崑崙。

勿作涧溪止，当规溟海尊。

谁谓水至弱，盖有刚者存。

批岩仍抉石，万里争东奔。

朝来示我书，此意固已原。

可鄙枨也欲，奚为丘之门。

愿子更践履，岂云但知言。

晁公溯

晁公溯　方塘

清阴布幽径，绿水溢回塘。

箂长露渍粉，莲开风坏妆。

坐多惟踵息，躁定自心凉。

学道今始得，颐生真有方。

晁公溯

晁公溯　费子范以予铭其父墓持锦物相饷尽归之姑留洮州绿石研一作诗谢之

大费家声星斗垂，乃翁名迹世人知。

平生于此辞无愧，不减东京有道碑。

晁公溯

晁公溯　费子范以予铭其父墓持锦物相饷尽归之姑留洮州绿石研一作诗谢之

讼牒装怀尘满胸，少无笔力老尤慵。

洮州绿石堪为砺，聊与衰翁淬笔锋。

晁公溯

晁公溯　冯万州当可以洞庭春色遗王子载盖用安定郡王遗法也子载招予饮为赋

秋风洞庭波，霜落洲渚出。

黄芦半倾倒，江树无复色。

独余千木奴，后皇所嘉植。

芳辛有余味，不减玉斚沥。

可令披黄苞，以甘授欢伯。

酿成无边春，吞此云梦泽。

犹持陶家轮，断取李衡宅。

纳之翁盎中，未觉宇宙窄。

方当玉腴熟，溜溜糟床滴。

尚带含霜容，未饮香满室。

味夺桑落醇，色轻蒲萄碧。

夷考无前闻，畴能妙仪狄。

流传自王家，遗法后世得。

不宜博凉州，时可饷宾客。

辍餐茗战罢，持用解水厄。

晁公溯

晁公溯　奉简汤子和

卫尉女公子，始生在开封。

君来谒卫尉，见之文褓中。

却后十五载，我乃卧厢东。

与君初会面，修髯郁垂胸。

席间致大{豆斗}，一举酒辄空。

相看每叹息，豪气如元龙。

今年凌云下，访我采苹宫。

老妻发亦白，岁月犹转蓬。

人生能几何，羡此江无穷。

家有百壶泉，色作真珠红。

饮尽方可归，庐山正春风。

晁公溯

晁公溯　涪川寄蒲舜美桐烟墨来试之良佳因成长句

西风吹林秋日白，修桐叶雕靊寒碧。

霜余结实凤不至，野人取之出膏液。

山中老翁颇喜事，买膏燃光归照室。

旋收轻煤下玉杵，阴房掩翳烟不出。

泽麋解角麝荐香，严冬折胶天与力。

律灰吹尽无裂文，外乾中坚介如石。

故人怜我贫嗜书，遗我一丸欣有得。

空堂无风尘亦静，朝阳压窗书绕壁。

起临墨池洗砚试，入手已怪光夺漆。

苍忙忽惊玄云晦，罨霭顿失寒松色。

徐嗟流落用失所，翰墨何同有勋绩。

从军豪气吾岂能，倚马翩翩磨榡墨。

傍人笑言君勿疑，著书固属穷愁客。

晁公溯

晁公溯　复用韵谢汤子才贺雨

亢阳乃为灾，正坐我德凉。

有云辄复散，南箕端{上竹下欺}扬。

旧闻江都相，亦有请雨方。

星符久未下，天意终眇茫。

斋居省愆尤，客至不敢觞。

敬开紫函书，要近青黎光。

电鞭烦列缺，雷车呼阿香。

古人精诚感，六月犹降霜。

夜来仅一洗，高泽未渠央。

何时来贺我，有约君勿忘。

晁公溯

晁公溯　感事

征衣消尽洛阳尘，泣向东风拭泪痕。

不及青春归有信，一年一别乐游园。

晁公溯

晁公溯　感事三首

中原耆旧老江东，泪洒军前草木风。

巫峡山高苦霜雪，附书那有北来鸿。

晁公溯

晁公溯　感事三首

长安摧堞有乌声，草木犹蒙战伐尘。

应念关中不忘汉，至今遗老愿王秦。

晁公溯

晁公溯　感事三首

常恐东南驿骑疏，每逢人至问扬都。

深知白虏心轻汉，终倚黄旗运在吴。

晁公溯

晁公溯　恭南道中有感

西风夜惊林，木叶下寒浦。

大江未收潦，黄流尚奔注。

起看曙光开，忽已暗烟雾。

霭霭空谷云，冥冥秋江雨。

昏霾天际山，暝入云间树。

跳波乱沸白，行旅皆断渡。

况复悲远行，扶疾在道路。

严程不可缓，端为斗米误。

有田傥可归，破甑谁复顾。

晁公溯

晁公溯　恭州报恩长老宣公以四偈见别用韵为谢

再到丛林得我惊，斩新花果自然成。

种田更有僧只户，乞食何如舍卫城。

晁公溯

晁公溯　恭州报恩长老宣公以四偈见别用韵为谢

甑中炊火釜烹鲜，莫道巴儿不解禅。

日日扣门来乞火。个中已有一灯传。

晁公溯

晁公溯　恭州报恩长老宣公以四偈见别用韵为谢

大地八风初不动，老夫自驾铁船行。

莫忧船上不知晓，无有木鸡来报更。

晁公溯

晁公溯　恭州报恩长老宣公以四偈见别用韵为谢

海头已白藏头黑，老去心情总不堪。

请唱德山歌一曲，却能打鼓似关南。

晁公溯

晁公溯　恭州教授宋师民有诗次韵

但闻两庑读书声，学馆无尘地更清。

岁久缁林皆木拱，春来泮水有芹生。

剩令龙虎登高第，再赋凫鹥美太平。

我老循行才不称，愧君刻画与虚名。

晁公溯

晁公溯　观画

菰蒲欹倒洲渚生，江流茫茫亦清平。

小舟击汰如有声，入眼初觉非丹青。

便欲从之载酒行，忽怪四壁风涛惊。

晁公溯

晁公溯　观雨

高阁前临野外村，坐看急雨洒山根。

黑云合沓奔崖暗，白水崩腾赴硖喧。

已快修渠通草径，稍清瘴土净柴门。

晚来更报兴江涨，津北津南没旧痕。

晁公溯

晁公溯　官舍

得閒谁更傍人门，且喜深居少送迎。

杨柳春风垂地影，芭蕉夜雨隔窗声。

病宽束带围应减，愁搅枯肠睡苦轻。

明日公庭有官事，又须持板候鸡鸣。

晁公溯

晁公溯　官舍

雨径苍苔滑，风帘翠簊斜。

邑居藏万室，驿道接三巴。

晓堞调清角，春庭放早衙。

归休幸无事，随意酌流霞。

晁公溯

晁公溯　郭外

修林绕屋尚扶疏，绀叶樛枝老不枯。

晴庑无风乌自语，秋场落日雉相呼。

一区未有子云宅，半世空看摩诘图。

终拟买田阳羡去，肯浮沧海远乘桴。

晁公溯

晁公溯　郭中行自汉中寄近诗来奉简一首

忆始衿袂分，十载再相逢。

于时客益州，俱在行李中。

不暇语衮衮，至今恨匆匆。

惟昨一麾守，其守百乘同。

乃翁持使节，顾予属提封。

君归问寝门，遣书托风通。

冀君或少留，解绶将往从。

翻然先我去，划若主飞鸿。

经行开都间，古来多英雄。

前吊大耳儿，追怀隆准公。

坏道想流马，深山埋卧龙。

试寻所筑坛，榛荒草蒙茸。

咏歌意有托，嗤点昔未工。

才大当盛年，气豪念勇功。

老夫犹少陵，志堕身亦穷。

独思百丈潭，俯临衰病容。

晁公溯

晁公溯　过陈行之饮

陈郎见我江阳城，自起唤妇亲庖烹。

执勤纖手为袒割，始饮一杯和且平。

一杯已尽催进酒，平头奴子皆传声。

几州春色入此盎，陈郎调酒如调羹。

我家东床有孙子，亦得从容陪燕喜。

门前有客不速来，笑说今朝动食指。

陶然胸次吞渭泾，入口岂知醨与醇。

从兹剩致百家酒，更可作意呼真真。

晁公溯

晁公溯　过圆觉院简照上人

一洗糟粕地，再闻钟梵音。

前身老东院，具体小西林。

自昔知味少，于今无巷深。

是中有妙理，直下试叅寻。

晁公溯

晁公溯　汉川

道路通襄野，风烟近楚天。

地卑荒巨泽，山断见平川。

舟楫自此去，音书谁与传。

西南是巴峡，应尽落霞边。

晁公溯

晁公溯　合江县舟中作

春江涨黄流，渐没滩上石。

是时三日霖，垅麦半腐黑。

四顾云气昏，江树生远色。

苍茫何所辨，目尽千顷白。

汗漫若无际，空蒙如有觌。

萧萧雨中帆，正此远行役。

冯夷喜我至，归路风愈力。

中流浪为开，荡漾放舟入。

恍疑潇湘游，白苹了无迹。

故人楼中望，天际应可识。

晁公溯

晁公溯　合江舟中作

云气昏江树，春流没钓矶。

如何连夜涨，似欲送人归。

乱石水声急，片帆风力微。

舟师且停橹，鸥鹭畏人飞。

晁公溯

晁公溯　和郭安道

水落滩声急，风来树影移。

懒穷千里目，空诵四愁诗。

白帽何妨隐，黄粱未遣炊。

要令乡国梦，暂向枕中迟。

晁公溯

晁公溯　侯革以诗风示次韵

少陵有幽事，止共阮生论。

把酒与贤乐，为邦渐主恩。

歨倾宾客坐，知出聘君门。

胜识中郎面，区区对虎贲。

晁公溯

晁公溯　怀浙中兄弟

昔游楚泽窥衡湘，飘然欲返川无梁。

途穷问津西入蜀，十年一过如风狂。

欲知滞留视草木，来时尺许今人长。

石龟尚有怀海心，苟非达者宁无情。

倦游于此岂不厌，况乃州县徒劳人。

官如敝屣端可捐，投劾径去真欣然。

只忧口纹有从理，一簪不著死道边。

近闻有客自吴至，试问龙化今何年。

属车南游今尚尔，翠华停停照江水。

会稽久阙神禹朝，再喜吴儿识天子。

径山苕溪两奇绝，凤舞龙飞临观阙。

宫中又起白玉城，丹楼如霞高嵽嵲。

潮声浩浩江风急，越水吴山动秋碧。

霓旌玉弭有光辉，西湖蒲柳生颜色。

气象不与巴山同，年来闻此益欲东。

但期生见翔凤阙，岂敢望到明光宫。

举头试望长安日，遥想乌衣泪沾臆。

逢人寄书往问讯，流落犹为帝城客。

山川虽异风景同，勿作楚办相对泣。

晁公溯

晁公溯　怀子兼弟时在宁江赴试

霸国山河在，秋风草树疏。

羁游今几日，旅食定何如。

梦想池塘句。愁消鸿雁书。

细思治安策，勉力献公车。

晁公溯

晁公溯　怀子兼弟时在宁江赴试

江晚微收潦，乘流久已归。

沈郎正多病，水帝有余威。

鸿雁几时到，脊鴒相背飞。

题书问行李，东望独依依。

晁公溯

晁公溯　即事

故国边声静鼓鼙，依然宫阙泪沾衣。

端门晓日乌声乐，别殿春风燕影归。

目断楚天嗟树隔，梦回梁苑逐云飞。

里中父老今谁在，闻说比雘半是非。

晁公溯

晁公溯　寄查元章

一别三十载，再来闻未闻。

割鲜烦啗我，举酒欲浮君。

辩口霏木屑，醉颜生缬纹。

相从能几日，明发重离群。

晁公溯

晁公溯　寄郭信可时假守忠州

君家老阿舒，抗论王公前。

盍不托清静，著书如子玄。

爱君识此意，坐脱世纠缠。

不复眉炙狂，惟应口谈天。

近假刺史节，名高黄颍川。

无为渠自化，多事岂所便。

只今鸣玉溪，百尺来飞泉。

秋风木叶下，想见清潺湲。

凉波纳华月，洗此白璧圆。

借问掾曹内，得无从事贤。

赏音不易逢，胜景那可捐。

愿因东辕使，寄我南楼篇。

晁公溯

晁公溯　寄洪雅令孙良臣

志士居世间，要为鹤鸣皋。

谁能如羊豕，料拣充豢牢。

吾邦孙卿子，闭门长蓬蒿。

慨然请治剧，不惮簿领劳。

地虽百乘小，名与九顶高。

老翁喜相语，得见今官曹。

令行有盗奔，冬暖无儿号。

君岂求人知，知亦未易遭。

大哉龙伯国，乃欲举六鳌。

区区毕吏部，竟日把两螯。

且当置是事，痛饮读离骚。

晁公溯

晁公溯　寄李仁甫

守地难越境，吊生宁及哀。

自伤转蓬远，莫致束刍来。

惨日熙夏屋，悲风号夜台。

遥知倚庐处，流泪渍苍苔。

晁公溯

晁公溯　寄李悦夫时监成都军资库茶马司檄兼僚属闻近治胥吏数辈

宾筵聊可乐，筦库亦何劳。

近已尸鼠辈，果能清马曹。

晴郊堪挈榼，春事助挥毫。

借问浣花水，只今深几篙。

晁公溯

晁公溯　寄泸南子止兄

二年立王朝，忽然厌承明。

受诏予印绶，复作江阳行。

地当周五侯，秩视汉九卿。

边清尘不扬，主圣时自平。

上堂簪履集，出门笳鼓鸣。

想亦多宴乐，鼓瑟兼吹笙。

吏民更相戒，岂敢烦敲榜。

田间黄发叟，闻此叹且惊。

触眼未尝见，不毛今亦耕。

晁公溯

晁公溯　寄泸南子止兄

杖钺知何处，看云望欲迷。

真同阮南北，各寄蜀东西。

峡险水增急，楼高山为低。

春来日行乐，桃李想成蹊。

晁公溯

晁公溯　寄师会三郎

青松初生在涧阿，未闻托根附女萝。

女萝弱质安足恃，奈此岁晚风霜何。

我观妇翁念汝归，亦知阿翁昔念汝。

阿翁之恩那可忘，明年归守五亩桑，

勿使父老祠桐乡。

晁公溯

晁公溯　寄宋嗣宗

蜀江自嶓冢，流恶及丘原。

宁止数斗泥，乃有千丈浑。

帝选高才郎，远来乘輶轩。

凄然在川上，会思澄其源。

重部今何如，想无风水昏。

激浊使之清，未觉禹功尊。

我戚闾丘生，短衣方服辕。

得为经途尉，可致薄夫敦。

何须读刑书，顾欲多平反。

但令吏不污，信是民无冤。

晁公溯

晁公溯　寄太府丞王能甫

君才雄万夫，少也备文武。

前年有疆事，假守在淮浦。

小试三里城，已可因吾圉。

诸公识献纳，见贤自当举。

虽闻对延英，尚屈丞太府。

近往行芍陂，四顾多旷土。

区区张全义，此老安足数。

河南十八县，髑髅相撑拄。

犹能披荆棘，著手为摩抚。

杘年如承平，何但兴百堵。

封内我得为，幸梁为之主。

况今天子圣，锐意思复古。

若人果尽用，功利非小补。

吾将以是卜，日望来告语。

晁公溯

晁公溯　寄子兼弟时闻有平都之游

春风殿阁百花香，欲去题诗细作行。

闻尔东游有佳句，只应先我赋灵光。

晁公溯

晁公溯　简梁子辅

比报趋魏阙，俄从三馆游。

此地非人间，清绝乃瀛洲。

时应陪群仙，记帝蓬莱丘。

中有白玉京，五城十二楼。

胡为凭熊轼，复溯巴江流。

观者尽惊叹，怪子不少留。

无宁薄蓬莱，顾欲守一州。

自云见帝所，侍御皆和柔。

始知未链形，难与洪崖俦。

不如在下土，为民除疮疣。

属予持汉节，夙夜愧且忧。

日闻民呻吟，盖甚鱼挂钩。

幸子为之王，其病往必瘳。

何由使有邦，人人得贤侯。

晁公溯

晁公溯　简任季明府判

昔别嗟何往，今晨问始知。

兹为泛舟役，端若赴襟期。

夜雨沾桃叶，春风在柳枝。

相逢不同醉，辜负艳阳时。

晁公溯

晁公溯　简谢达夫

吾识宣城守，又违之一邦。

相看知雅曲，必解赋澄江。

温厚气无杂，衰慵心已降。

举觞喜见属，亲为拨春缸。

晁公溯

晁公溯　江边

素石寒沙共眇然，荒城古木暮云悬。

空山静答钟声远，落日晴随树影圆。

屡报传烽沈塞外，时来倚杖立江边。

东南耆旧今安否，欲寄新诗谁为传。

晁公溯

晁公溯　江边

江边日日强登台，越柁吴樯久不来。

投迹东巴留万里，侧身南极望三台。

公朝遣使丁年去，丞相疏恩甲第开。

圣主得贤如作颂，微臣愧乏子渊才。

晁公溯

晁公溯　江流

江流日日上平芜，细径侵沙渐欲无。

袅袅紫苞开露箂，森森青节乱风蒲。

晴川默数千艘过，深硖遥看一水趋。

传道南樯有归使。晚来失喜问扬都。

晁公溯

晁公溯　江上

岸冷霜排草，川明月上梅。

清游诚可爱，深夜孰能来。

不作寻山去，难成访剡回。

此生惭野老，过往只田莱。

晁公溯

晁公溯　江上

江浅晴沙风，山高细路分。

老藤维堕石，远树挂残云。

燕雁遥难到，巴莺暖遂闻。

花飞少颜色，委地自纷纷。

晁公溯

晁公溯　江上春事

春来江上解霜严，群柏周庐箂出檐。

突兀狸头蒙紫箨，参差龙甲长苍髯。

閒思井臼高人宅，懒傍车舆刺史幨。

留滞殊方忧鵩入，今年试为发书占。

晁公溯

晁公溯　江上春涨

久坐思行乐，兹晨强出门。

菰蒲荒少岸，桑柘远知村。

波急春涛大，山晴午树昏。

每来成独往，佳处与谁论。

晁公溯

晁公溯　江行

泸南道穷复剑西，桃花浪生行苦迟。

百丈牵舟上春水，三尺为邦逢圣时。

平芜细麦绿相映，老树杂花红已衰。

峨眉山月今始见，令人绝叹谪仙词。

晁公溯

晁公溯　江雨

江草被霜槁，江云随雨飞。

稍看沾径湿，故作映空微。

晓浪初吹浦，春泥未污衣。

南征羡鸿雁，独有故乡归。

晁公溯

晁公溯　郊外

草尽春泥绿，花乘晚照明。

遥山先暝色，平野易风声。

归沐休形役，深居感物情。

据鞍聊一出，佳处得徐行。

晁公溯

晁公溯　节往

节往天始肃，地炎霜尚微。

静闻木叶下，晴见荻花飞。

积水蛤犹吠，并雘鸡正肥。

孤云吾所羡，独有故山归。

晁公溯

晁公溯　今年正月二十五日行园见群花尽开怅然追思去年是日去江津县亲戚相

去年别津乡，两岸麦离离。

亲戚知我行，晓出相追随。

系船五里沙，江水清涟漪。

俯窥皆白石，绿色可染衣。

何以谢送者，呼酒聊共持。

放杯不忍去，看我船解维。

至今念其处，岁月忽如驰。

还复见荠麦，青青满陵陂。

桃李亦尽开，风吹总成泥。

一岁春一来，少留能几时。

乃若远行客，日夜只欲归。

正须勤往游，步绕芳菲枝。

酾渠引微流，浮萍已生池。

无事但日饮，更赋涉园诗。

晁公溯

晁公溯　今秋久雨至八月望夕始晴月色尤清澈可爱置酒月下作

玉斧琢月玻瓈声，月中桂树秋风惊。

终年待此一轮满，不忧蛙食忧鼍鸣。

白鼍十日鸣空山，雨师乘云呼不还。

黄尘晓涨三尺潦，明河夜飞千丈澜。

广寒不复观霓裳，公子岂解歌秋阳。

釜星未灭日已出，风棂雨隙栖清光。

须臾绀缯展秋碧，仰见西山衔半璧。

青天冥冥星益疏，光芒寒溢千山白。

今夕何夕谁与度，举杯属月当起舞。

陶然相对影凌乱，不觉惊乌起庭树。

树头霏霏木叶坠，白露悬空斗垂地。

虽无丝竹为陶写，亦有鸣蛙当鼓吹。

向来悲歌子桑子，饥坐虚忧木生耳。

安知上帝思澄清，要令六合无泥滓。

晁公溯

晁公溯　今岁试士竟置酒起文堂延主司且作诗送之

吾州俗近古，他邦那得如。

饮食犹俎豆，佣贩皆诗书。

今年属宾兴，诏下喧里闾。

白袍五千人，崛起塞路衢。

入门坐试席，正冠曳长裾。

谈经慕康成，对策拟仲舒。

吟诗必二雅，作赋规三都。

传闻选主司，考阅须鸿濡。

果然提权衡，未尝谬锱铢。

得者固惊喜，失者亦欢呼。

乡党为叹息，是事盖久无。

老守蒙此声，增重西南隅。

何以为子谢，举觞挽行车。

少留尽一醉，归驾且勿驱。

晁公溯

晁公溯　近承琮上人问讯甚勤老懒不能作书以偈答之

食时持钵乞诸雘，不用毗耶遣化身。

想见堂中惭此老，法累未转转饥轮。

晁公溯

晁公溯　近承琮上人问讯甚勤老懒不能作书以偈答之

世界犹如露电身，更于空里聚微尘。

何时麦积崖边路，说法重来要度人。

晁公溯

晁公溯　近承琮上人问讯甚勤老懒不能作书以偈答之

十年不到吴溪上，闻道禅龛更斩新。

得见山中此松老，后来谁是住庵人。

晁公溯

晁公溯　九日

霜林木叶未全红，疏雨萧萧不满空。

万里黄花欺病眼，十年乌帽怯秋风。

可怜望远身能健，愈觉追欢岁不同。

便欲题诗问乡国，不堪回首失飞鸿。

晁公溯

晁公溯　句

天风夜半剪冰花，三十六峰如玉立。

晁公溯

晁公溯　郡人请开旧江口因往视之而作

大江何时来，齧我千步堤。

居人念水至，前年拆鸡栖。

浸淫势未已，老圃忧夏畦。

青青五亩蔬，素沙黄卷泥。

一朝失此利，岂饱盐与荠。

纷然向我言，有叟其齿齯。

使君幸静听，众论信可稽。

去城今几许，坐视埤堄低。

愿移象鼻东，复泻蟱颐西。

汇为沸白潭，不入流丹溪。

焉敢费使君，畚插各自携。

兹事盖体大，更当访扶犁。

晨兴聊出郊，浮云渰凄凄。

徐行见开塞，指点了不迷。

得使负郭民，朝涉无过脐。

肯辞他日劳，远及江玻瓈。

晁公溯

晁公溯　郡县

郡县纷纷数代更，循良少似汉西京。

未闻子产能宽服，谁见翁归有急名。

所望家无空杼柚，常令天下害粢盛。

打门不怕催科吏，愿与君王竭地征。

晁公溯

晁公溯　看花

春到人间得几时，可堪鹎鴗趣春归。

不辞日去千回看，便恐风飘万点飞。

晁公溯

晁公溯　哭盘石基下

种木已大拱，今年初一过。

方持斗酒奠，其若下泉何。

寒日墟中淡，悲风冢上多。

一多知己恸，泪湿石盘沱。

晁公溯

晁公溯　劳刘子仪视作红花堰

冽冽天北风，仰视寒云繁。

蛰虫亦坯户，子独在丘原。

路人指此堰，啧啧相与言。

堙废将百年，故道今岂存。

旁有蒋子池，沮洳无根源。

耕者病夏畦，拥耒涕潺湲。

念子不惮劳，塞茅手自掀。

忽报故道出，万锸如雷喧。

堰成争来观，矗若千丈垣。

少壮始从仕，功绩已可论。

他时当不朽。名配谢公墩。

晁公溯

晁公溯　乐敦仁用师伯浑见示句中作禅语禅不可不领话头次韵为报

江边看云望青青，谁知隔江以扇招。

机缘句语无可录，要知芝岭居上饶。

鎔铁作牛石作燕，鸣亦不闻飞不见。

凛然独立纨绮中，大帛之冠衣大练。

果能出世去九州，绝意著书为穷愁。

请来言下辨白黑，试观海头并藏头。

晁公溯

晁公溯　乐温道中

路经新峰驿，薄暮聊解装。

颓垣生秋草，庭庑亦已荒。

北风吹空林，崒崒叶陨廊。

夜寒不能寐，起坐心彷徨。

出看天欲明，疏星淡无光。

征夫稍速驾，起佛车上霜。

墟中始辨道，迢递征途长。

树色共空瀗，晨光尚苍茫。

鸡鸣始知村，渐觉暾朝阳。

青烟出林际，滞穗或在场。

感兹田舍乐，慨然怀故乡。

黄金百镒尽，失路徒悲伤。

晁公溯

晁公溯　乐温舟中作

密云卷雨归空山，暮林接翅昏鸦还。

须臾水面明月出，沧江万顷瑠璃寒。

波平汗漫天无风，水光月色相为容。

临流爱此无尽碧，乘月直下沧浪中。

江心石出高崔嵬，水作镜面无停埃。

琉璃万顷忽破碎，知是一苇横江来。

中流与月更媚妩，湛湛无声翠光舞。

飘然长啸顺流下，櫂夫请留恐仙去。

姑令结缆寒沙边，月方正中光入船。

洗杯索酒属明月，今夕之乐宁非天。

晁公溯

晁公溯　离南平

晨光惨惨杂微霄，寒水溅溅更断桥。

风陨栗房开紫玉，烟蒙萝幄叠青绡。

官曹已毕三年考，客路深嗟万里遥。

从此扬舲下巴硖，新年当及未央朝。

晁公溯

晁公溯　李仁甫除丧作诗问之

闭门读丧礼，荒庭蓬藋深。

愁云聚陇首，悲风吹棘心。

雘里昨甚忧，哭踊恐不任。

近除二月秜，初御五日琴。

虽复瘦栾栾，众语喜见今。

谅其念遗体，保此躯千金。

顾无疡可沐，发脱未胜簪。

稍当理衣冠，结绶且正襟。

渠家符玺郎，实冠翰墨林。

世业乏润色，诏书行访寻。

紬绎须史迁，校讎得刘歆。

再编中兴诗，更载庭燎箴。

暇时侍君侧，祈招诵愔愔。

晁公溯

晁公溯　李仁甫和予如字韵诗再用韵寄之

神州久陆沈，遂作蛇豕墟。

诸公颇愤激，日上平边书。

览书帝震怒，欲下雷霆诛。

金城筑三洲，戈船浮五湖。

要令境土复，再似祖宗初。

谁其为民言，世独无郇模。

师克非在众，正当戒不虞。

讨论惟甲兵，此岂虞所须。

代思伊尹相，语忆皋陶都。

皮亡毛安附，体肆心自舒。

正宜询褐父，难以访绮襦。

君今幸得用，出驾班轮车。

为民盍尽言，轩冕真块苏。

区区但投劾，何贵于为儒。

春秋置桉上，开卷一轩渠。

傥能遵伯禽，焉在获侨如。

晁公溯

晁公溯　李仁甫将至郭下以诗迎之

公馆可休会，良宵宜对床。

肯污白云屦，来过碧澜堂。

置馔同三饭，开筵累十觞。

凉秋当泛菊，小住撷微芳。

晁公溯

晁公溯　李士举见寄次韵为谢二首

忽鼓硖中櫂，来从渝上城。

何为向南亩，本合侍西清。

树色行相引，滩声鸣不平。

青城有仙伯，往矣授长生。

晁公溯

晁公溯　李士举见寄次韵为谢二首

想见山灵喜，如看柱史来。

江清无急硖，野润失飞埃。

行揽孟博辔，再然安国灰。

相过忍遽别，莫放锦帆开。

晁公溯

晁公溯　李悦夫刘文潜坐上醉归作

将老尚逐食，相逢聊举觞。

贫非原宪病，酒发次公狂。

未至世臣国，先登君子堂。

谁能更拘束，短发已沧浪。

晁公溯

晁公溯　立春

我立伫立望晴空，目极苍茫万壑中。

树色昏昏酣霁雾，江纹细细织柔风。

一行殊俗犹为吏，三揖今年拟送穷。

闻道东田耕帝藉，惭无赋奏大明宫。

晁公溯

晁公溯　立春有感

岁尽无人访汴州，东风应到未央楼。

荒垣草没牛羊入。废苑春生雉兔游。

万里艰难炊剑首，十年流落梦刀头。

一官何事不归去，空戴南冠泣楚囚。

晁公溯

晁公溯　凌云寺

问途出青郊，践胜得绀园。

始登十寻阁，敬礼两足尊。

仰观碧玉螺，瑞光发面门。

飞霞在指瑞，甘泉生耳根。

屹为江山壮，高揭日月存。

念此未云夸大，法身满乾坤。

东望乌牛峰，突起如伏鼋。

少休白云亭，远见苍烟村。

晴波溢清辉，午树增重昏。

方袍无平叔，佳处莫与论。

晁公溯

晁公溯　刘文潜来

虚亭而雨润，高林来风声。

之子适过我，气与秋争清。

胸次冰壶寒，舌端河汉倾。

仰摩玉宇苍，真是金天晶。

使我簿书中，无复俗氛生。

惜哉不分留，膏车明遂行。

晁公溯

晁公溯　刘文潜以荔子并诗见寄

十里为一候，奔腾南海来。

封章伯游切，诗句少陵哀。

异县岁月改，前年霜雪摧。

筠笼今远寄，珍重手亲开。

晁公溯

晁公溯　六月八日雷雨大作喜呈张仲季孟

云雾相缠暝不开，披衣冲雨独登台。

风号旷野吹江立，雷擘苍山震地来。

从使郊原昏白昼，剩教草木洗黄埃。

夜凉如此真堪饮，喜折圆荷作酒杯。

晁公溯

晁公溯　六月五日池上

苍然暮色来，初月光尚微。

河汉亦不高，仰看天四垂。

众星一何多，粲若天围碁。

忽惊毛骨清，漙露沾我衣。

放杯折荷花，中有千丈丝。

织为芙蓉裳，可作江湖归。

晁公溯

晁公溯　龙爪滩

龙爪滩前江水平，蟆颐山下春草生。

白石既出细可数，杂花初开远更明。

日落尽见楼阁影，天晴易闻钟鼓声。

至今回思三峡路，蛇退猿愁心甚惊。

晁公溯

晁公溯　隆州道中

冉冉晨雾重，晖晖冬日微。

草黄迷犊卧，水白见鸥飞。

在野樵牧少，闭关商旅稀。

妻孥属长至，遥想望吾归。

晁公溯

晁公溯　吕子山杨廷仲廷试归

布席三峨见，升堂二妙来，

端须置尊酒，一为洗尘埃。

翔雪吴江渡，薰风汉殿开。

往还虽万里，亲得到蓬莱。

晁公溯

晁公溯　旅宿

漠漠硖云乱，冥冥汀露微。

鸦喧得食喜，鸥近畏人飞。

旅宿天涯滞，心期岁暮违。

沧江闻已涨，似欲劝吾归。

晁公溯

晁公溯　罗仲思送伯父以道帖

我家嵩山翁，平日慕迂叟。

斯文到苍史，高节贯白首。

至今遗翰墨，古意近科斗。

世人规时好，娬媚无不有。

宁知虞书浑，或笑夏篆丑。

往年君家尊，得此盖以厚。

尝从诸父游，于我实世旧。

念昔盟可寻，与君期不朽。

晁公溯

晁公溯　麦

层云挟雨来，四郊树木苍。

东风吹春促，尚带花药香。

年华不可驻，倏见夏日长。

近传陵陂麦，宿昔青已黄。

雘舍思煮饼，隔墙闻沸汤。

里胥忽在门，先当输官仓。

晁公溯

晁公溯　眉山史颐老秀才遣人寄诗用其韵答之

衰的临沧江，华发羞照映。

人怜貌枯槁，水与心清净。

所居少席暖。况望有屋润。

但期牧鸡豚，那得追驵骏。

为贫未归田，投老聊为郡。

每行芙蓉湖，鱼跃见于牣。

自欣逢外平，兵木适无刃。

愿从贤者乐，俯同农夫庆。

常令燔或炙，安敢骄且吝。

使君非何武，弟子乃乐正。

陈论翻犀革，宴语对麈柄。

却思凌云下，亦致宾客盛。

暇时可数来，念此百里近。

晁公溯

晁公溯　眉州燕游杂咏十首　碧澜堂

清澜深几许，夏潦冬即空。

定非蛟龙宅，徒为螺蚌宫。

晁公溯

晁公溯　眉州燕游杂咏十首　芳菲亭

清阴夏可玩，秀色春可餐。

桃李事且置，四时各有观。

晁公溯

晁公溯　眉州燕游杂咏十首　葵亭

杲杲东出日，万方被照临。

鹹鹆不逾济，草木有常心。

晁公溯

晁公溯　眉州燕游杂咏十首　临风阁

举扇谢风伯，排闼有清音。

不可遣尘污，但当开我襟。

晁公溯

晁公溯　眉州燕游杂咏十首　披风榭

屏幛尽通彻，萧然尘土空。

不畏赵盾日，知有楚王风。

晁公溯

晁公溯　眉州燕游杂咏十首　起文堂

天地有万籁，中存韶瀋音。

斯文未尝废，但见古犹今。

晁公溯

晁公溯　眉州燕游杂咏十首　晚赋园

杂树略就列，清晨时涉园。

逢幽付鼻咏，怀新劳目存。

晁公溯

晁公溯　眉州燕游杂咏十首　摇香亭

临池可手揽，何似湘水中。

冥冥望北渚，木末有芙蓉。

晁公溯

晁公溯　眉州燕游杂咏十首　野航

方床客常满，岂止两三人。

谁可负之走，长留采白苹。

晁公溯

晁公溯　眉州燕游杂咏十首　远景楼

山川未为远，在此轩榡中。

我觉千岁近，民今三代同。

晁公溯

晁公溯　梅

微阳回孤根，霜雪破余凛。

颜红发春鲜，肤粟怜夜永。

轻风送幽香，缺月散清影。

寒乌忽飞来，伴此一枝冷。

晁公溯

晁公溯　梦中作

举鞭重到故都行，予亦咨嗟恨不胜。

心与陇云留汉苑，目随烟树绕秦陵。

晁公溯

晁公溯　木枥观

离离荒草满遗宫，羽化无人殿阁空。

白鹤亦应天上去，独余枯枥起秋风。

晁公溯

晁公溯　木犀花二首

粟玉开花颜色新，秋光未觉减阳春。

萧然不受风埃涴，知是高标可辟尘。

晁公溯

晁公溯　木犀花二首

满贮雕盘可镇帷，论花压尽剑东西。

岂惟鼻观遭渠恼，邻舍闻香亦骇鸡。

晁公溯

晁公溯　南州

久矣吾人愧白鸥，尘埃无路入南州。

愁横蜀岭何年断，梦绕吴江尽日流。

病骨本无轩冕相，微官端为稻粱谋。

与君共约东归日，江总还家要黑头。

晁公溯

晁公溯　年侵

年侵慵更甚，帙乱卷还舒。

衰白愁看镜，雌黄倦校忆。

临风知地爽，映日爱窗虚。

近报畲田粟，洿邪亦满车。

晁公溯

晁公溯　宁江侨人刘生徽宗时以画供奉翰林中近过元汝功见其画甚多皆刘生笔

刘生待诏蓬莱宫，和铅舐墨称良工。

自从八骏狩西极，万里流落巴山中。

老来摹写益神妙，指麾草木回春风。

时将一幅换斗米，千金旧价无由逢。

漫郎手筑江上宅，水鸟山麋森满壁。

问君致此何其多，答云嗜好今成癖。

野人未尝完裦襦，安得绢素充我娱。

孰知世间皆画囿，北尽沠泷南衡庐。

平生长啸桓将军，客持寒具辄怒嗔。

细看粉绘托形似，岂若海岱开精神。

我今丘壑随所向，崖谷波涛入图障。

云罗雾縠虽可怜，幻化纷纷徒自诳。

请君閒暇来相从，翩然共跨高飞鸿。

当使真形识五岳，老眼一洗丹青空。

晁公溯

晁公溯　凝香堂

讼庭鞠茂草，圜扉生网虫。

政成胡不乐，酒肴可从容。

人云倡优拙，公在宴寝中。

翰墨以自娱，落纸惊游龙。

壁间三大字，笔画元自工。

焚香日清坐，未觉尘事蒙。

窗虚度清光，帘疏卷秋风。

隐几众山碧，题诗秋叶红。

修篁发清籁，为公奏笙镛。

坐客怃然笑，此兴谁能同。

但闻太守乐，焉知清静功。

晁公溯

晁公溯　偶成

离离树影晓仍疏，寂寂禽声暖自呼。

雨垤蓄{米乍}来聚蚁，风檐坏网落悬蛛。

十年空诵归田赋，万里试披舆地图。

老向人间定何许，只今湖海更南隅。

晁公溯

晁公溯　偶成

鸾鉴无尘月影圆，不须朱粉污红颜。

待传京兆眉膴样，剩写春容入远山。

晁公溯

晁公溯　偶成

脸上桃花春自开，眉边柳色日全回。

遥知弄粉妆成晚，应待温郎玉镜台。

晁公溯

晁公溯　偶成

楼上东风帘幕垂，纖纖春箂弄妆迟。

玉笼鹦鹉知人意，催报花梢日影移。

晁公溯

晁公溯　偶成

深深小合夜笼香，日上珠帘逗晓光。

为唤蜀帷春睡起，翠盆添水试新妆。

晁公溯

晁公溯　偶题怀子兼弟

秋色丹枫畔，愁心白雁边。

东来又相失，更拟待明年。

晁公溯

晁公溯　偶作

官居复何有，幽事亦堪夸。

高树行春蔓，疏篁上晚花。

常年皆作客，随地即为家。

尚想关山路，伤心故国赊。

晁公溯

晁公溯　平都山硖中胜处余思欲一到而不能近得予弟书云今岁仲春尝与外兄孙

沙痕夜涨春流生，微风不起波纹平。

云间眩转失烟树，轻舟直下凫鸥惊。

橹声欲出含风湾，舟人已指平都山。

仙宫无人锁春日，苍烟漠漠松声寒。

谪仙宾天上寥廓，三百年来无此乐。

知君此游殆奇绝，硖中山川岂云恶。

昔年相期欲同往，流落空山阻清赏。

兴公虽不见天台，执笔犹能寄遐想。

晁公溯

晁公溯　七月二十日雨中

浮云淡高天，清雨洒广庭。

池馆飒以凉，始知秋气生。

蒲荒叶乱委，荷折盖已倾。

微风经草木，猎猎有寒声。

炎蒸岂得久，四时相代更。

当暑思折胶，纖絺不为轻。

冬复念裘褐，乃与寒暑争。

谁能安天运，伤哉世上情。

晁公溯

晁公溯　妻侄师如石同妇见过

古人重生孙，欲为王父尸。

尔姑念尔祖，宰木今风悲。

不得见尔生，况当逆妇归。

我独贺乃翁，有妇能奉協。

食上调滑甘，寒暖视其宜。

更致大夫食，乃翁喜可知。

还家勤五经，进德要及时。

他年悬旌节，门户增光辉。

晁公溯

晁公溯　前恩阳尉周邦举出予兄激仲所书其父竹轩记求诗因题二解

眼看数竿今白头，高标直节气横秋。

果能似此孤竹子，何羡渭川千亩侯。

晁公溯

晁公溯　前恩阳尉周邦举出予兄激仲所书其父竹轩记求诗因题二解

俗士胸中数斛尘，此君偃蹇不相亲。

当年曾识子猷面，大令今来是故人。

晁公溯

晁公溯　前起居舍人何资深竹光酒法奇甚近得法酿成以饷李仁甫

旧闻蜀酒浓，今乃举此觞。

可怜如甘言，难置烈士肠。

近者营糟丘，始传柱下方。

青菽为曲糵，碧蓼有微芳。

调和火齐得，泉洁器甚良。

酿成酌樽中，盎盎流琼浆。

味胜松醪春，色作竹露光。

知君却奇温，苫冷卧欲僵。

五十不致毁，无彻桂与姜。

强起为我饮，季冬天雨霜。

晁公溯

晁公溯　遣愁

白尽汀苹老，黄雕岸草秋。

西风正萧瑟，何处不堪愁。

晁公溯

晁公溯　挈榼

挈榼吾何往，閒临积水边。

晚红看落日，春碧爱晴川。

蜂蝶低窥酒，凫鹥狎近船。

平生五湖兴，见此一欣然。

晁公溯

晁公溯　清晨坐堂上

清晨坐堂上，文书常满前。

皆自公府来，徵发何纷然。

不闻问养民，但闻横索钱。

按籍为之课，独求最多年。

孰知人困穷，岂有力留迁。

商不愿出途，农不愿授田。

居者转沟壑，行者死道边。

此罪在郡县，恩泽壅不宣。

公府不我责，所贵为货泉。

长使货泉在，吏曹同晏然。

晁公溯

晁公溯　清明

便觉近长夏，温风蚕欲成。

冠欹知发少，衣薄喜身轻。

初荻青穿水，繁阴绿满城。

朝来试新火，茶鼎听松声。

晁公溯

晁公溯　清秋

清秋独立望殊方，粉堞遥瞻埤堄长。

水满苍江平巨硖，风交翠木乱寒塘。

滞留晚岁违公府，准拟明年入帝乡。

多病早衰才不振，豫惭无赋奏长杨。

晁公溯

晁公溯　晴野

草色熏晴野，溪痕上白沙。

鸣鸠行哺子，晚树续开花。

多事真堪砂，浮生每自嗟。

坐来归兴动，城郭欲吹笳。

晁公溯

晁公溯　请缘老住持象耳山有诗次韵

朦胧两眼著玄花，认取空中起灭华。

我是官曹老庞蕴，终无瞎棒与盲枷。

晁公溯

晁公溯　请缘老住持象耳山有诗次韵

中岩尊者幸同堂，浪走诸方有底忙。

若道渠侬棒可畏，新罗未过合思量。

晁公溯

晁公溯　秋江

秋江水清不胜绿，还与汉江颜色同。

望中白鸟忽飞去，落日丹枫相映红。

晁公溯

晁公溯　秋日

秋日淡无光，晴云閒不行。

空中散白石，仰看于宇明。

时闻败叶下，摵摵微风生。

季月当泛菊，栽培园中英。

晁公溯

晁公溯　秋日送客梁山道中

白露下木末，寒蜩抱枝鸣。

道帝几官树，稍稍栖乌惊。

不知何为尔，萧瑟来秋声。

遥山敛暝色，凉月含空明。

吾其及清夜，登车可徐行。

露帻受新爽，风襟逐轻尘。

兀兀寄残梦，泠泠析余酲。

东行二十里，斗落参复横。

晨光明紫霞，银潢淡疏星。

吾行不可缓，晓复尘沙生。

晁公溯

晁公溯　秋阴

出林云未断，入坐雨初沾。

急点鸣高瓦，寒声泻坏檐。

悬墙閒玉麈，散帙乱牙签。

谁道幽居胜，吾今吏隐兼。

晁公溯

晁公溯　去八月同张文饶考试始遂言集执经问道至今不敢忘因成二诗

属者俱被命，敕书黄札光。

同将舜权量，与较蜀文章。

投分虽已晚，传经何可忘。

对床风雨地，长记此升堂。

晁公溯

晁公溯　去八月同张文饶考试始遂言集执经问道至今不敢忘因成二诗

通变莫如易，韦编存至今。

如传仲尼手，尽见伏羲心。

此去被清问，岂惟蒙赏音。

要通天下志，观象得惟深。

晁公溯

晁公溯　去通义按刑汉嘉至中岩师伯浑临别于此因成二诗

惭愧居士屩，远来尊者岩。

深知烦露宿，径为落风帆。

潭净鱼堪唤，花残鹿罢衔。

堂中有耆老，禅病说呢喃。

晁公溯

晁公溯　去通义按刑汉嘉至中岩师伯浑临别于此因成二诗

相送自崖返，忍看骑马回。

故情真独厚，叠鼓未须催。

此去无三舍，相留尽一杯。

风林如惜别，摵摵暮声哀。

晁公溯

晁公溯　群荷

群荷医清澜，不受明月光。

明月每下照，但见露瀼瀼。

炯如翠盖中，珠玑烂荧煌。

我起欲挹之，倾泻入方塘。

晁公溯

晁公溯　绕树

绕树行百匝，临池把一杯。

白知茶蕊上，红对烛花开。

已作寻芳去，何辞尽夜回。

恶风无藉在，明日满苍苔。

晁公溯

晁公溯　任季明见和池上诗再用韵奉简且识予拳拳怀向之万分也

甘泉洗心情，好风吹面凉。

循池步涟漪，澹然波不扬。

怀君佳弟兄，元方与季方。

正兹阻会集，恍若限渺茫。

顾欲烦飞廉，为子飘羽觞。

翔空浮何汉，上略参井光。

因思从之去，手攀蟾窟香。

结以飞霜佩，衣以袍赤霜。

俯问夜何其，未及庭燎央。

自笑乃默存，蘧蘧真坐忘。

晁公溯

晁公溯　入硖行

吾家文物如崔公，向来世学工雕龙。

侧理固尝收会稽，陶泓不独称洪农。

徂徕取煤如点漆，宣城束颍能藏锋。

焉知于今一秃翁，四宝委弃文房空。

近时稍稍复寻访，嗜好亦须随土风。

磁洞疏波凿山骨，沙陇剔薮求毛宗。

昌溪万碓捣白楮，涪江千炬焚椅桐。

不须更问在可记，已作僰叟从巴童。

但看所有乃如此，亦足验我良羁穷。

君不见昔年平御史，初得巨璞三硖中。

少陵酸寒真可爱，欲使起草明光宫。

晁公溯

晁公溯　三月二十九日舟中作

今晨天气佳，晴光被茂草。

草际含余滋，粲然泫清晓。

舟师催解缆，及此风色好。

江神似相予，扁舟若轻矫。

晁公溯

晁公溯　三月二十日东山云蜿蜒而上众指日龙也已而大雨

东山龙起风雨来，势虽暴甚天无雷。

蜿蜒气上黑云合，喧貀浪打苍崖回。

千林通体有膏泽，四郊画时无尘埃。

旧闻此地亦胜绝，夜夜神光如五台。

晁公溯

晁公溯　三月晦日舟中

平生每欲惜芳菲，人事还多与原违。

卧病不常同客醉，作诗才及送春归。

晁公溯

晁公溯　桑大夫

汉朝议盐铁，发言实盈庭。

赫赫桑大夫，官高称九卿。

方斡山海藏，难以口舌争。

力微不自量，可笑茂陵生。

晁公溯

晁公溯　扫径

扫径通春屐，开林启夕扉。

浮鸥避人去，轻燕引雏飞。

尊俎深留客，风尘渐息机。

不妨坐至晚，少待月同归。

晁公溯

晁公溯　沙寒

沙寒兼白石，瀼断入青溪。

硖雾连山暗，江云出水低。

远游殊俗倦，归路故乡迷。

日落荒原上，城乌已复啼。

晁公溯

晁公溯　山行

白沙素石净无泥，橘刺藤梢已不迷。

牛放远山连雁鹜，蛙鸣废沼下凫鹥。

终年去国空弹铗，尽日看云且杖藜。

久客诸侯成底事，幸逢宽政免推挤。

晁公溯

晁公溯　上都

晚岁辞荒塞，青春赴上都。

望云君日近，犯斗客星孤。

献纳看多士，衰迟失壮图。

功名吾已懒，归拟著潜夫。

晁公溯

晁公溯　师安抚生日

鼻祖始谋远，承家积庆长。

青霜元不坠，玉树久逾芳。

气验三嵎秀，祥占五世昌。

向来蜀父老，久忆汉文章。

试问风骚将，谁登翰墨场。

浮云玉垒变，秋草墨池荒。

大雅沦金石，斯文厌秕糠。

九成方命舜，三变必兴唐。

东壁初观象，南箕果降光。

终当荐清庙，始验山崑冈。

世喜韶音在，人皆肉味忘。

遥闻望帝国，重立郑公乡。

议论看前辈，春秋守素王。

谈经追服杜，下笔逼班扬。

价重连城璧，功高治水航。

词源倾滟澦，才刃剧干将。

思涌辞穿月，文成字挟霜。

高明齐日观，豪健敌风樯。

不但垂金薤，方期兆玉璜。

径宜排稷下，不用奏阿房。

退草三千牍，深窥数仞墙。

多闻正科斗，博识辨商羊。

乡党尊王烈，交游说郑庄。

弦歌化邹鲁，文物见成康。

壮岁观周乐，昭时笑楚狂。

风尘天下辙，日月魏月梁。

星列桥门外，霜寒璧水傍。

应书随汉传，鼓箧上虞庠。

大策先多士，高谈兀老苍。

诸儒甘折角，宗伯许升堂。

擢秀联龙虎，凌霄翳凤凰。

西黉聊偃息，北海暂徊翔。

绛帐师儒室，青衿弟子行。

至音消郑卫，俗学起膏肓。

德业方天纵，才名故日彰。

筑岩宜梦说，负鼎可干汤。

宪古兴华旦，蒷儒列奉常。

鲁宫传礼乐，赵铎应宫商。

金纳诸侯酎，郊崇上帝觞。

朝仪修草具，庙乐纪芝房。

方刺封中制，将方岱岳祊。

守邦严典礼，范俗正堤防。

恩赐尚书舄，班齐骑省郎。

明光联执戟，建礼入含香。

鸣下趋文陛，垂绅拱御床。

天临豸冠动，风凛兽樽凉。

禁省吟红药，朝廷少皂囊。

忧时惟贾傅，疾恶甚张纲。

伏阁曾留谏，埋轮讵畏强。

忠言深慷慨，直气歨飞扬。

屡乞开宣室，常思请尚方。

马皆贪立仗，凤独见朝阳。

直道难容黯，群臣惜渡湘。

虚心忘宠辱，知命信行藏。

徼道森长乐，周庐肃未央。

赘衣重入侍，交戟俨开张。

地有长城固，时无宝瑟僵。

鸣銮思禹穴，飞旆入雷塘。

仗狩崆峒远，旌垂少海黄。

方资清宿卫，乃遽释轩裳。

负郭俄回驾，专城再耀铓。

化移江北枳，讼决召南棠。

已去浮江虎，潜躯避境蝗。

使车更刺举，夷路看腾骧。

未即归前席。还闻出护羌。

不通五尺道，坐富十年粮。

念昔东南帝，多兴楚越疆。

聚星占晋国，厌气走秦皇。

往者何劳继，今王未旺易量。

布书垂象魏，仄席在岩廊。

大业虽中偾，神谋正外攘。

会须擒颉利，方拟殄烧当。

宇宙依秦树，山河接汶篁。

再令宫禁肃，必赖股肱良。

岂久留乘塞，行看入奉璋。

无安都护府，亟趣舍人装。

有客弹长铗，终年窃太仓。

乘龙安敢望，飞凤果为祥。

贪禄难投帻，登堂阻奉觞。

遥期千岁寿，坐见海生桑。

晁公溯

晁公溯　师伯浑以诗告别次韵

閒居何不乐，非愿世兼收。

利乃庶人意，道惟君子忧。

野花开北陌，官酒酌东楼。

故里有书至，应言无久留。

此去即乡党，子宁无友生。

不堪今日别，真见故人情。

杯覆葵花小，尊倾竹叶清。

送行须尽醉，兼为破愁城。

晁公溯

晁公溯　师伯浑用韵复次

束书归隐不辞遥，庠序懒闀a耆老朝。

酀

酀　外卜居无

瞰，山中誓墓以神要。

暂来同作荔枝社，安可轻违桂树招。

已遣官奴理琴瑟，岂惟百戏但歌樵。

晁公溯

晁公溯　师伯浑用韵复次

风俗相传三近古，作成况自圣明朝。

藏家文字本苍史，继世子孙非黑要。

近报汉廷频诏下，时闻蜀士有旌招。

怪君尚尔衣逢掖，独向空山伴采樵。

晁公溯

晁公溯　师伯浑用韵复次

背郭深通一径遥，奔流坐看百川朝。

飞来黄鹄陂已复，归去白鸥盟可要。

益部官曹宁久处，津乡书札近相招。

此生若有躬耕地，白首甘心老负樵。

晁公溯

晁公溯　师伯浑用韵复次

古者诸侯今牧守，衰迟难强岁相朝。

惟须稚子理蓑笠，兼有老妻缝襮要。

来岁定从田父去，飞书不待故人招。

平生最爱津乡聚，江小可渔山可樵。

晁公溯

晁公溯　师伯浑用韵复次

东望行都绛阙遥，老来筋力倦趋朝。

谁能作吏沈簿领，但欲买田书质要。

雅意庶同高士传，不才难望大夫招。

津乡旧有先贤宅，过者蒭荛莫敢樵。

晁公溯

晁公溯　师伯浑用韵复次

筋力何堪道路遥，难陪诸彦侍同朝。

初无计上三年最，况敢功思万里要。

北塞单于皆入贡，西山赞普不劳招。

传闻已卧清边鼓，堑垒长閒守木樵。

晁公溯

晁公溯　师伯浑用韵复次

日翻蠹简书斋里，往往编摹自汉朝。

鸡距束毫来武信，马肝琢砚出高要。

时因抚事歌成相，更复怀人作大招。

知子山中富吟咏，纵横文力到孙樵。

晁公溯

晁公溯　师伯浑自所居东山来赋诗相示用韵酬之

东山鸣凤在九宵，高翔千仞那可招。

胡为相顾肯下集，竹实醴泉吾用饶。

春来淘河哧飞燕，泉中老翁谁复见。

崇桃炫昼烂明霞，穠李照夜舒素练。

去年念我守此州，樽前歌者有莫愁。

遥持一杯属父老，日暮仰天搔白头。

晁公溯

晁公溯　师伯浑自通义来且出诗一轴为之喜甚奉简短作

通义固多贤，我昔守此邦。

不肯入城府，私独敬老庞。

今谁念我去，帐空列麾幢。

感子能远来，香醪发春缸。

共登烟雨楼，相对云雾窗。

赠贻诗五字，何啻璧一双。

词源极峻洁，石齿漱琮琮。

惊怪得尔清，中有玻璃江。

晁公溯

晁公溯　师廷珍以诗见惠因用其韵

欲平靺韍与坚昆，下诏旁求辟四门。

吾子莫孤明主意，建隆开国圣云孙。

晁公溯

晁公溯　师廷珍以诗见惠因用其韵

苍苔半蚀蔡邕碑，今日中郎有女归。

莫怪昏昏暗丘垄，浮云泪湿不能飞。

晁公溯

晁公溯　师廷珍以诗见惠因用其韵

诗礼初闻卫尉旁，起家期擅蜀文章。

快吟芍药当阶句，剩香芙蓉别殿香。

晁公溯

晁公溯　师袭卿来权摄峨眉县禄东之来乃去送以诗乃无日也

白水诸山翠作堆，岂令飞舄著尘埃。

勿嫌屈子峨眉县，正得同吾婪尾杯。

淑日升堂迎尽永，和风排闼送春来。

还家尚可为亲寿，柏叶清尊手自开。

晁公溯

晁公溯　师永锡家青神喜红花堰兴作诗因次韵

终岁辛勤农在野，边头亦闻军茇舍。

指挥郡县催挽输，兼作苇蒲收{上厭下木}柘。

诸将但思弧矢利，教我力耕谁暇议。

兵多食少将奈何，请君往问司徒锐。

秦人凿渠开陌阡，从临关东常晏然。

当时列国岂知此，楚王内府藏三钱。

何须飞来黄鹄语，吾已得于褐之父。

红花堰废今百年，不复秋成颂多稌。

君看初未作此陂，夏无暑雨民怨咨。

锸声殆合桑林舞，千夫斸荒汗如雨。

道旁笑指堰复兴，他日饱食勿忘今。

晁公溯

晁公溯　师永锡馈鹿

麋鹿爱丰草，群行鸣呦呦。

自谓山林逃，可免刀几忧。

于人亦何事，之死盖有由。

所入谅不深，竟为蜀网求。

所以安期生，高举崑崙丘。

辍食为叹息，吾其将远游。

晁公溯

晁公溯　师永锡少出通义其归携伯浑诗来因用其韵伯浑顷尝相送至下岩也

益州古建国，远自蚕丛来。

吾敢怪鳖灵，人有化牛哀。

惟爱老翁井，苏仙手所开。

乘轺难少留，门前厩吏催。

愧子远相送，同把岩下杯。

至今梦见之，石壁青崔巍。

岂伊四座客，能屈一世才。

去者不可招，至才不可推。

晁公溯

晁公溯　师正二哥正三哥以诗贺雨次韵为谢

汉家用牧守，斗酒得西凉。

圣朝盖不然，事举或言扬。

顾我误见收，分符来一方。

深知舜门辟，远见禹迹茫。

春秋祀百神，芒芒降嘉觞。

昨者为旱祷，紫檀烛神光。

高天忽飞雨，未彻金炉香。

润得三晶林，获待九秋霜。

敬归慈姥泉，导以旂旐央。

天功及帝力，与尔俱敢忘。

晁公溯

晁公溯　十二月八日雪

桃杏颜衰不解红，朝来飞雪舞回风。

东风似与加湔拂，病叶枯枝一洗空。

晁公溯

晁公溯　十月晦日同一属官刘司户师教授孙司理游九顶山登万景楼分韵赋诗得

今日当赐沐，幸同官属休。

于时舆梁成，径绝苍江流。

山灵念我来，遂使蒙雨收。

林端膏泽滋，岩际阳光浮。

倚杖送飞云，列席俯沧洲。

所携坐上客，不减枚与邹。

被服玳瑁簪，辞华珊瑚钩。

樽中潇湘清，引满更献酬。

欲观南东亩，往登西北楼。

其下岛屿出，凄然洞庭秋。

将归各赋诗，聊复记此游。

晁公溯

晁公溯　石季野县丞见示喜雨诗次韵为谢

骄阳裂厚地，沃壤变焦土。

野老呼苍天，吁嗟击雩鼓。

三时农甚劳，一饱天宜与。

自惭为刺史，封内当镇抚。

有灾累其人，无德及所部。

是邦喜讥切，相语闻俦侣。

不作傅说霖，空闵僖公雨。

敢欺二三子，鸡长数百户。

徒知祷神只，庶望救疾苦。

如起乖龙卧，便觉商羊舞。

坐令郡两堰，岂减渠六辅。

兹晨理衣冠，未暇挂神武。

伤心念疲氓，稽首谢明主。

丰年必可期，甘泽常顺序。

与君俱何幸，彼此德施普。

晁公溯

晁公溯　石判官惠诗用韵为谢

吾宗衰谢尚斯文，长抱践经教子孙。

海内世家惭卫史，壁中编简即齐论。

交游幸得二三子，毁誉当如六四坤。

肯为清谈饮一石，绝胜杂坐独留髡。

晁公溯

晁公溯　示犍为李令君

悻直每疾恶，淹留无徒官。

性虽与物忤，吾独惜才难。

垂老须闻道，为邦贵在宽。

君宜念此语，衰鬓各霜残。

晁公溯

晁公溯　示中岩长老子文

我为应真来，欲结无生缘。

不食中岩饭，但酌中岩泉。

莫言一杯水，实具五味禅。

请师问应真，此语然不然。

晁公溯

晁公溯　视通济堰二首

野树皆绿叶，清江初白苹。

偶来无筮日，小出当行春。

人颂勾龙社，恩沾佩犊民。

横江三百丈，遥见石嶙峋。

晁公溯

晁公溯　视通济堰二首

往年初堰坏，乐岁亦民饥。

再见龙尾水，如兴鸿却陂。

名同召伯埭，人立许杨祠。

祝史有祀事，歌予迎送诗。







卷18

晁公溯

晁公溯　书斋

廷尉已执天下平，更出一节令循行。

时清断狱岁在减，小臣何功君圣明。

纸窗风破夜自语，瓦沟雨来寒有声。

官閒无事但宴坐，满室惟对书纵横。

晁公溯

晁公溯　蜀江

蜀江楚硖郁巉岩，云雾中兼草木参。

飞鹘{備飛}空投霁野，游鱼跳水乱澄潭。

朝廷共仰辰之北，羁旅长留斗以南。

更欲暇时求胜概，每从雘叟恣穷探。

晁公溯

晁公溯　四月十三日池上饮

圆荷受白露，可爱池上凉。

相将携筇来，羽衣飒飘扬。

停觞待明月，少焉出西方。

澄波照河汉，俯仰清茫茫。

悠然望高天，邀月入我觞。

肺肝聊一洗，吸此空中光。

微风吹芙蕖，杂以草木香。

岂复知有暑，踏冰挟飞霜。

乐哉且勿归，况乃夜未央。

自疑非人间，今夕不可忘。

晁公溯

晁公溯　四月堰水甚水一雨灌田方足

岷江惟清流，泾水惟浊泥。

泥浊禾黍茂，流清稉稻宜。

旧传江发源，瀵涌出沈黎。

老农望其来，未至龙尾西。

今晨南山云，蓊然忽朝難。

滂沱三尺雨，泛溢千步堤。

积潦始北汇，余波各东酾。

茫茫黑壤润，戢戢翠剡齐。

亦复到邑里，沟浍邹交驰。

往看芙蓉湖，微风绿生漪。

似欲娱使君，岂减习家池。

老农喜相语，岁晚可无饥。

再拜勾龙社，配我灵星祠。

更烦请天公，膏泽常及时。

晁公溯

晁公溯　四月一日舟中

渺渺无风浪自平，顺流乘晓放舟行。

汀苹不与春同老，池草能随梦复生。

山色向人元不改，年华转景未须惊。

故人相会无多日，有酒何妨为我倾。

晁公溯

晁公溯　送杜时可归太学

宴安不可怀，百年能几何。

况今五学开，皆以礼为罗。

既书内舍籍，天门近嵯峨。

云胡久不归，滞留蜀江沱。

要须勇一往，行即中十科。

君妇定复贤，相敦戒蹉跎。

暂别德曜桉，勿操子犯戈。

会看此里闾，高车再来过。

路人笑指点，驷马金盘陀。

远游那足悲，所得盖已多。

罢酒当就途，执杯听我歌。

司业乃父兄，养材如菁莪。

晁公溯

晁公溯　送范道卿赴省试

君之先世真文雄，异时奏赋蓬莱宫。

谁传副墨过沙漠，至今犹称长啸公。

芝兰不乏后来秀，谓将褎然为举首。

至音澹泊识者寡，遂令声名落卢后。

北风吹霜日隐山，彩鸾绣襦宁复寒。

同车西归信可乐，得意自忘行路难。

明年春风紫宸仗，遥对清光九天上。

长安花尽君亦归，缓辔重来一相访。

晁公溯

晁公溯　送李敞逆妇叙州乃予友悦夫之子也

初戏涂鸦壁，今升奠雁堂。

真堪当寝醮。已共乃翁长。

岁月良易得，诗昼宜自强。

他时再相见，儿女即成行。

晁公溯

晁公溯　送李检法赴夔州任

硖内如播州，旷绝谁与雘。

君昔居其间，簿书良苦辛。

舍之遂西游，五见岷峨春。

屡为帐下士，皆称席上珍。

昨闻乘轺使，去作观国宾。

虽歌马离厩，肯效鹰著人。

蹭蹬何所归，复踏巴渝尘。

手持太府书，仰推明主仁。

约束狴犴吏，哀矜鳞介民。

为予语父老，今使子国新。

晁公溯

晁公溯　送李仁甫被召

天王览万事，日昃坐承明。

甚思得奇才，指望中原平。

小吏与计偕，大夫招以旌。

结绶联翩来，屡闻开迩英。

少卑著三馆，高者登九卿。

朝廷非不用，功业竟何成。

岂其有所怀，闭口且吞声。

岂其有所畏，捩手恐覆羹。

吾伤风俗衰，视此天下衡。

莫计事可否，但随意重轻。

虽复建良法，因兹无由行。

念予卧龙低，二年饱躬耕。

世故已熟观。见君勿屏营。

要陈治安策，剀切如贾生。

愿无似扬雄，词赋称西京。

晁公溯

晁公溯　送李绍祖通判宁江

此去夔州气倍增，白盐赤甲两崚嶒。

喜看司隶李校尉，往事高人王右丞。

若使主公登紫殿，亦归郎省卧青绫。

老夫只拟安田亩，他日焌民颂中兴。

晁公溯

晁公溯　送梁子辅赴召

始见擢高第，即当登赤墀。

今闻一节召，已恨十年迟。

圣主图兴造，诸儒合论思。

此行宜努力，勿复负清时。

晁公溯

晁公溯　送梁子辅赴召

今日朝廷议，如闻少及民。

诸侯无患楚，三户可亡秦。

但使诛求减，常令贡赋均。

荒年免离散，率土尽王臣。

晁公溯

晁公溯　送梁子辅赴召

汉廷日徵召，舟楫去纷纷。

行路子的见，成功吾未闻。

故人期此去，圣代用斯文。

会使如椽笔，书勋继典坟。

晁公溯

晁公溯　送刘文潜如吴下

已聚粮三月，聊为客数旬。

吾难留逸驾，此去立通津。

圣主坐中具，嘉谋思上陈。

请言尧舜道，第一在安民。

晁公溯

晁公溯　送邵仲象如吴下

乃翁昔为校书郎，汗简所载日月光。

今看太史牛马走，往见中朝鸳鹭行。

南公闻名定倾盖，西府念旧当外堂。

傥思泰定山下路，肯来从我无相忘。

晁公溯

晁公溯　送宋秀实罢官归将有东南之行

遑遑鲁东丘，结友得聃耳。

两家千岁后，尚复通爵里。

况予与先世，相去百年迩。

常恨会面难，此意恐遂已。

岂期官紵溪，君为幕下士。

不但见典型，自喜闻正始。

独嗟瓦砾后，不遑蒹葭倚。

遽闻北海荐，当为东山起。

春风洞庭波，九泽弥空水。

挂帆下中流，千里一日尔。

东南即王都，分野乃星纪。

宫殿芙蓉旗，玉佩白云委。

麒麟翳凤皇，侍辇叅剑履。

当知帝所乐，顾非俗吏比。

良图宜早遂，力行无遽止。

今朝离亭柳，颜色已可喜。

欲君早著鞭，折赠当马箠。

晁公溯

晁公溯　送谭廷硕司户归鱼复

平生惜芳辰，每负止酒诗。

不量井楣瓶，安得如鸱夷。

果中曲糵毒，抱病悔可追。

虽无腐肠忧，乃有摏喉危。

晚闻仓曹掾，巾车欲东归。

此君吾畏友，议论可质疑。

相从未云久，白首已可期。

莫陪诸公后，往听阳关词。

羸然卧空舍，不得一语离。

心旌无终薄，日夕风中飞。

户外雨连昼，水声已鸣溪。

行云候归盖，花尘涨春泥。

人知乡闾近，自忘车马疲。

似闻五亩宅，止居瀼东西。

倾倒稷下学，欢呼里中儿。

嗟予久去国，流落天一涯。

因君返枌榆，惨然起遐思。

不惟消魂苦，益增游子悲。

晁公溯

晁公溯　送汤子才

江湖此去水连空，万贾连樯浩渺中。

帆影浸斜青草月，笛声吹尽碧芦风。

未论魏阙功名锭，不与巴山气象同。

更到临平看辇路，沙堤十里软尘红。

晁公溯

晁公溯　送汤子才如吴下

俶装理蜀柁。长啸下吴天。

摩挲乌牛石，三系春江船。

结绶昨去国，力田未逢年。

初看飞舄来，皆谓令尹贤。

再看泥轼归，日谒刺史前。

抱才宜为邦，郁抑顾莫宣。

遇合会有时，此行定腾骞。

圣人坐斋居，群公拱御筵。

召见渤海龚，拜谢胪句传。

归乘厩吏车，五马应翩翩。

晁公溯

晁公溯　送王和甄窦公瑞归鱼洞

壁挂凝尘榻，苔生啸月楼。

喜闻佳客至，能为故人留。

雨积山川暝，风传鼓角秋。

沙边晚相别，留眼送归舟。

晁公溯

晁公溯　送王间赴长宁通判

仰事各黄发，今为闾里荣。

共看朱绂贵，更益彩衣明。

泥轼幸小驻，羽觞当缓行。

期君如石建，烜赫汉西京。

晁公溯

晁公溯　送王师厚

宿草丘边手自耘，辍耘过我意良勤。

可怜一语未深接，借问去来何见闻。

晁公溯

晁公溯　送王师厚

季父高名映里闾，复欣千里识名驹。

当令东海评清誉，他日还如二大夫。

晁公溯

晁公溯　送鲜于运使西归

飞鸟避汉节，朔风扬旆旌。

光茫候躔次，始见入蜀星。

父老喜公至，来临此江滨。

阳侯为先驱，归指唐安城。

君恩解烦剧，剑履休殊庭。

众闻驷马还，当为故乡荣。

眷兹峡中郡，念昔德化深。

民无暴敛困，士感铨衡平。

自闻有行色，愁云黯秋阴。

已应江妃瑟，泠然作离声。

大江亦安流，不复洪涛惊。

天水相与碧，云山无限青。

乃知盛德士，扶持有神明。

但恨济世具，遽起怀归心。

宁无北阙念，未忘东山情。

君王正仄席，漏下开延英。

如公藉甚久，名闻汉公卿。

当赐宣室召，不但问鬼神。

金印有斗大，锦衣无夜行。

愿言不俟驾，起焉慰苍生。

自嗟代舍客，蒯缑郁悲音。

久落糠秕后，日随车马尘。

不意侍广座，见谓非凡鳞。

假之风雷势，欲令化南溟。

误当一鹗荐，敢冀万里程。

独念知己难，感激爰至今。

时来或可勉，庶隔云母屏。

晁公溯

晁公溯　送于文安行如吴下

往者会阳公，熊轼始西还。

不断吴松江，但取江中山。

千岩与万壑，归置函丈间。

白云生宴坐，青壁照苍颜。

高标可想见，逸驾难追攀。

公孙喟然叹，顾我敢自闲。

要兴故老家，再立清朝班。

结绶思登畿，弃繻行入关。

嗟予忝父客，送子亦涕潸。

愿谨视风水，鱼龙多神奸。

晁公溯

晁公溯　送张君玉赴宁江幕府七首

冠剑堂堂仁寿公，昨提金鼓去平戎。

惜君不往分一矢，共射佛狸江水中。

晁公溯

晁公溯　送张君玉赴宁江幕府七首

莫言地近巕昆明，刺史题书笔不停。

解道澄江净如练，空蒙山水是昭亭。

晁公溯

晁公溯　送张君玉赴宁江幕府七首

子去夔州颇自矜，举杯大叫气凭陵。

新诗硖内流传满，今有高人王右丞。

晁公溯

晁公溯　送张君玉赴宁江幕府七首

来守剑西三里城，胸中岂止俗尘生。

簿书堆案惟思睡，见此魁梧觉眼明。

晁公溯

晁公溯　送张君玉赴宁江幕府七首

远景楼高风月清，酒酣要看笔纵横。

山川有待君知否，可是东坡赋不成。

晁公溯

晁公溯　送张君玉赴宁江幕府七首

众水争流赴硖中，轻舟东下疾飞鸿。

流金不信人间热，知有长江万里风。

晁公溯

晁公溯　送张君玉赴宁江幕府七首

江声汹汹雷霆硖，山气苍苍云雨台。

白发拾遗吟不尽，分留物色待君来。

晁公溯

晁公溯　岁尽

岁尽余一候，年侵怀百忧。

人生汉南树，节物剑西州。

风榭梅花委，春杯柏叶浮。

峨眉有佳色，领览为登楼。

晁公溯

晁公溯　岁暮

晴峡开寒祲，沧波逗远光。

年华已衰谢，春意尚微茫。

久污功曹掾，终惭谒者郎。

南方诚瘴疠，经月或无霜。

晁公溯

晁公溯　岁晏

岁晏天益寒，短景殊未长。

晓日出愈迟，翳翳迷扶桑。

微阳不破雾，仿佛光有芒。

开门视屋瓦，北风吹朝霜。

起坐拥寒炉，束带指已僵。

灰中见宿火，晶荧无余光。

天寒不可出，墐户宜深藏。

朝衙不敢后，敛板趋公堂。

归来日正出，临阶负朝阳。

兹晨暂自适，明朝殊未央。

晁公溯

晁公溯　他乡

故国山川安在哉，他乡今复见春来。

蓬蒿并兴草益茂，桃李不言花自开。

催促年华似推毂，较量筋力试登台。

归田尚可扶犁在，明岁当驱俗驾回。

晁公溯

晁公溯　汤子才凌云山用予十四日韵见示且云卫尉顷登清音载酒二亭口占一联

卫尉余乐广，昔尝侍蓬莱。

暮年乃去国，持工此徘徊。

时登清音亭，遥见江西来。

凄然载酒地，复送江东回。

崔嵬苍龙阙，白着所仰怀。

宅相实在傍，敬起酌公杯。

公诗不敢忘，永藏十琼瑰。

我惭卫叔宝，继领外行台。

每望凌云山，尚想盖世才。

遗声落岩壑，松风有余哀。

晁公溯

晁公溯　题先生庙

天地收霸气，丘原余閟宫。

野人相指示，旁有若堂封。

当时大耳儿，甚似隆准公。

夫岂忘故都，崎岖巴蜀中。

划然成三分，正尔阨两雄。

武侯抱遗恨，秦陇竟莫通。

独怜晋昌明，千载时始逢。

坐看五胡乱，萧条河洛空。

晁公溯

晁公溯　题赵诚甫养恬轩

本朝流泽长，后世多宗英。

故老称先生，往往如咸平。

及见后来秀，亦皆有典刑。

辟疆好清静，虽仕不近名。

每笑黄须儿，鞍马勤远征。

功成不过侯，弹雀良自轻。

养恬一室内，尤见避世情。

帝欲睦其族，赐禄恩甚荣。

不烦亲指呼，卧护铃下兵。

优游有余乐，轩窗亦虚明。

客来愿置醴，庶无忘穆生。

晁公溯

晁公溯　天寒

树头谡稷风声来，木叶已尽吹黄埃。

是时霜飞万瓦白，晓雾欲破晨光开。

严天御寒惟酒可，急唤江南鹦鹉杯。

一杯未尽醉色起，红入两颊惊春回。

惟愁风守不少贷，酒力未解还相催。

遥瞻浮云蔽北极，故乡何在心悠哉。

茂陵先帝傥见梦，敢不奏记通天台。

晁公溯

晁公溯　庭下荔子熟

修枝密叶总扶疏，小摘登盘置坐隅。

翠盖高垂张葆羽，赤缯全皱裹明珠。

不劳汉候十五里，可压越人三百株。

欲与铨量立题品，岂惟当使橘为奴。

晁公溯

晁公溯　外舅卫尉持节于此作尽心堂时与亲戚会饮今三十年予复与卫尉内外属

卫尉筑此堂，栋宇真杰立。

几容五百坐，可饮三千客。

府中省文书，堂上会亲戚。

金杯浪翻江，铜盘光吐日。

侍女发清歌，华筵美遥夕。

当时倏分散，回首遂陈迹。

岂知吾继来，复见少长集。

虽诚慰瀗绝，得无感畴昔。

在昔皆其孙，乐极悲且泣。

欢娱殆不减，左右或太息。

谅曾事卫尉，始壮今发白。

诸郎各勉旃，宗族期烜赫。

晁公溯

晁公溯　晚望

迟日高楼上，江山引望长。

浮鸥轻浩渺，飞鸟灭苍茫。

洲渚苹初白，陵陂麦未黄。

流年太匆促，转烛过春光。

晁公溯

晁公溯　王伯厚和予墙字韵因用其韵记五月八日同饮池上之作

罗人工词赋，作者司马扬。

其声中律吕，今有房中章。

顾尝评笔力，盖可补诗亡。

追思每叹息，浩歌徒慨慷。

虽无铜水池，想见金芝芳。

属此乐大予，遍之署清商。

是邦故俎豆，夫岂数乐浪。

能唱襄阳曲，不减大堤倡。

助我饮在泮，惭君并游梁。

临波揽芙蓉，翠叶以为觞。

酌酒满贮之，如挹白露光。

放杯且勿遽，更当谋乐方。

左右嗟未省，旁观犹堵墙。

晁公溯

晁公溯　王伯厚以诗招伯浑次韵同往邀之

忆昨归来万里遥，不能对策未央朝。

山林得计成长往，松石为朋是久要。

痛饮肯来同榼挈，小诗聊遣当弓招。

请君莫学全椒老，涧下辛勤舍堕樵。

晁公溯

晁公溯　王才谅归自临安备道群从内集之乐感而有作

岂料高阳里，于今复旧游。

风尘两地隔，江海一身留。

梦断乌衣夜，魂伤白帝秋。

临平江上柳，早晚系归舟。

晁公溯

晁公溯　王才谅自行朝归以进士题名示予怆然有感

先朝赐第白玉京，五世不出长安城。

每闻三岁射策罢，诸生盛服趋天庭。

禁门漏尽开九重，阙角仿佛晨光红。

衣冠是日集殿下，金支翠旗色相射。

空雷隐隐车转毂，鸣梢一声禁粃肃。

须臾云开飞六龙，皇帝亲御蓬莱宫。

宫槐满庭白日长，侍臣玉立分两厢。

众星煌煌拱北极，龙须负扆天中央。

羽林虎贲拥仗立，霜交陛戟摩秋光。

天风徐来雉扇举。遥识重瞳似文祖。

胪传初罢日当午，起拜君恩谢明主。

日斜天门随仗出，车马联翩动阡陌。

金钱赐宴上林苑，千花万草生颜色。

少年得意凌青云，路人叹息家人迎。

昔为儿童亲风此，当时仰望如天人。

岂知生世逢艰难，流离忧患尤可怜。

乘舆巡狩在江表，亮阴三年犹不言。

诏令蜀都别选士，西游弹铗秋风前。

决科偶中太常第，意气岂复如当年。

临安太守今为谁，玉字能刻玻璃碑。

曲江题名岂料见，摩挲墨本心伤悲。

楚山联绵越山远，梦魂不到明光殿。

一官留滞未得归，此阙何时眼中见。

晁公溯

晁公溯　王元才甥见过其弟元济甥继来有诗次韵

把酒悲歌望蜀天，感今怀昔重凄然。

道坚或谓如无忌，灵运还欣对阿连。

他日鹏应自鹍化，此生蚿岂待夔怜。

笔锋剩淬犹锥利，明岁文场破两甄。

晁公溯

晁公溯　王元才携家来过有诗风示因简此作

我思见诸姑，正复如父存。

诸姑不可见，岂无若子孙。

天涯忽尔逢，悲定喜且语。

惟我之老姑，尔之外王母。

真能似我家，炯然眉琮清。

閒暇幸数来，尉此衰老情。

今朝携妇至，儿女亦成行。

富贵各勉旃，他时勿相忘。

晁公溯

晁公溯　望峨嵋山作

普贤大开士，神足靡不周。

世人妄指此，象驭昔所留。

愿观百亿身，奔走数十州。

见者喜称快。不见默怀羞。

纷纷相矜夸，隐晦盖有由。

正如官肆赦，尽出系中囚。

岂其得预闻，皆可除愆尤。

一方每惊动，千乘时往游。

返为斯民劳，实贻开士忧。

我师寒山子，丰干非同流。

晁公溯

晁公溯　为邦

壤画东西剑，川分上下江。

论才难塞职，逐食强为邦。

晓起雨南亩，晚来风北窗。

幽怀得陶写，赖有酒盈缸。

晁公溯

晁公溯　尉廨无隙地不能莳花竹之属惟厅事前旧有柳一株予怜其独也增植其七

千林春入花梢红，空庭无树来东风。

手栽杨柳三尺许，芳意已在萌芽中。

官居难期十年木，聊尔移根伴幽独。

雨催细叶相续生，眉峰为谁出修绿。

君不见美人梦中春日长，翠帘风开卷春光。

饥寒病叟宁有此，苍苔破封对作行。

游丝飞空日停午，乳燕巢成寂无语。

柔条作阴未覆庭，影立东风不能舞。

明年我亦未成归，会见袅袅生新枝。

清阴渐满摇落日，度曲无力弓蛮垂。

人生于世无定著，身与杨花共飘泊。

他年莫忘桓将军，汉南重来看摇落。

晁公溯

晁公溯　闻伯初兄从周宣谕往两京

闻道西从使者车，殷勤问讯武侯庐。

卧牛已去多新冢，化鹤重来失旧居。

草木久荒门外迳，尘埃应化壁中书。

遥知流落归无处，未免悲歌问孟诸。

晁公溯

晁公溯　闻稻有成

庭柯不摇绿蔽空，西风未回尚南风。

香稻既收八月白，晚花能开百日红。

安排物色慰年暮，流落天涯嗟路穷。

炎江热石那可触，少待征帆驾归鸿。

晁公溯

晁公溯　闻笛

落日卧郿坞，忽闻吹笛声。

天清孤鹤唳，江净蛰龙鸣。

谷响风时下，山高月未生。

谁能永今夕，呼酒与同倾。

晁公溯

晁公溯　闻范道卿将赴试成都作此勉之

长来故倦游，车辙环天下。

艰难不吾容，虎兕适旷野。

世方卧积薪，敢独怨飘瓦。

久荒小山桂，几葬蒲圃槚。

百罹生不辰，一死天所赦。

故交赠绨袍，旅食悲冷炙。

将索长安米，偶中泽宫射。

倚楹日悲歌，鲁国疑欲嫁。

退惭一木微，安足支大厦。

收声就泯默，故意遂衰谢。

二年游诸侯，弹铗守代舍。

地湿恐鵩来，常畏阏单夏。

官惭司马功，学愧齐人诈。

低回甘折腰，俯仰甚出胯。

入遭妻孥笑，出畏官长骂。

一官终无成，他日要税驾。

买山诛茅草，绕屋植桑柘。

妇能躬井臼，时馌南亩稼。

人皆见我穷，连蹇足悲咤。

往往怪范君，何不老閒暇。

不知骥伏枥，风云要凌藉。

一日千里行，汗沟沫流赭。

我方驭歟段，敢追王良靶。

闻君近举子，满室光照社。

少年早乘龙，佳境渐食蔗。

杰思到班扬，英妙等终贾。

被褐肯迷邦，韫椟久待价。

理无珠遗海，果见金跃冶。

出陈治安策，去览德辉下。

大才哙非伍，高论秦可惜。

决科在此举，定取一战霸。

勿为栖棘鸾，会见上金马。

晚来秋风高，木叶下清夜。

急令呼曲生。为我饮伯雅。

家贫无丝竹，作诗助陶写。

归时更过我，扪虱同倚桦。

晁公溯

晁公溯　闻李士举宿马鞍山

入境封人报，飞书侍史迁。

初闻虎节使，已至马鞍山。

霁野风烟丽，端居日月閒。

此行吾所羡，脱屣簿书间。

晁公溯

晁公溯　闻虞参政至玉屏山

宣室思贤久，锋车促召还。

去调金铉鼎，来别玉屏山。

拱木雨露下，丰碑天地閒。

九原凛如在，想足慰慈颜。

晁公溯

晁公溯　闻虞参政至玉屏山

乡党敬前辈，朝廷尊大儒。

公无念丘墓，人自禁樵苏。

此去居衡轴，长留执事枢。

求贤养邦本，深为赞吁俞。

晁公溯

晁公溯　午睡

渐觉铜壶刻漏迟，卷帘花日弄晴辉。

午窗睡美无人唤，梦逐游丝自在飞。

晁公溯

晁公溯　西风

西风何时来，秋声已萧瑟。

卧闻庭前树，终日鸣策策。

虽云未摇落，惨淡损光泽。

官槐脱高花，稚柏矜独碧。

感兹岁婉娩，客路尚行役。

病骨感秋气，瘧疠苦见迫。

蜗牛犹自庇，狐兔亦有宅。

抱病寄官舍，意气非复昔。

顾无揣摩才，胡为诸侯客。

晁公溯

晁公溯　西山

万州城西何所有，高山其下俯寒塘。

浮鸥藉草溪沙暖，飞鸟冲花野树香。

他日拟从南岳隐，平生尤爱北窗凉。

道人为我收松子，剩种清阴十亩长。

晁公溯

晁公溯　溪上

野老门前云覆溪，雨晴云气亦霏微。

水生芦箂纖纖长，日暖杨花细细飞。

得食慈乌皆反哺，卷帘乳燕自知归。

天涯物色堪行乐，况复淮西近解围。

晁公溯

晁公溯　溪上寻梅

冻雨霏霏不湿山，冰溪浅浅欲生澜。

我来问讯无消息，笑倩东风与破寒。

晁公溯

晁公溯　喜陈行之病起

闭门莓苔青，欹枕风雨秋。

白日稍觉短，急景逝不留。

鸣蝉尖旧响，高槐老新柔。

吊古哀九辩，感今怀百忧。

是时甫七月，大火方西流。

阴麓悬暮色，停云挂空愁。

凉风飒然至，有声在林丘。

萧萧吹游子，意已思良裘。

隐几默不乐，读书将安求。

岂无三益友，共此百尺楼。

陈郎漳滨卧。久阙过我游。

朝来见颜色，厥疾云已瘳。

自兹可来往，笑谈更献酬。

不忧饭成糜，相约剑买牛。

谁能与比世，颠倒同薰莸。

晁公溯

晁公溯　喜简元辅兄二首

元有不病者，君无嗟遽衰。

闭门谢余子，扶杖看清时。

野树著花早，春江生浪迟。

相过忍轻别，小立为题诗。

晁公溯

晁公溯　喜简元辅兄二首

息女有所托，衰怀宽老翁。

通家犹孔氏，得婿似权公。

奕世姻娅在，平生忧患同。

追思九原友，宰木亦悲风。

晁公溯

晁公溯　喜见吕元锡闻往谒李仁甫奉简短作

关塞三峨北，山川五渡西。

喜逢连璧友，来自钓璜溪。

先世施行马，高才滞割鸡。

平生李元礼，好士必提携。

晁公溯

晁公溯　喜刘文潜来奉简短作

吾州横绝峨嵋阴，地胜无复俗尘侵。

慈姥岩深不受暑，老翁井寒能洗心。

子来触热可休驾，我起呼风令解襟。

芙蓉池上更爽垲，仰看参天皆茂林。

晁公溯

晁公溯　喜三十二北来

吾家全盛时，冠盖霭云屯。

上车入华省，下车趋里门。

宗族百余人，圭璋叠璵璠。

胡尘暗河洛，分散各南奔。

豫章老风霜，宁有枝叶繁。

识者犹爱重，和为千岁根。

闻汝居沈黎，乡党颇见尊。

尚蒙五世泽，勿鄙三家村。

当令化箕子，所在诵文元。

念汝今远来，白首共盘飧。

会合良亦难，乱离忍复言。

少留无遽归，同姓可不敦。

晁公溯

晁公溯　喜邵孟清风过

乐居泰定山，岂减独乐园。

但恨山中翁，奄忽归九原。

我来不及识，风流被后昆。

见尔眉骨似，惊嗟翁尚存。

借问昔手植，今应茂墙藩。

高松垂雨鬣，大竹引霜根。

种木在闾里，种德在子孙。

家有三绝编，德乃一代尊。

闭门勤读此，勿使绝微言。

晁公溯

晁公溯　喜汤子才永丰筑室成

颜子在陋巷，端居亦何难。

家有郭外田，足以给一簟。

今我客四方，衣食于县官。

罢则无所归，奔走殊未安。

闻君筑室成，内热自长叹。

近村争相助，老幼常矛观。

斲者来运斤，圬者来持镘。

经始曾几时，烂锻皆雘丹。

更须蓺嘉木，竹已青檀栾。

藩篱护封植，勿令牛鬭列。

晁公溯

晁公溯　喜王志夫来

懒观南土化，归勒北山铭。

蜡屐乃相过，巾车何不停。

复回千里驾，去食五侯鲭。

想见知君到，传呼合下铃。

晁公溯

晁公溯　喜雨

提封为国守，几岁见天心。

与此一年食，赐之三日霖。

打荷看急点，历竹有清音。

上帝嗟何远，昭昭寔汝临。

晁公溯

晁公溯　喜雨简仲霍行之

久晴风暖紵溪城，陌上轻埃欲污人。

不惜春泥三日雨，且消乌帽十分尘。

霏微著柳空添色，浩荡欺花便减春。

拟作郊居雌霓赋，故人今日有王筠。

晁公溯

晁公溯　喜张仲景范与蔡仲见过

昔游房相湖，乃适与子逢。

迨其景将入，不尽湖所穷。

今子联翩来，二难复相从。

散策破莓苔，循池咏芙蓉。

子勿谡池小，托方儋耳翁。

名重觉景胜，人贤增地雄。

老夫实自庆，得为使君公。

饮食玻璃江，日汲水一钟。

洗我崑崙心，充我云梦胸。

巾车且少留，乐当与子同。

径幽木阴茂，土腴莲实丰。

凌波挽碧茎，剪房剥青蓬。

吾兄犹在远，按节临泸戎。

吾亦思飘然，摄身乘清风。

晁公溯

晁公溯　细雨

细雨真宜麦，轻阴似养花。

人烟随土断，村径逐溪斜。

大道能方轨，春泥欲溅车。

归来洗*韞裦，城郭未吹笳。

晁公溯

晁公溯　硖内

硖内收多雨，沙边惨积阴。

龙吟殷地远。虹饮入江深。

不作山林林去，非忧荆棘侵。

经年困奔走，无力更登临。

晁公溯

晁公溯　夏夜

树阴高下绕周墙，静夜犹闻刻漏长。

半转未离天北极，参斜已近月西厢。

晁公溯

晁公溯　鲜于大任自东南归唐安遗予张安国所作水调歌墨本一轴且云明年复往

去蜀游东吴，举头望赤霄。

君之门九重，觚棱郁岧巃。

是中盛文物，簪笔立汉朝。

规摹觉地雄，气象知天高。

计其所从客，皆是夔与皋。

平生闻张公，磊落一世豪。

示我水调歌，奴仆可命骚。

尚想挥翰时，淋漓宫锦袍。

问子何归来，远指万里桥。

答云怀乔木，聊复访衡茅。

未嗟功名忤，非惮道路劳。

不见廊庙具，乃对簿领曹。

明年买扁舟，鼓枻出下牢。

西府有故人，亦应遣弓招。

晁公溯

晁公溯　鲜于大任自吴下来比与之饮大任自取毗陵惠山泉酌之色清而味胜蜀无

君从毗陵来，载酒与偕行。

酿以陆子泉，可使沧父惊。

香味橄榄严，颜色蒲萄清。

得非续玉浆，无乃挹金茎。

固应压白堕，亦未数乌程。

老夫家巴蜀，华发思南烹。

饮此惟恐尽，酌之且徐倾。

君如建吴樯，再见毗陵城。

相烦送一车，救我枯肠鸣。

晁公溯

晁公溯　鲜于东之晋伯之子赠诗次韵

微风猎树有佳声，一榻无尘户牖明。

已擘荔枝怜玉破，更开瓜碧嚼冰清。

晁公溯

晁公溯　鲜于东之晋伯之子赠诗次韵

堂上诗书抵万钟，席间樽俎是千峰。

萧然更听松风曲，唤起江东阮仲容。

晁公溯

晁公溯　鲜于东之晋伯之子赠诗次韵

高帘不卷户长开，须子时时著屣一。

一坐清风生白羽，九衢乌帽失黄埃。

晁公溯

晁公溯　鲜于东之晋伯之子赠诗次韵

尊前每诵赤壁赋，如见当年秃鬓翁。

谁谓流传到乔木，果然践响托悲风。

晁公溯

晁公溯　鲜于东之晋伯之子赠诗次韵

一扫浮云万里空，月华都在野航中。

葛巾藜杖勤相过，共赏芙蓉四面风。

晁公溯

晁公溯　鲜于东之晋伯之子赠诗次韵

资州太守知衰懒，日日倒床惟睡浓。

走送甘鲜三百颗，似君风味喜相逢。

晁公溯

晁公溯　乡人欲开旧江相勉以诗

乡人填然来，亦有双眉厖。

讙言我东堤，夏潦所樁撞。

旧时水流处，沙砾可手扛。

请开百步洪，障以千石砿。

不令近城郭，庶即回涛泷。

坐闻南堰民，籍籍口语咙。

深忧堰或坏，他日病此邦。

二论坚相持，谁者肯屈降。

老夫莫能决，君其问语江。

晁公溯

晁公溯　小立

小立临洲渚，徐行过野亭。

颓沙江沸白，穿径草分青。

秩酒近无给，穷途真独醒。

春来慰羁放，幽绝赖郊坰。

晁公溯

晁公溯　小筑

小筑何年隐，巾车得再临。

竹阴覆地薄，树影入池深。

云日清晖动，山林暮景侵。

南枝栖未稳，接支有来禽。

晁公溯

晁公溯　晓望

城上高楼出女墙，遥看初日尚苍凉。

松边淅沥风成响，草际晶荧露有光。

乐岁共歌羊考牧，新春不与雁还乡。

圣时愿报收舆地，快自襄阳下洛阳。

晁公溯

晁公溯　谢人惠生日诗二绝

本将豪句慰衰迟，开卷宁知起我悲。

独对春风挥老泪，如闻人诵蓼莪诗。

晁公溯

晁公溯　谢人惠生日诗二绝

寿我新诗意甚勤，此难专享要平分。

愿从蓟子摩铜狄，可谢苏公赠铁君。

晁公溯

晁公溯　谢王元才见惠峨嵋山菩萨石

久闻光明山，下有太古雪。

大冬剧严凝，厚地愈融结。

峥嵘成层冰，千岁终不灭。

野翁因斸荒，得此走城阙。

初非人磨礲，真是天剞劂。

形模如圭长，颜色逾玉洁。

巨细皆晶荧，青里俱洞澈。

或疑普贤化，谁得昆吾切。

太阳一照曜，神光时发越。

诚宜置宴坐，相伴修白业。

可配寒露壶，清泠濯明月。

晁公溯

晁公溯　谢曾子长分饷临江军黄雀

远游旅食荒山里，竹鼠山鸡污刀几。

鸣鞭走送来扣门，眼明忽见衔环子。

江南今秋禾黍熟，场间啄穗惊不起。

正缘一饱堕网罗，包里头颅行万里。

登盘始欣不负腹，下箸未及先染指。

略须沃酒助甘腴，更觉披绵愈丰美。

使我转忆江湖乡，水珍海错那可忘。

十年不风尚能说，楚人未数鲤与鲂。

蛤蜊含浆自有味，蟹螯斫雪仍无肠。

红螺为酱胜食肉，白蝛你炙如截肪。

江瑶石首最贵者，千金一枚谁得尝。

但愿浮家老吴越，此生不愿尚书郎。

晁公溯

晁公溯　谢张待制赴饮

我如沐猴冠，强佩刺史章。

傥令人朝班，惊倒鸳鹭行。

安敢处贵人，置酒登此堂。

知公盖超然，轩冕等秕糠。

但逢臭味同，握手出肺肠。

肯为宣明面，贫贱乃遽忘。

远从三峡来，欲访五亩桑。

闻昨去郡时，送者倾城隍。

皆言民疾苦，公见必惨伤。

奏疏每建白，细书亲贴黄。

岂容廊庙具，而久滞一方。

使民济大川，行矣为舟航。

杖屦可少留，吉日辰甚良。

歌公竹枝词，举我柏叶觞。

勿辞饮之釂，不发宽饶狂。

酿以老翁泉，中有班马香。

晁公溯

晁公溯　谢张文老饷酥

清晨坐堂上，忽得故人书。

近自玉垒州，远饷金城酥。

闻由笮都出，来与枸酱俱。

开视静如练，缄题投比珠。

甚知故人厚，痟中怜老夫。

岂惟减肺渴，兼可濡肠枯。

因之想风味，更过酪醍醐。

致此未足言，公才可时须。

似传滇池君，愿献汗血驹。

高有八尺龙，次有一丈乌。

论功当作颂，请歌马斯徂。

晁公溯

晁公溯　新津道中

野绿平如案，松青润更加。

两岐惟有麦，一县已无花。

日色深迷雾，江流浅见沙。

平生爱春事，忽复过年华。

晁公溯

晁公溯　行李

路出苍江上，云生乱石间。

中年幸强健，今日试跻攀。

湍硖寒鸣地，颓阳暮隐山。

仆夫问行李，早晚遂东还。

晁公溯

晁公溯　行役

胡为行役尚殊方，已觉春容近艳阳。

石齿漱江翻翠浪，蒋牙穿渚出青芒。

艰难去国成淹泊，老大逢辰倍感伤。

幕府吾归具朋酒，兕觥犹及享公堂。

晁公溯

晁公溯　修觉寺

山绕象耳北，堰横龙爪西。

遥瞻蜀玉垒，不减汉金堤。

未合三江水，仍通百社溪。

春流已可爱，散乱浴凫鹥。

晁公溯

晁公溯　修竹二首

虚窗倚修竹，阴晴见佳景。

雨隙落余滋，风棂乱疏影。

室幽境自閒，心无地愈静。

丁宁护云根，留伴岁寒永。

晁公溯

晁公溯　修竹二首

修林出夏箂，戢戢如牛毛。

宁亡口腹味，所冀逃炎熇。

露节半含粉，风篁微解苞。

清阴日夜长，会见干云霄。

晁公溯

晁公溯　薛郎远以颂为寿句法崛奇读之喜甚赋比为谢

家藏五世书，不减王铜川。

仕宦虽陆沈，文章则蝉联。

女归逢其良，辞来亦粲然。

胸次龟负图，笔端骥奔泉。

生朝远寿我，细字书满笺。

手追满澳诗，句法两汉前。

念昔昌黎公，尝赋猛虎篇。

南纪通古学，已难与并传。

况堕牛李中，百代莫洗湔。

开尊笑谓妇，举酒属青天。

愈也殆我愧，庶几太史迁。

更看敞夫人，叅语东厢边。

晁公溯

晁公溯　寻梅花尚未有开者

问讯溪头树，如何殊未春。

亦应心老大，不逐世陈新。

晁公溯

晁公溯　浔阳

渺渺苍江绕郭流，菰蒲杜若满汀洲。

山云不动飞黄鹤，黄水无边没白鸥。

日落荒城闻戍鼓，天清绝浦见行舟。

老夫旧有湘吴兴，聊复今年作远游。

晁公溯

晁公溯　阎才元因程伯珍来寄近诗一轴不能尽和用师淮父韵奉简

我思买蜀山，附田小峥嵘。

家本冰氏子，室无孔方兄。

为郡非其乐，强颜聊此行。

四夷幸兵休，万邦喜时平。

所嗟启利源，开国始于荆。

当年惟迂叟，乃如鲁二生。

高卧不肯起，彼方事交征。

共兜自滔天，尧舜实圣明。

至今天下士，语及涕纵横。

今王益神武，览奏每叹惊。

皇皇元首诗，主歌臣则赓。

德音既屡下，美意谁能成。

追怀符益州，积恶高陵京。

老农扣头泣，愿闻徭役轻。

故人佐太府，因君烦寄声。

艰难念吾土，慷慨见深情。

歃血誓仁义，由来盖同盟。

晁公溯

晁公溯　燕閒

四无市声身燕閒，更居高明益清安。

铜瓶水冷碧井冻，冰浆饭香白雪寒。

味毋致和夏小正，仗当早归汉从官。

此身不愿奉朝请，但愿常甘藜藿盘。

晁公溯

晁公溯　杨参政挽章二首

学海波澜瀗，人间爵齿尊。

南宫冠多士，东海起高门。

请去三公府，归休五亩园。

何须篆幽石，天下有师言。

晁公溯

晁公溯　杨参政挽章二首

亟上疏封印，空驰会葬车。

山川浑不改，气象比何如。

德行太常议，功名惇史书。

平生所荐士，岂复减严徐。

晁公溯

晁公溯　杨承父与予同在别试所聊戏之奉简

近时文章衰，浅陋亦可怜。

走趋王公门，书记争翩翩。

开读令人惭，语吃意莫宣。

今晨忽惊喜，赠我手一编。

笔端吐虹霓，直上欲干天。

樊南甲乙中，乃有猗那篇。

如听正始音，复回元佑年。

借问安能尔，气刚得其全。

用为良有司，吾实无间然。

要知取士公，考阅外已传。

何由置汉朝，直柄遂当权。

伏阁日论事，不减阳城贤。

晁公溯

晁公溯　杨复先寄荔子仍和予昨所赠二诗因次韵

林间熟丹实，叶底缀红云。

并舍皆如事，绝甘能劝分。

扣门知使至，登俎觉香闻。

更与诗争丽，纷披锦绣文。

晁公溯

晁公溯　杨复先寄荔子仍和予昨所赠二诗因次韵

嘉果喜三嗅，名园思一游。

骈头丹壳皱，绕指玉浆流。

味压乾{月巽}子，韵高萧洒侯。

安居日啗此，边堠幸兵休。

晁公溯

晁公溯　杨复先寄荔子仍和予昨所赠二诗因次韵

遥想载酒客，时来从子云。

山高去天咫，日永惜阴分。

秋稼田亩接，夏弦闾里闻。

草堂无数出，猿鹤有移文。

晁公溯

晁公溯　杨复先寄荔子仍和予昨所赠二诗因次韵

野色正如此，废书时出游。

山吞落日尽，硖束大江流。

俗驾谢逋客，郊居如隐侯。

爱君吐佳句，落纸不能休。

晁公溯

晁公溯　杨周辅来考试刑法同在别闱刚直士也喜为赋此

风俗嗟久衰，所见皆软熟。

今年客益州，得此一士足。

古来丰镐都，气压瀍涧卜。

岂须和氏璧，自有蓝田玉。

琉璃非不佳，炯炯先夺目。

只堪供把玩，彼脆宁受触。

爱君坚重质，坐阅世翻覆。

来试法家流，因论廷尉狱。

张汤善爰书，专乱汉约束。

何尝守律令，正尔舞桎梏。

若人甚耿介，不待城旦读。

恨我无长风，送君骑鸿鹄。

晁公溯

晁公溯　野亭

兴发寻春去，宁知生路赊。

檐牙啄清汉，屐齿散平沙。

风偃陵陂麦，云垂问道花。

芳菲看即过，留滞改年华。

晁公溯

晁公溯　夜

树合春城暗，江鸣夜硖喧。

艰难犹此地，漂泊更何言。

冉冉轻烟集，辉辉列宿繁。

巡檐望南斗，无路入修门。

晁公溯

晁公溯　饮兵厨羔羊酒

沙晴草软羔羊肥，玉肪与酒还相宜。

鸾刀荐味下曲蘖，酿久骨醉凝浮脂。

朝来清香发瓮面，起视绿涨微生漪。

入杯无声泻重碧，仅得一醉夫何为。

君不见先王作诰已刺讥，捂为为此尤可悲。

晁公溯

晁公溯　咏铜瓶中梅

折得寒香日暮归，铜瓶添水养横枝。

书窗一夜月初满，却似小溪清浅时。

晁公溯

晁公溯　用薛郎所寄示诗三韵

子勿诮毛颍，渠言何使余。

遥知禾白室，谁助杀青书。

巴墨漆相似，蜀笺霜不如。

殷勤遣分寄，吾汝与同车。

晁公溯

晁公溯　用薛郎所寄示诗三韵

阿传议酒食，察贰更廉空。

开瓮鸭头绿，磨刀鱼眼红。

报功他日在，食淡暂时同。

富贵行自致，圣时无道穷。

晁公溯

晁公溯　用薛郎所寄示诗三韵

薛君昔在日，才可齿诸任。

继世能传业，为文有嗣音。

千秋当却老，六籍更钩深。

何以寿吾子，高才无陆沈。

晁公溯

晁公溯　幽园

幽园有嘉植，盛夏乃繁阴。

竹节见青眼，榴花开赤心。

楼高可遐览，地近无远寻。

时能卜胜地，于此盍朋簪。

晁公溯

晁公溯　游仙都山

松环楼殿青，江绕石壁流。

清波天让碧，月照无边秋。

风景自清好，江山难独游。

举觞聊一醉，放怀忘百忧。

晁公溯

晁公溯　游园

林阴忽忽已藏鸦，作急寻芳赏岁华。

尊每不空缘好客，席无阿乡为随花。

开新合故从衣薄，度密穿深信帽斜。

傥有归休五亩宅，老夫著处便为家。

晁公溯

晁公溯　有感

不见罘羜阙，于今已十春。

素衣不忍弃，为有洛阳尘。

晁公溯

晁公溯　有客自关外来颇道边亭暴露之苦时子止兄方趋原上予因感而有作

平凉歃血不濡齿，奚车辚辚临渭水。

一丸未及封函关，已复胡歌饮都市。

近闻移屯集岐下，战声日震长平瓦。

两军相持久未决，将军宝帐皆在野。

野田秋深风力劲，边云日满青泥岭。

三军雨立甲裳重，诸将露宿旃裘冷。

原头霜落黄芦，西风猎猎边亭寒。

从军之乐今有几，仲宣寄诗烦说似。

晁公溯

晁公溯　于陵仲子

于陵有仲子，筑室自躬耕。

辟纑以为食，不肯从其兄。

而况区中士，欲与并飞缨。

高节固可嘉，由来无复情。

晁公溯

晁公溯　予长女归叔尚偕往江津作诗送之

薛郎吾娇客，昨肯过彭濮。

相从虽云久，一岁如转烛。

外堂忽有请，归驾行当促。

自称先君子，嗣以病家督。

焉能主焌尝，我祭则受福。

吾诚爱吾女，抚视长不足。

人皆念其子，此事非我独。

敢欺泉下友，已拱宰上木。

论情夫何远，守墓亦所欲。

老夫怀津乡，山好田土沃。

寻穿蜂窠硖，但种鸦铁谷。

先营五亩宅，仗尔今往卜。

晁公溯

晁公溯　予己未十月二十有二日去涪上越明年八月二十有八日以事再来观山川

重来閒曳杖藜行，白帽依前似管宁。

风雨只如当日恨，江山不改故时青。

天寒未夕窗先暝，霜晚无声叶自零。

诗罢时为洛生咏，醉吟聊使故人听。

晁公溯

晁公溯　与官属往江上观淘江

郊原渐看荠麦繁，尘沙远著榆柳昏。

花光照眼暖自醉，江声入耳清不烦。

县官作堨相地利，邦人防城酾水源。

我将载酒劳掾史，酌言酬之两山尊。

晁公溯

晁公溯　与客饮池上

脱略簿书外，按行池粃中。

箂长风解碧，莲净雨欹红。

佳客常契瀗，良宵难会同。

巾车幸过我，取别莫匆匆。

晁公溯

晁公溯　与李绍祖刘文潜饮酒

刘子我所敬，未尝言嗫嚅。

李子我所畏，气豪才有余。

自昔得二子，重之比璠璵。

喜今至是邦，乃与二子俱。

刘子忽告行，具舟下东吴。

念欲相挽留，佐我治文忆。

天台望其来，交章满公车。

李子复继往，刺史亲题舆。

似云日延伫，正此州家须。

二子古益友，终岁可与居。

一朝舍我去，别泪湿襟裾。

晁公溯

晁公溯　与鲜于茶干

吾犹蠹书鱼，岂能味斯文。

但以性所嗜，颇与黄卷亲。

喜闻天下言，孝章有大名。

苟得从其游，亦足慰此生。

向来昌黎翁，始获拜北平。

停鸾与峙鹄，未见心已倾。

朼来涪江上，适遇君远行。

我穷天所怜，特使见异人。

令闻金石奏。暂破蟋蟀声。

相逢已定交，遽别宁忘情。

谪仙不可见，空望江示云。

晁公溯

晁公溯　宇文绍恭所藏其父德闻手书其祖家训一卷

蜀士相与语，故家谁得如。

千年令威宅，一纸伏波书。

晁公溯

晁公溯　宇文叔介逆妇归过通义为置酒远景楼饯之

夜雨洗绿野，平池磨青铜。

共登百尺楼，遂享万里风。

远自木末来，大音中笙镛。

盛夏安得此，正是飞廉慵。

为我解炎蒸，举觞谢天公。

君行亦快哉，轻舟疾归鸿。

闺中当更喜，新凉入房栊。

可赓白头吟，写之以丝桐。

晁公溯

晁公溯　雨

浮云起层阴，空中薄为雾。

檐端雨声寒，客子念迟暮。

祝融如昨日，白帝已更御。

寒声傍络纬，秋意入庭树。

六龙疾其驱，岁月不吾与。

妇子催授衣，荒城闻砧杵。

晁公溯

晁公溯　雨罢风大作

燕寝真宜雨，卧闻风有声。

莫惊无碍睡，宁为不平鸣。

折箂低行蚁，飞梅暗打莺。

最怜两岐麦，欹倒乱纵横。

晁公溯

晁公溯　雨晴

西风送残雨，吹尽檐际滴。

稍稍江流清，湛此千顷碧。

云收天倚盖，山静月衔壁。

秋容日夕佳，真欲慰北客。

晁公溯

晁公溯　雨中

冥冥雨脚来，岩谷生暝色。

大江失洲渚，隐起烟雾白。

微茫沙边树，坐觉云气隔。

霖霪已经时，初不见天日。

城中三尺泥，陌上无辙迹。

秋田获无时，农父相对泣。

各言迫军输，督责甚峻急。

今晨忽晴霁，晓日照屋壁。

吾饥行可疗，庶食明年麦。

晁公溯

晁公溯　雨中登披风榭望东山

冈岭逶迤草木低，东山好处我能知。

色浓意远真堪画，须在冥蒙奄霭时。

晁公溯

晁公溯　雨中观庭下梅二首

霏霏冻雨细无声，解洗梅花花上尘。

似与横枝借颜色，故应添我一分春。

晁公溯

晁公溯　雨中观庭下梅二首

春近梅梢著意红，留花不发待东风。

篱边一树最佳处，半在冥蒙烟雨中。

晁公溯

晁公溯　雨中过祁门十里不能进宿旅次

今日祁门县，冲泥怯远行。

含风云叶细，间雨雪花轻。

溪晚白鸥下，草寒黄犊鸣。

吾今更何往，漂泊愧平生。

晁公溯

晁公溯　园中二首

南北东西极目天，看天不比下牢关。

遥知前面山尤远，直到飞鸦灭没间。

晁公溯

晁公溯　园中二首

眇眇周垣总路平，森森夏木已阴成。

却疑身在华轩上，翠幄中间曳杖行。

晁公溯

晁公溯　远望

山近色未佳，山远看始好。

我居巴峡内，所向苦奔峭。

清晨望西南，忽尽牂牁徼。

时于苍茫外，寸岫出林表。

云来翳遥碧，眇眇没飞鸟。

方知胜绝处，略已领其要。

何必亲跻攀，辛勤事幽讨。

平生谢康乐，往来永嘉道。

此意当未知，蹑屐空至老。

晁公溯

晁公溯　早起

晨烟生远山，空翠蒙余昏。

天容颇不佳，北风凄以寒。

醉眠拥败絮，方知有奇温。

梦余忽惊悟，檐有鬭鹊喧。

晁公溯

晁公溯　曾夔州座右山水图

华堂左右皆山川，登堂一见心茫然。

松林忽在素壁上，几杖却对阴崖前。

百年老树横高枝，正当太古阴云垂。

近前细看才拱把，生气凛凛如十围。

尚想昔年初下笔，指顾江山生咫尺。

梁栋已受长风吹，衣裘若溅洪涛湿。

回山倒海不作难，此意谁能传笔端。

李成骨朽道宁死，况复郑虔杨契丹。

吾知此图未易逢，颇思摹写置府中。

鹅溪生绡不难致，只恐今世无良工。

晁公溯

晁公溯　赠罗仲思仲思今夏来试群士八月予被朝命为别试所考试仲思亦来

子初至我邦，受命罗行台。

群士森如林，手自拣条枚。

试席莫敢哗，棘门乃大开。

知是诤臣乡，所出非凡材。

益州外南宫，将遣与计偕。

诏书选主司，帝谓汝往哉。

深喜与子逢，再持钧石来。

因得享成事，笑歌杂诙谐。

秋风吹帽裙，白露入酒杯。

饮我玻瓈江，泻于琼瑰怀。

相看语不厌，预忧归驾催。

晁公溯

晁公溯　赠师传郎

盘石山深鸟相呼，常忧草木侵樵苏。

子孙存者亦牢落，安得上冢来鸿胪。

忆初起家声烜赫，翰林主人嗟莫及。

只今若使翁不亡，再试南宫期第一。

传郎十四如我长，骨骼已似能文章。

阿翁穿杨有旧箭，传乎勉力不可忘。

公溯

公溯　赠张听声

张予自盲心不盲，吾知胸次有人伦。

眼光安用如岩电，白首王戎不识人。

晁公溯

晁公溯　赠张听声

论士平生妙和神，是谁无此耳轮囷。

唤钟作瓮皆堪笑，自是渠侬听不真。

晁公溯

晁公溯　赠张文饶

乾坤五十策，巧历莫能算。

有如钩其深，坐见太极判。

文王所以王，此道乃一贯。

即成灵台附，岂畏羑里难。

自从商瞿传，讫至子云赞。

孰知幽明故，但乐文辞玩。

遂令圣人情，亦同春秋散。

堂堂张汉州，始屈诸侯泮。

于时抱韦编，迨老识象象。

盖将通昼夜，而况谈治乱。

昨初与我言，惊喜每窃叹。

响应真无穷，图画皆可按。

归看所著书，略已思过半。

属今招弓旌，盍往执圭瓒。

冰霜待春融，风雨催岁换。

宜乘涛濑平，快下赤泽岸。

朝廷须君来，天下疑以断。

晁公溯

晁公溯　赠朱师轲朱奎父

洛阳盛人物，丧乱亦南迁。

今见大夫后，犹如翁子贤。

端居送日月，秀句写风烟。

相遇何匆促，临分重惘然。

晁公溯

晁公溯　张君玉用伯浑韵见示次韵为谢

瞿唐石城干云霄，城中飞书频见招。

主公贤似晋重耳，兼如郇瑕地沃饶。

此行华堂伴清燕，退食从容日相见。

篇章卷舒文锦绣，光彩照映军组练。

子宁为官滞一州，不须仰天歌四愁。

主公早晚登凤阁，子亦牵联立螭头。

晁公溯

晁公溯　张若虚乃予妻党汤德翁外孙喜其来赋比

我昔见德翁，其人直且温。

共知怀抱清，宜使乡党尊。

竟无蒲轮召，遂葬蒿里园。

张子极季发，乃是外诸孙。

谨厚甚似之，好修仍寡言。

功名在少壮，简编勤讨论。

剩观书连屋，愿闻策临轩。

方起宁氏宅，再兴文纪门。

晁公溯

晁公溯　诏除虚额钱计庭遣简州通判王和叟再至谓考实未然也人日赠和叟一首

天王念远民，哀此西南隅。

主者按其籍，取之尽锱铢。

扫地皆赤立，名独存版图。

竭泽傥未已，来年恐无鱼。

归诏甚宽大，宿负当蠲除。

主者惨不乐，何以充挽输。

刺史讵可信，殆将有为无。

遣官视故府，姑往考簿书。

簿书亦难凭，缘绝或欺予。

不如持明诏，却还桑大夫。

跋涉君徒劳，两驾泥轼车。

所幸得一欢，莫辞留斯须。

今晨属挑菜，啗我园中蔬。

蔬食君莫笑，郡县诚空虚。

晁公溯

晁公溯　赵主簿护贡篚至吴下有诗见示用诗为谢

轴舻千里薄枞阳，未数当年汉省方。

勿为催归啼望帝，且看奉引驾乘黄。

四边每报风尘静，万国同瞻日月光。

我愿与民歌击壤，求田当卖橐中装。

晁公溯

晁公溯　照上人去硖内游吴下十年而归眉宇炯然无复泸濮间气喜作二解赠之

几年持钵下瞿塘，踏遍东南古道场。

乡里再来人不识，碧瞳白颊带湖光。

晁公溯

晁公溯　照上人去硖内游吴下十年而归眉宇炯然无复泸濮间气喜作二解赠之

吴帆却入瞿塘硖，草树连云山四围。

想见同来木上座，怪君何苦复东归。

晁公溯

晁公溯　正月二日至九江过陈汉卿

行路伤徂岁，思家伫远情。

云迷五尺道，春动九江城。

耆旧无元亮，交游得仲卿。

尊前见芳草，已似唤愁生。

晁公溯

晁公溯　正月十四日游凌云寺

昔贤登兹山，逸气凌清昮。

诵诗怀太白，考易思景纯。

至今平羌水，常浸月半轮。

追寻所凿室，石古莓苔新。

后岂无来者，倏忽迹已陈。

壁间记岁月，刻划如龙鳞。

自非传一世，烂若配三辰。

姓名虽尚存，谁复知其人。

我游方之外，久忘实之宾。

但饮佛耳泉，永洗凡心尘。

晁公溯

晁公溯　止酒

卧病经旬不举觞，胸中无复少年狂。

春心已逐飞花尽，午梦还随白日长。

尘事无穷那可了，诗情常在不能忘。

闭门觅句无余事，书策纷纷正绕床。

晁公溯

晁公溯　至汉嘉简李悦夫

一别相望费岁时，盛山父老至今思。

才高方朔三千牍，名配韦郎十二诗。

论荐久闻章奏上，推迁独怪玺书迟。

少留剩看平羌水，更继风流太白词。

晁公溯

晁公溯　至日留滞荆渚同邓氏兄弟饮酒

今日当长至，穷年尚远行。

野晴春草细，江晚夕阳明。

衰病依僮仆，经过得友生。

浊醪来近市，坚坐且徐倾。

晁公溯

晁公溯　置酒北郊外送张真甫还什邡

高木已在望，不妨宽作程。

相看愁馔彻，未用遽杯行。

春暖姜肱被，川平雍齿城。

遥知喜公至，鸡犬亦欢迎。

晁公溯

晁公溯　中岩

我闻慈姥岩，今作岩中游。

惊嗟未省见，入蜀今白头。

松道夹萧森，石门闭清比。

藓字崖壁古，虫书山叶秋。

突然起平地，划若三神丘。

其旁宝瓶峰，特立高岑楼。

错摩碧琅玕，刻削青琳球。

周观剑东西，孰得与此侔。

尊者何方来，杖锡乃肯留。

乞泉为洗心，一饮吾无求。

尊者默然许，勿忘早归休。

晁公溯

晁公溯　中岩长老子文送罗汉松

驻车凌云山，虽在官府中。

平生著幽禅，意与方袍同。

已杖菩萨竹，更来罗汉松。

天姿特高洁，厚叶非蒙茸。

铜柯既夭矫，玉薤仍青葱。

上有五百士，下笑十八公。

皆披阛黎衣，如坐浮屠宫。

勿谓默不语，说法声摩空。

晁公溯

晁公溯　中岩十八咏　宝瓶峰

谁将巾瓶来，置此几席间。

不可唤木{左木右突去丶}，试往问沩山。

晁公溯

晁公溯　中岩十八咏　碧筠亭

萧然一丛竹，何当举似人。

不可妄认此，青青为法身。

晁公溯

晁公溯　中岩十八咏　壁轩

卷书置案上，默坐初不看。

侍者空堵立，湛然惟壁观。

晁公溯

晁公溯　中岩十八咏　慈姥岩

楼严既下集，宾天复上征。

八子似荀氏，中当有慈明。

晁公溯

晁公溯　中岩十八咏　风穴

有风地鸣籁，无风石抱云。

上人如宴坐，不可堕声闻。

晁公溯

晁公溯　中岩十八咏　寒峰轩

崖阴日惨惨，石润露漙漙。

何似蓝田下，高并玉山寒。

晁公溯

晁公溯　中岩十八咏　虎头峰

山灵亦自喜，尊者乃吾师。

得与鹫岭并，不作虎头痴。

晁公溯

晁公溯　中岩十八咏　唤鱼潭

潭水清见底，老僧来唤鱼。

与渠同法食，持钵施斋余。

晁公溯

晁公溯　中岩十八咏　罗汉洞

释迦行中国，设教周孔同。

吾知诸子弟，不殊阙里中。

晁公溯

晁公溯　中岩十八咏　盘陀石

飞廉日扫除，预知尊者过。

不令有尘垢，污此石盘陀。

晁公溯

晁公溯　中岩十八咏　瀑布泉

溅沫响空谷，分流清法筵。

元因卓锡地，今为洗钵泉。

晁公溯

晁公溯　中岩十八咏　石箂庵

奇峰如立箂，太阴生古苔。

谁能此出入，咄咄金石开。

晁公溯

晁公溯　中岩十八咏　松风亭

皎皎石上月，飕飕松下风。

清绝谁领会，倚仗送飞鸿。

晁公溯

晁公溯　中岩十八咏　望江亭

偶来俯沧波，遥见生白苹。

望望不得上，笑彼涉江人。

晁公溯

晁公溯　中岩十八咏　西方阁

官失学四夷，寂寥洙泗滨。

至此每再拜，西方有圣人。

晁公溯

晁公溯　中岩十八咏　应现亭

松道须雨洒，山扉遣风开。

尘念自起灭，至人无去来。

晁公溯

晁公溯　中岩十八咏　玉泉亭

徘徊立泉上，谁敢酌寒清。

莫解金凿落，且听玉琮琤。

晁公溯

晁公溯　中岩十八咏　止庵

智者有所说，后生谁究明。

韦编具此眼，时止复时行。

晁公溯

晁公溯　中岩文老和予游字韵见寄用韵为报

我虽券内士，常思方外游。

未见夫铁脚，况逢钁头。

癯然只树老，隐此阴崖幽。

修竹不知夏，青松不知秋。

甚欲效柳子，冉溪买西丘。

又欲追白傅，香山寻石楼。

忽开化人书，书中有鸣球。

其鸣疑飞泉，清绝或可侔。

乃是寄我诗，恨我昔莫留。

观者勿疵瑕，谓以声音求。

句法传丛林，五言如汤休。

晁公溯

晁公溯　中原

中原北望连虎牢。遗老略皆死草茅。

腥臊千秋万岁殿，尘埃四通五达郊。

无人雄心肯出塞，何日战骨与封崤。

三军岁岁费供给，但闻边庭峙刍茭。

晁公溯

晁公溯　昼寝

官曹无人吏休沐，杜门谢病车脱轴。

门前经旬客不至，苔色侵阶春更绿。

书堂萧然白日静，黄蜂收声蜜房足。

杨花浩荡天无风，檐端三丈朝阳红。

晴薰病眼暖欲醉，卧搔短发如飞蓬。

枕书睡熟呼不醒，黄粱正饭邯郸翁。

不知纷纭梦几许，觉来烟际闻昏钟。

晁公溯

晁公溯　诸君以诗见寿用师伯浑韵为谢

远游天台登玉霄，蓬莱仙人宜可招。

君诗持此为我寿，爱君学问皆富饶。

有如翠駮与紫燕，穆王画图昔曾见。

只今岂合地上行，霜蹄去曳吴门练。

老夫惟思云梦州，烟波渺渺非子愁。

湖中卉木足驱使，归求橘奴买千头。

晁公溯

晁公溯　竹醉日

尘埃蓬勃欲障天，略无爽气北牖前。

五月风炎竹尚醉，九衢日长柳亦眠。

小儿畏热书颇废，老子罢食梦相牵。

桂浆蔗饮不解渴，汲尽百壶冰井泉。

晁公溯

晁公溯　子兼行后一日作

平生每临岐，辄作数日恶。

况当暮冬际，尤用感离索。

千林已空枝，饥乌晚犹啄。

北风殊未已，槭槭卷黄落。

想当道里远，窈窕复寻壑。

霜寒清夜驿，月树堕惊鹊。

仆夫睡已熟，独坐谁与乐。

寄诗往问之，聊以慰寂寞。

晁公溯

晁公溯　子云

子云世所贱，既死名乃传。

至今读其书，共言以为贤。

必待成丘垅，何如用当年。

贵耳不重目，斯人真可怜。

晁公溯

晁公溯　自恭州之眉阳相送者六客意不可忘以诗为谢

所得乃三益，相从非一朝。

龙方卧陇底，鱼肯似阳桥。

月看玉奁满，风吹金烬销。

少留吾亦住，不待楚词招。

晁公溯

晁公溯　自过犍为山水益佳

客游三十年，不出僰与巴。

江恶崖石粗，十步九褒斜。

自过赖里西，山水日夕佳。

冥冥见远树，涉涉铺平沙。

两岸何所有，郁郁皆桑麻。

良畴散牛羊，支流入鱼蛇。

清绝益可爱，岂复忆汉嘉。

恍如涉荆吴，是耶复非子。

儿女长硖中，老妻发已华。

兹来始及此，举首亦惊嗟。

晁公溯

晁公溯　自叹

巴蜀久雕敝，伤哉远朝廷。

大道舞狐狸，嘉谷困蝗螟。

我尝行其野，所在闻惟腥。

叹息莫能救，熟视涕泪零。

今年不自意，属当按邦刑。

平时语云何，敢遽忘生灵。

拟于万仞渊，挠以一寸筳。

贤者相告戒，安坐看空囹。

愚者顾之笑，谓我不自宁。

我非恶静乐，独行苦伶仃。

糜费廪中粟，奔走合前铃。

恐如执金椎，而诵麦青青。

果欲中世用，诸公乃仪型。

晁公溯

晁公溯　醉歌行赠闾丘伯有

昔别我发青如葱，再来来鬓真飞蓬。

怪君五十面犹红，答我有妇贤梁鸿。

澹然意远态甚浓，乃有谢家林下风。

诗书图史仍兼通，岂惟刀尺工削缝。

入门不忧四壁空，要使我乐忘其穷。

终期举桉欢笑同，方床曲几陈座中。

纸窗云母明房栊，华堂虽未挂桑弓。

两女杂佩琥珀龙，大女已能绣芙蓉。

小女解唱风入松，事夫如宾颜色恭。

岁时称寿曲三终，自歌鹊巢咏阜螽。

正须富贵报汝功，何时执戟明光宫。

只今西州兵马雄，盍往献策西平戎。

晁公为

晁公为　刘阮洞

桃花开已繁，溪水溅溅去。

不见持杯人，自叹来何暮。

晁公为

晁公为　题慈云院双松亭

云閒龙躩千寻干，地底雷奔万仞泉。

寄主该山旧游客，个中端不减栖贤。

晁公武

晁公武　春日

蜗牛庐畔舫斋前，春晚风光绝可怜。

云补断山尤秀拔，竹藏残蕊尚婵娟。

晁公武

晁公武　登金山

东游寻胜即登临，浮玉知名冠古今。

万壑波涛喧海口，千年岩岫据江心。

雨篷烟棹征帆远，晓磬昏钟佛屋深。

诗客分留风景在，凭君一为发长吟。

晁公武

晁公武　读林罕小说

仓颉鹳鸟迹，於是创文字。

原其制作心，本以便记事，

呼读犹强名，况乃论位置。

周人建小学，六书分义类。

特令授童蒙，庶几别同异。

奈何中古后，穿凿失伦次。

早皿晋医言，止戈楚人志。

宋更{马瓜}作騧，秦易辠为罪。

三刀自梦徵，两日因谶记。

山丝已怪妄，门草更茫昧。

白水及绯衣，皆是表符瑞。

解槐与说枣，抑又出讥戏。

形声罕复论，一切归会义。

咄哉许祭酒，著论穷巧慧。

流俗喜不根，传授满当世。

廷尉议三章，诸生谈六艺。

往往授其言，大抵皆附会。

林生最晚出，纷乱尤自恣。

何言斯亭上，刻石高趐屃。

却思荆舒祸，对此频雪涕。

凭谁掩其恶，水火为焚弃。

晁公武

晁公武　酆都观

胜绝平都观，盘纡石磴长。

崇岗虎蹲踞，古柏雁分张。

殿阁刚风外，轩墀灏气旁。

烟华迎碧瓦，云叶覆雕墙。

古有神仙术，能齐日月光。

升腾继黄老，烜赫数阴王。

采药岩峦秀，烧丹井灶香。

采云生洞穴，白昼上穹苍。

陈迹今犹在，咸云实不亡。

碑铭余汉魏，像设自齐梁。

仙骑霜毛洁，胎禽雪羽翔。

豪商供香火，骚客斗篇章。

顾我趋行殿，寻真到静坊。

遗文观翠琰，隐诀悟青囊。

傥解交龙虎，终能翳凤凰。

定纡苍玉佩，径入白云乡。

却忆求轻举，相传笑彼狂。

李君炬丹石，韩子服硫黄。

雅欲同南极，俄惊葬北邙。

古今垂炯戒，服饵要周防。

却老宁无策，怡神别有方。

不须纨与素，但可举清觞。

晁公武

晁公武　荷池

平池积潦涨轻痕，宛若扁舟系水滨。

断岸才盈六七尺，低蓬恰受两三人。

巡檐悦目蒲莲秀，隐几忘机雁鹜驯。

坐阅江湖好风景，不愁涛濑阔无津。

晁公武

晁公武　荆州即事

战船不见和州载，胜地惟余避暑宫。

今日蒭荛皆得往，大王风作庶人风。

晁公武

晁公武　荆州即事

初上蓬笼竹窄船，始知身是剑南官。

沙头沽酒市楼暖，靳步买薪江墅寒。

晁公武

晁公武　句

轩窗竹院临流静，灯火瓜洲隔岸深。

晁公武

晁公武　句

铜梁山昏岚翠重，石境水落滩声迟。

晁公武

晁公武　句

只言天下少霖雨，不知隆中有卧龙。

峨眉古名山，长雄坤之维。

月峡为表裹，雪岭相蔽亏。

晁公武

晁公武　南定楼

水接荆门陆控秦，卧龙陈迹久尤新。

剑关驿外青山旧，锦里祠边碧草春。

更筑飞楼瞰泸水，拟将遗恨问洪钧。

南方已定虽饶富，北望中原正惨神。

晁公武

晁公武　诗扇

短蓬烟裹冷萧萧，两岸梅花各见招。

吹散前村一杯酒，满江风雨不相饶。

晁公武

晁公武　夏日过庄严寺僧索诗为留三绝

松筠窈窕隐禅房，茗碗熏炉白昼长。

门外尘埃生熟恼，谁知林下自清凉。

晁公武

晁公武　夏日过庄严寺僧索诗为留三绝

笑脱尘衫扑软红，杖藜徙倚水光中。

最怜林叶深深处，遮尽斜阳不碍风。

晁公武

晁公武　夏日过庄严寺僧索诗为留三绝

出门散策烟栖树，归路扶舆月蜕痕。

十里江村入图画，野桥沙路杳难分。

晁公武

晁公武　游焦山

江势东倾剧建瓴，中流岩壑隐禅扃。

游僧谁渡降龙钵，过客争摸瘗鹤铭。

修竹捎云凌北固，桃花吹浪涨南溟。

上人劝赋斯山境，乞与微吟勒翠屏。

晁谦之

晁谦之　南岩

南岩夫何为，山作天倚盖。

山南豨山复，飞顶压其外。

当空横广頿，架屋喉舌内。

尝聆释氏说，仰覆各世界。

千间未可著，五亩良不隘。

清冷气射人，热恼从此溃。

崖奔木疏瘦，谷远鸟幽怪。

朼予与二子，高兴偶相戒。

松舟下清江，毛发数虾蟹。

篮舆上峻岭，幢节望杉桧。

李侯勋门胄，文采山作绘。

赵君儒林孙，嫮美兰结佩。

不为城府游，继此日于迈。

宁知老逾拙，意在精力退。

得居溪南山，食饮与山对。

夔魈入奥穾，云雨出绅秝。

顾此诚未逢，欣然与心会。

彭湖两崖蹙，泉作一线霈。

禅月古台空，灵境自明晦。

平生所驱使，诗酒俱好在。

天涯得吾侣，物外从所快。

便欲登赤城，一观天宇大。

晁谦之

晁谦之　送侄子靖还九经堂

少师睦宗族，誉望四海尊。

具载涪翁诗，刢刢英气存。

我方继先志，爱汝贤弟昆。

郊天均霈泽，延赏光子孙。

适当强而仕，青衫拜君恩。

命驾易千里，玉麟共清樽。

半年悦清话，膏车遽还辕。

轩昂意气雄，下视鹏与鹍。

我今归兴浓，倦游怀文园。

送别已凄断，握手何忘言。

九经在践履，勤劳穷渊源。

勉为门户计，无使群议喧。

行轻则招忧，世事难重论。

忽贻内举羞，同姓古所敦。


晁子东

晁子东　赓韵题精舍

数椽茅屋俯清溪，学者盈门所得栖。

地僻任从云聚散，林深不碍日东西。

巍巍道德千年在，凛凛声猷万古齐。

遗像载瞻三太息，一庭烟草有余凄。

晁宗憉

晁宗憉　诗一首

炼矿成金得宝珍，炼情成性合天真。

相逢此理交谈者，千百人中无一人。
