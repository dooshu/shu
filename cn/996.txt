全宋诗：项安世
　项安世　歡乃歌
　项安世　爱秋
　项安世　安园送春三首
　项安世　八日泊故人亭观二水合流处
　项安世　八日丹阳相遇
　项安世　巴河
　项安世　跋林和靖手书所作三十聊
　项安世　跋罗商卿守黑铭
　项安世　白莲
　项安世　白鹿洞书堂
　项安世　帮司马夫人二首
　项安世　包山送辛大卿知福州
　项安世　北窗诗
　项安世　别陈监库见磨玉璞者宋衡
　项安世　别岳州
　项安世　别周季隐东湖隐居
　项安世　丙寅法轮寺阅前贤碑板有感
　项安世　病起
　项安世　病起和柳州刘司法赠诗韵
　项安世　病牙
　项安世　病中谢客
　项安世　伯父生朝
　项安世　伯父新园
　项安世　不出
　项安世　步上黄羆岭
　项安世　曹桥
　项安世　查元信饷日铸茶因用其韵感叹旧游
　项安世　茶灶
　项安世　孱陵道中
　项安世　昌州寄永川赵尉
　项安世　长亭解
　项安世　常山县
　项安世　嘲青女
　项安世　嘲热弄
　项安世　车贺还内大雪
　项安世　陈氏四芝图
　项安世　陈信民求诗
　项安世　陈宣干至晐
　项安世　陈撄宁既刊周左司太仓稊米集于阜阳赵使君复刊撄宁诗于荆门诗家皆
　项安世　晨起偶成
　项安世　成都二月十五日补试院呈同官
　项安世　呈陈正己十四韵
　项安世　呈罗机宜
　项安世　承甫兄生朝
　项安世　承甫兄生日用去腊见惠之韵
　项安世　乘月入城
　项安世　程枢密父待制挽词二首
　项安世　酬答复州叶教授
　项安世　酬绍兴梁监酒
　项安世　酬襄阳储检法
　项安世　出安平山口自此无山矣作别山诗
　项安世　出江陵北门便明诗思
　项安世　出三坑口望松阳一首
　项安世　出山
　项安世　初春二首
　项安世　初三日解维
　项安世　除夕宿武陵邸中
　项安世　除夕谕铃下两绝句
　项安世　处州叶德共挽诗
　项安世　春晴
　项安世　春晴步出东城
　项安世　春日湖上
　项安世　春日即事二首
　项安世　春日途中五首
　项安世　春色三首
　项安世　春暄
　项安世　春阴二首
　项安世　淳熙己亥岁傅子渊劝予无弄文墨自是绝意笔研十四年矣非应用不得已
　项安世　淳熙乙未登科是夏再中教官得绿绍兴府教授秋末还家待阙时杨枢密为
　项安世　祠山庙
　项安世　次胡仲方东湖送别韵
　项安世　次黄司户红糟韵四首
　项安世　次老沈秀才韵
　项安世　次李校书韵嘲阁下红梅
　项安世　次刘子野送别韵
　项安世　次罗机宜韵
　项安世　次前韵答徐监门
　项安世　次前韵督高秀才和诗
　项安世　次前韵饯高教授
　项安世　次前韵谢王主簿二首
　项安世　次前韵招郑检法
　项安世　次韵
　项安世　次韵呈杨秘书
　项安世　次韵承甫兄重阳
　项安世　次韵程尧仲风雨诗
　项安世　次韵酬杳仲文春日宴集
　项安世　次韵储检法送行
　项安世　次韵储检法帷字
　项安世　次韵答胡季履复荆门故宅
　项安世　次韵答胡委履二首
　项安世　次韵答刘正将
　项安世　次韵答罗鄂州二首
　项安世　次韵答潘监税勉其小忍
　项安世　次韵答任贡父见寄三首
　项安世　次韵答蜀人薛仲章
　项安世　次韵答吴阜之投赠
　项安世　次韵答席蕃秀才论春秋
　项安世　次韵当阳沈知县送行
　项安世　次韵鄂州吴少保南楼
　项安世　次韵范有交秀才投赠二首
　项安世　次韵奉东溪刘居士
　项安世　次韵高安抚雄楚楼饯别
　项安世　次韵高秀才借观襄郢诗卷
　项安世　次韵高秀才木芙蓉
　项安世　次韵高秀才重九二首
　项安世　次韵和胡仲方正月二十五日雪
　项安世　次韵和黄江陵重午二绝
　项安世　次韵和王沙清春游
　项安世　次韵和谢江陵杨县丞投赠四首
　项安世　次韵和张安抚九日龙山赋
　项安世　次韵贺叶运干改官
　项安世　次韵衡山徐监酒同考府学试八首
　项安世　次韵胡抚干雪诗每句寓再字仍用汝阴诗禁
　项安世　次韵黄县尉祁阳遇全州试官同归
　项安世　次韵寄谢杨制机
　项安世　次韵江陵曹令祈雨
　项安世　次韵江陵王抚干送行
　项安世　次韵江陵张抚干送行二首
　项安世　次韵江陵张书记送行
　项安世　次韵金陵掾属登赏心亭十六韵
　项安世　次韵李士衡失解送公衍赴调二首
　项安世　次韵李校书贺张部门除寺簿诗
　项安世　次韵李校书雨中至四圣观三绝句
　项安世　次韵李著作送行二首
　项安世　次韵连通州祷雨弥勒像二绝句
　项安世　次韵卢漕木芙蓉二首
　项安世　次韵路德章石头城吊古
　项安世　次韵路德章吴斗南同迓朱侍讲
　项安世　次韵罗郢州送别
　项安世　次韵潘都干菊花六首
　项安世　次韵潘都干水晶菊二首
　项安世　次韵潘都干喜杨中库归督其和诗
　项安世　次韵潘都干元夕
　项安世　次韵黔阳王令诗五绝句
　项安世　次韵沈告院问讯南湖
　项安世　次韵沈若院见赠
　项安世　次韵叔父从沈氏乞酒
　项安世　次韵送刘左史去国
　项安世　次韵送新潜江滕令
　项安世　次韵送应秀才往池舒二州
　项安世　次韵苏教授饭郑教授五首
　项安世　次韵苏主管大礬山歌
　项安世　次韵苏主管青溪十绝句
　项安世　次韵苏主管小礬山歌
　项安世　次韵苏主管忆庄器之贤良
　项安世　次韵岁暮对雪书怀
　项安世　次韵孙佥判试院中秋咏月三绝
　项安世　次韵孙司户黄堂观醮遇雪
　项安世　次韵陶节推问疾
　项安世　次韵田将仕年八十八岁作诗自喜三首
　项安世　次韵王醇甫藏秃笔三首
　项安世　次韵王大著大享宿斋
　项安世　次韵王少清告归七首
　项安世　次韵王少清寒食感旧
　项安世　次韵王少清见赠
　项安世　次韵王少清索崔柬之诗卷
　项安世　次韵王少清重阳
　项安世　次韵王司理二首
　项安世　次韵王主簿同考试
　项安世　次韵为乐黔州内子寿
　项安世　次韵吴少保雄楚楼
　项安世　次韵吴襄阳寄示游楚山诗
　项安世　次韵乡人贺归
　项安世　次韵乡人华秀才冬至日投赠二首
　项安世　次韵襄阳常县尉送行
　项安世　次韵萧复秀才
　项安世　次韵谢处州乡人二首
　项安世　次韵谢姜自明秀才示卷诗
　项安世　次韵谢临川梁知县寄诗
　项安世　次韵谢尚书赠曾术人
　项安世　次韵谢唐先生惠得
　项安世　次韵谢王粟秀才四首
　项安世　次韵谢张安抚以诗送梅实
　项安世　次韵谢资州侯巡抚
　项安世　次韵新泸南张安抚送行
　项安世　次韵徐县丞送行
　项安世　次韵叙李提刑往临先正治并所闻先正论桃源事二首
　项安世　次韵颜运使伏龙山诸葛祠堂二首
　项安世　次韵杨佥判潜室中竹枝
　项安世　次韵杨佥判室中竹枝
　项安世　次韵叶教授小院室中瓶梅二首
　项安世　次韵曾宣干
　项安世　次韵赠东湖周子问
　项安世　次韵赠刘正将
　项安世　次韵张安抚李侍郎同赋茯苓酥
　项安世　次韵张部门
　项安世　次韵张部门湖上二首
　项安世　次韵张部门直庐观梅
　项安世　次韵张参议送行
　项安世　次韵张秘书春日忆庄贤良
　项安世　次韵张通判游钓隐园
　项安世　次韵张以道对雨
　项安世　次韵张以道苕溪
　项安世　次韵张直阁对雨
　项安世　次韵张直阁水仙花二首
　项安世　次韵张直阁雪诗余亦有诗方遣送而未达
　项安世　次韵赵领元先世石刻十四韵
　项安世　次韵赵佥判投赠
　项安世　次韵赵主簿雪诗十韵二首
　项安世　次韵郑检法休日律诗
　项安世　次韵郑检法与胡教授论诗
　项安世　次韵郑检法与张秘书论命
　项安世　次韵重九
　项安世　次韵重阳值雨
　项安世　次韵周子问相勉求官诗
　项安世　次韵周子问咏雪
　项安世　次韵朱通判寄示盘龙山观瀑诗
　项安世　次韵自咏
　项安世　次曾宣干焕送别韵
　项安世　崔成州将赴官招客剧饮次袁主管韵
　项安世　答陈江州和少游梅花韵见寄
　项安世　答杜仲高来书哭兄伯高及辛待制且言杜氏至仲高始预荐榜
　项安世　答贺者
　项安世　答刘知县咏雪
　项安世　答张功甫寺丞
　项安世　答张以道
　项安世　大风中登长桥
　项安世　大旱小雨
　项安世　大人生朝代诸儿五首以春风花草香为韵
　项安世　大人生朝六首　安世
　项安世　大人生朝六首　康孙
　项安世　大人生朝六首　容孙
　项安世　大人生朝六首　庠孙
　项安世　大人生朝六首　宜孙
　项安世　大人生朝六首　寅孙
　项安世　大人生日
　项安世　大雪同官皆不入独坐道山简南湖张直阁
　项安世　大雨
　项安世　大雨破块而入书籍尽湿
　项安世　代任阆州和人重午二首
　项安世　代宜孙
　项安世　代赵丞相作尚书挽诗三首
　项安世　代作五首
　项安世　丹阳感旧
　项安世　澹山岩遇雨二首
　项安世　道山风雨
　项安世　得句
　项安世　得桃源丁知县书
　项安世　登石头山
　项安世　钓矶
　项安世　钓台
　项安世　丁教授家猫狗皆相乳二首
　项安世　东斋
　项安世　冬至前简陈正已李季允
　项安世　都下呈叔表兄
　项安世　都下次韵酬松阳叶叔文
　项安世　都下次韵谢松阳沈术人二首
　项安世　都下送外舅任知县赴茶马司辟
　项安世　读本朝史有感十首
　项安世　读程仁秀才淳熙秦稿
　项安世　读杜贤良文卷
　项安世　读三国志
　项安世　读撄宁诗集效其体寄荆门赵守二首
　项安世　读竹林先生墓铭
　项安世　度周卿携司马公送蒲中舍诗小程先生谒傅长宫剌求跋
　项安世　对雪呈判府周丞相
　项安世　对月
　项安世　二日至襄阳诗卷为偷儿持去
　项安世　二十八日行香即事
　项安世　二十二日入荆门界
　项安世　二十二日山行
　项安世　二十九日出暗门循城至北关登舟
　项安世　二十九日道中次韵酬寄罗鄂州
　项安世　二十九日过小将军大将军岭
　项安世　二十六日慈竹二首
　项安世　二十六日下山观胜业寺禹柏偃卧地上分为九枝
　项安世　二十日步上方广寺观莲华峰云气异甚
　项安世　二十三日阻雨鸭陂驿因写道中诗寄罗郢州]
　项安世　二十四日看山
　项安世　二十四日省宿次杨文公集贤宿直韵兼拟其体
　项安世　二十五日岳市路口居人皆鬻栉具及风药
　项安世　二十一弟寿二首
　项安世　二十一日柘龙桥道中
　项安世　法轮道中大雨
　项安世　方桥晚憩
　项安世　方太君生朝四首
　项安世　方太君生日
　项安世　访东坡题高风堂屏间
　项安世　分宜县
　项安世　风水洞
　项安世　风雨望武昌岸
　项安世　冯元素挽诗
　项安世　凤凰堂
　项安世　佛图市
　项安世　涪陵令李坤幼随母冒姓今复姓
　项安世　福岩寺
　项安世　抚州吴茂荣挽诗
　项安世　阜陵复土诣重华奉慰遇雪不胜哀怆
　项安世　富阳道中
　项安世　富阳道中二首
　项安世　富阳道中早行
　项安世　赋曹开府遗事
　项安世　赋竟陵毛氏新港亭
　项安世　赋李季允校书悦斋
　项安世　赋李季章大著书楼
　项安世　赋运使张大监道州石山以张诗平地风澜险于水此心铁石听之天为韵
　项安世　皋亭山
　项安世　高风台歌
　项安世　高台寺
　项安世　高通直挽诗
　项安世　耕读堂诗
　项安世　古樟书堂
　项安世　谷山照僧能诗事母孝
　项安世　故人亭
　项安世　观潮
　项安世　观澜阁
　项安世　观陵
　项安世　观善斋
　项安世　归州女
　项安世　归自寸金堤绕城南转至望涉楼下柳阴扶路草色际天春意融怡不可名状
　项安世　过□台
　项安世　过丰城三十里始见庐坐落
　项安世　过故宜城
　项安世　过滑澾岭
　项安世　过如春堂观赵德麟诗贴因次赵成卿韵
　项安世　过上海寨昔人于此潴水以限北方
　项安世　过淞江忆郑虞任
　项安世　过王师岭堠见荆门郢州山
　项安世　过无锡寄沈知县
　项安世　过峡州宿青草滩
　项安世　过秀寄麋秘书
　项安世　过阳罗洑
　项安世　寒食道中
　项安世　寒食风雨中过南湖
　项安世　寒食哭承甫兄暮
　项安世　寒食夜对月
　项安世　寒食有怀楚都
　项安世　寒食舆病上冢道中即事
　项安世　寒食舆病至城西再续去年之咏
　项安世　寒塘洑望黄羆岭
　项安世　壕头入衡山界
　项安世　和陈待制江城毕工遇雪
　项安世　和陈信民除夕
　项安世　和陈信民用韵以高抚州之命相招
　项安世　和陈正已九日公安道中韵
　项安世　和邓子及冬至谢送笔墨韵
　项安世　和邓子及见贺韵
　项安世　和二十六日雪晴
　项安世　和高抚州用韵相招
　项安世　和胡抚干水仙花韵
　项安世　和胡黎明州贺得郡韵
　项安世　和黄醇甫将行赴范侍郎海棠夜宴八韵
　项安世　和揭尉冬至韵
　项安世　和揭尉见贺韵
　项安世　和刘子野见贺韵
　项安世　和彭世昌
　项安世　和平江府倪教授送行
　项安世　和人谢送笔
　项安世　和宋师出示所送李大著诗
　项安世　和王安抚六言十首
　项安世　和王少清用昌黎送刘师服韵索近作
　项安世　和王子一用韵告别
　项安世　和韵答都昌胡令论诗
　项安世　和韵送方翔仲赴省
　项安世　和赵司户寻梅桐原庵
　项安世　和赵主簿韵赋梅花
　项安世　和总领陈大卿告老二十韵
　项安世　贺孟漕为疫祷雨
　项安世　贺杨枢密新建贡院三十韵
　项安世　贺周子问得子
　项安世　衡州城下见蒸水来会
　项安世　红梅
　项安世　后樊
　项安世　胡抚干仲方
　项安世　胡仲方归自武陵已过贱生尚烦追贺托柑致颂褒拟过情辄次韵为谢
　项安世　还过郢城
　项安世　还过渚宫
　项安世　还家即事
　项安世　还剑叔骥庐山诗卷
　项安世　还憩方桥
　项安世　黄均州挽词
　项安世　黄尚书挽诗二首
　项安世　黄寺丞挽诗
　项安世　黄潭道中十一月暂往武陵营救拍兄之急
　项安世　黄州赤壁下
　项安世　徽州赴罗主管饭
　项安世　会葬外舅过李万州基下
　项安世　晦日出长安闸
　项安世　鸡唱歌
　项安世　鸡冠后庭花同赋
　项安世　集杜句为老母寿三首
　项安世　辑句招王国正四首
　项安世　辑陶句送胡仲方东归四首
　项安世　记梦
　项安世　纪山寺观梁宣明二帝陵
　项安世　寄承甫兄
　项安世　寄高象州
　项安世　寄韩丈
　项安世　寄韩丈兄弟
　项安世　寄罗机宜竟陵督捕六首
　项安世　寄罗主管四首
　项安世　寄南唐吴监岳兼白鹿书院
　项安世　寄潘致虚
　项安世　寄题荆南王君行牧斋
　项安世　寄题临江徐氏海棠巢
　项安世　寄题四川总饷陈郎中筹边堂
　项安世　寄题吴氏社仓
　项安世　寄题郑氏坟亭
　项安世　寄胥直夫
　项安世　寄郑荐玉
　项安世　夹得胡仲芳诗次韵
　项安世　监利话知县见示诗卷
　项安世　见雁
　项安世　建平县道中
　项安世　饯周伯寿得枝字
　项安世　涧上居人
　项安世　江海水仙同赋
　项安世　江陵送赵知县二首
　项安世　江陵为浏阳柳氏作云山书院歌
　项安世　江陵赠满术人
　项安世　江梅
　项安世　江梅蜡梅同赋
　项安世　江山见新知阆州李著作舟至
　项安世　江月亭会饮次袁主管韵恼吴钤辖
　项安世　江州陈制送酒
　项安世　将往襄阳一日大雨
　项安世　将至浯溪简同行
　项安世　交韵赵佥判苦雨
　项安世　轿中听雨
　项安世　金陵送左史
　项安世　进和御制闻喜宴诗
　项安世　荆□范侍郎挽词三首
　项安世　荆江渔父竹枝词九首和夔师□侍郎韵为荆师范侍郎寿
　项安世　荆门十二背诗
　项安世　荆南师姚参政挽诗
　项安世　敬甫生日
　项安世　九日喜陈一之提刑至龙山
　项安世　九月呈运使庐检院
　项安世　九月十日独游钟山
　项安世　久旱得雨
　项安世　久雨
　项安世　久斋时为南康赵司户作
　项安世　瞿塘峡
　项安世　凯歌
　项安世　客友
　项安世　夔州永安宫词
　项安世　腊尽仅得微雪
　项安世　腊月一日咏雪二十韵简潘都干
　项安世　兰溪道中二首
　项安世　老母生朝
　项安世　老人命赋家庭双头牡丹
　项安世　乐居户文挽诗
　项安世　李浦道中得家信
　项安世　李万州挽诗
　项安世　李校书轮对乞于故相家取上皇退位御笔上喜日此万万年表照也
　项安世　李中主书堂
　项安世　立春前一日书事
　项安世　立春日离爱闻有召试之命
　项安世　立夏日南风大作二首
　项安世　沥涧吴太皇庙
　项安世　燎蚊
　项安世　林通判
　项安世　临安道中见壁间书字云田左行者为四川驿路
　项安世　岭上见大江及匡庐诸峰
　项安世　菱浦谣
　项安世　刘都翰送伊川山谷二像
　项安世　刘寺置酒遇雨次韵答王大著
　项安世　刘武子生日
　项安世　留别南湖二首
　项安世　留荆门蒙泉上三日无诗将去作二绝句谢之
　项安世　六日坐法华寺东廊揽秀亭
　项安世　六叔父生朝三首
　项安世　六叔母生朝
　项安世　六叔母生日
　项安世　六雪诗用前韵寓六字
　项安世　六月寄镇江马侍郎大同
　项安世　隆中次吴襄阳韵二首
　项安世　卢道子赴铨试
　项安世　卢似之从道子行
　项安世　鹿鸣燕次韵和權师汤提刑时二弟皆预乡荐
　项安世　路傍有因梅竹以编篱者
　项安世　虑智子衡州亲迎
　项安世　梅
　项安世　梅开次韵答叶教授二首
　项安世　明山湖阻风
　项安世　母氏立春日庆七十
　项安世　牡丹初开
　项安世　内子生朝
　项安世　内子生日
　项安世　南湖遣兴
　项安世　南康军寓居
　项安世　南康尉司射亭后轩尽见庐山为取东坡觉来满眼是庐山之句名日觉轩
　项安世　南岳路口怀胡氏兄弟
　项安世　拟感兴二首
　项安世　拟送陈正己赴沅江令
　项安世　欧阳拾遗读书堂
　项安世　偶得二首
　项安世　偶题
　项安世　偶吟
　项安世　偶作
　项安世　盘居六章
　项安世　陪阎安抚观开漕河
　项安世　七日吕城守闸
　项安世　七夕谢孟漕品味
　项安世　七月二十日被檄考试出门
　项安世　妻兄任以道生朝
　项安世　祁阳县晚渡
　项安世　钱塘道中望越州山
　项安世　遣闷
　项安世　清凉寺
　项安世　晴日迓江西师徐子宣
　项安世　秋怀
　项安世　秋潦
　项安世　秋日陪使君饮章华台
　项安世　曲湘湾
　项安世　劝醇甫酒
　项安世　仁智堂
　项安世　任□□生日
　项安世　任安道生日
　项安世　任安抚挽诗
　项安世　任司户生日
　项安世　任以道总干生日辘轳体
　项安世　任咏道生日
　项安世　任至道招饮香海棠下
　项安世　辱井
　项安世　入湖北界
　项安世　入江西界
　项安世　入普州
　项安世　瑞庆节
　项安世　三次刘寺韵赋张以道新居与约斋夹湖相望
　项安世　三次韵咏雪
　项安世　三弟校尉生日用去腊见寿韵
　项安世　三和
　项安世　三日游澹岩火星岩朝阳岩
　项安世　三山矶答渔父歌
　项安世　三十七岁初见白发诗
　项安世　三十日过班竹赋玉州之木一首
　项安世　三送陈沅江
　项安世　三雪诗用前韵寓三字
　项安世　三月一日入襄州界先寄吴待制二首
　项安世　僧了仙携马太守唱和求诗
　项安世　纱诗
　项安世　山农
　项安世　善谑驿淳于髠墓上有木斜出
　项安世　善谑驿淳于髠墓上有木斜出口占
　项安世　上安抚高大卿五十韵
　项安世　上鄂州黄鹤矶
　项安世　上泉
　项安世　上元
　项安世　上冢还过方桥
　项安世　少保席间道襄州朋旧
　项安世　绍兴次韵赵成犹闰七夕
　项安世　绍兴送彭世昌归应乡举
　项安世　绍兴送妻弟任县尉归邵武二首
　项安世　绍兴孙察推席上
　项安世　社木湾
　项安世　涉汉至隆中有感
　项安世　沈医送苔梅自云恨不能诗
　项安世　省中桥亭即事
　项安世　省中晚步读宛陵诗
　项安世　失题
　项安世　十九弟生日
　项安世　十九日至都门次蛩仲至立春日见寄韵
　项安世　十六弟生日
　项安世　十六夜州宅观月
　项安世　十七弟生朝
　项安世　十七弟生日用其韵
　项安世　十日发祁阳
　项安世　十五弟生日
　项安世　十五夜雪
　项安世　十月初还潭州题王氏瑞竹图
　项安世　十月旦日上冢过渚宫避雨二首
　项安世　石滑澾岭
　项安世　石塘
　项安世　食角黍怀江陵
　项安世　士师诗
　项安世　试学士院闻大贺过重华宫
　项安世　守岁
　项安世　寿母生朝
　项安世　寿母生朝四首
　项安世　寿邱安抚二首
　项安世　寿王尚书二首
　项安世　书怀
　项安世　叔父生日
　项安世　暑雨
　项安世　水宿
　项安世　水图诗寿王丞相
　项安世　水仙二首
　项安世　水仙花
　项安世　睡起
　项安世　顺风过湖二首
　项安世　顺风至岳州危甚
　项安世　司马归州挽诗
　项安世　司马侍郎挽诗
　项安世　思归二绝句
　项安世　四伯父生朝集老杜句二十韵
　项安世　四伯父生朝三首
　项安世　四伯父生日
　项安世　四次韵李校书雪中临唐人阴符经
　项安世　四和
　项安世　四雪诗用前韵寓四字
　项安世　四月二十八日轮对遇雨
　项安世　四月五日难维成都连日行浅滩中或迟或速如在东中游湖甚以为乐初九
　项安世　松阳南岩夜归
　项安世　宋师招李大著陈提刑同饭
　项安世　宋帅移厨就市楼并饭胡黎州
　项安世　送曹提干归永嘉兼寄陈君举舍人
　项安世　送查仲文三首
　项安世　送陈正己赴调
　项安世　送承甫兄往长阳山从学诗
　项安世　送程道辉之广济
　项安世　送程寺丞知和州
　项安世　送醇甫
　项安世　送邓制干二首
　项安世　送东川成路钤
　项安世　送董煟归鄱阳
　项安世　送范安抚喜雨诗
　项安世　送范少约二首
　项安世　送海陵孙县丞三首
　项安世　送汉阳军巩教授
　项安世　送胡黎州
　项安世　送胡仲方二首
　项安世　送湖南卢提刑赴召三首
　项安世　送黄司户改官东归
　项安世　送江陵刘县丞得多字
　项安世　送江陵柳教授归潭州
　项安世　送蒋舍人知利州
　项安世　送敬甫弟赴省试
　项安世　送客北关回赴省宿次韵和杨秘书
　项安世　送夔师杨校书解印还乡二首
　项安世　送李大著赴阙
　项安世　送李公衡从其弟赴州教授
　项安世　送李委章
　项安世　送李宪颧江陵师双辘轳格
　项安世　送李邕州
　项安世　送李知县赴蕲州广济
　项安世　送刘坰登第赴调二首
　项安世　送楼国正罢荆幕东归
　项安世　送罗机宜秩满东归三首
　项安世　送罗司理实之
　项安世　送潘都干往临安
　项安世　送妻兄任以道赴房州竹山尉四首
　项安世　送潜江令徐盈
　项安世　送任梅叔赴州教授
　项安世　送任三舅赴调
　项安世　送任寿朋赴襄阳令
　项安世　送孙监酒
　项安世　送孙司户秩满东归考试鄂渚二首
　项安世　送潭州陈运使二首
　项安世　送吴察院赴江西运使
　项安世　送吴少保知鄂州
　项安世　送吴襄阳换承宣使归奉时请二首
　项安世　送襄阳成统制移建康
　项安世　送襄阳冯主簿
　项安世　送许状元赴召
　项安世　送严童子
　项安世　送杨制机赴召
　项安世　送杨主簿
　项安世　送叶参议知蕲州
　项安世　送叶吉甫往建康
　项安世　送邕州高教授二首
　项安世　送右史纳官还乡
　项安世　送虞司理赴官辰州二首
　项安世　送张安抚
　项安世　送张卿二生归潭州应举
　项安世　送张升之四首
　项安世　送张司户
　项安世　送张寺丞知常州
　项安世　送张子真还乡待邵州阙
　项安世　送章升之料院自鱼关还阙
　项安世　送赵令赴江陵
　项安世　送郑向书罢师归福州
　项安世　送郑子仁往岳阳兼以为寿
　项安世　送周伯寿赴省二首
　项安世　送周明叔人陈运使东归得字
　项安世　送著作范礼部知彭州
　项安世　送庄贤良赴召试
　项安世　宿巴羊峡
　项安世　宿东林寺
　项安世　宿云门寺赠张武子
　项安世　所见
　项安世　塘上遇雨
　项安世　桃花菊
　项安世　陶渊明醉石
　项安世　题蝉蝶画扇
　项安世　题澹山岩二首
　项安世　题狄彦哲云溪隐居二首
　项安世　题谷湖诗
　项安世　题胡仲方诗编
　项安世　题画扇
　项安世　题刘都干所藏杨秘监诗卷
　项安世　题鹿门山绝顶升云亭
　项安世　题屏风墨梅二首
　项安世　题上遇雨
　项安世　题王醇甫秀才海隐斋
　项安世　题潇湘斋雨图
　项安世　题袁才举明景轩诗
　项安世　题张道寒绿轩
　项安世　题张药局退岩四十韵四十韵
　项安世　题周丞相寿沙字
　项安世　天申节锡宴戴花
　项安世　天阴欲雪
　项安世　田家有感
　项安世　田间草花
　项安世　田间观雨忆叶正则旧话
　项安世　铁笛亭
　项安世　听雨
　项安世　亭午热甚过石子涧
　项安世　同刘监丞步观长干寺后诸园
　项安世　同年董知县席上
　项安世　同舍置酒孙园招熊莘老
　项安世　同叶卿至龙井二首
　项安世　铜陵县步
　项安世　头颅四十月感
　项安世　酴醾牡丹同赋
　项安世　脱叶
　项安世　挽程尚书词
　项安世　挽荆南师张左司诗
　项安世　挽利路章运诗二首
　项安世　挽陆运使诗
　项安世　挽善化沈令
　项安世　挽汤丞相夫人二首
　项安世　挽枝江朱学谕
　项安世　晚步
　项安世　晚荷
　项安世　晚晴
　项安世　王君行丈挽诗
　项安世　王少清归蜀不成复下鄂渚诗
　项安世　望三叠泉谷帘泉而不能至
　项安世　为狄氏题
　项安世　为建昌南城包显道题光风斋月之阁
　项安世　为吴司户作瓮天
　项安世　圩田
　项安世　卫州东湖
　项安世　闻城中募兵有感
　项安世　卧病
　项安世　吴给事挽词
　项安世　五日常州借闸
　项安世　五雪诗用韵寓五字
　项安世　五月八日离金陵
　项安世　五月七日乞池州添倅得请
　项安世　五月四日贺杨秘书知吉州五十韵
　项安世　午日
　项安世　武陵道中元日自叹
　项安世　武陵江上渔舟
　项安世　武学蔡博干挽诗
　项安世　西坡
　项安世　習家池旧临官路今路改而东池半入驿吏引自桑林中往观因记所见
　项安世　喜晴
　项安世　峡内三绝句
　项安世　夏夜入城
　项安世　县廨海棠盛开二绝句
　项安世　香海棠下会饮
　项安世　小潏
　项安世　小梅花曲
　项安世　小塘道中小雨二首
　项安世　小隐庄别同教授
　项安世　小雨
　项安世　小雨怀张升之
　项安世　谢查元吉借示傃轩今是斋巢室三书
　项安世　谢姜夔秀才示诗卷从千岩萧东甫学诗
　项安世　谢王草场示诗卷
　项安世　谢襄阳郑帅送酒
　项安世　谢张尧巨秀才惠诗
　项安世　谢张直阁示南湖编
　项安世　新茶
　项安世　新妇石
　项安世　新晴
　项安世　新喻道中
　项安世　新月
　项安世　行香退过南湖主人未起
　项安世　行香早起
　项安世　休日过刘寺
　项安世　休日值晴张园观梅同舍不期而集
　项安世　徐一之从智子行
　项安世　续闻李季章提刑舟到用前韵迎之
　项安世　宣帝
　项安世　玄蝶
　项安世　雪寒百司作暇独入局观雪简张直阁
　项安世　雪后出西偏门迓郑安抚
　项安世　雪晴
　项安世　雪堂
　项安世　雪中得两聊不难成篇
　项安世　雪中简周子问
　项安世　丫头岩
　项安世　迓朱侍讲
　项安世　严州建德道中
　项安世　雁汊望舒州山
　项安世　杨梅
　项安世　杨侍郎
　项安世　杨侍郎之侄有文刘左史之娅靖之携文见过
　项安世　杨帅二首
　项安世　野山茶红白二种
　项安世　叶显甫生日
　项安世　夜泊闻榔
　项安世　夜泛湘江
　项安世　夜雨
　项安世　夜坐
　项安世　夜坐怀都城
　项安世　夜坐纳凉
　项安世　一日姑苏怀古
　项安世　疑雨
　项安世　已赋四花复得红因念阁下旧遂足五花之韵
　项安世　以法华守为试院拟题于子厚之西亭
　项安世　以琴高鱼茶芽送范蜀州
　项安世　以椰子香炉花瓶为大人寿
　项安世　忆田间事
　项安世　忆宗道旧游
　项安世　寅子生朝寄以蜀果
　项安世　隐求斋
　项安世　郢州道中见剌玫瑰花
　项安世　咏蜡梅
　项安世　咏抛毬
　项安世　咏雪次铎字痛字韵二首
　项安世　用前韵勉陈进之赴省
　项安世　用舍弟韵送妹婿郑子仁湖南漕试
　项安世　用韵寄四川总领陈郎中
　项安世　用韵哭叶运干
　项安世　用韵寿郑子仁二首
　项安世　用韵送夔师何侍郎以待制奉祠东归
　项安世　用韵送倪教授千里
　项安世　用韵送任以道入四川总领幕府二首
　项安世　用韵为十九弟寿
　项安世　用韵为十六弟寿
　项安世　用韵为席婿寿
　项安世　尤尚书挽诗
　项安世　游白鹿洞书院
　项安世　游罗汉至开先寺
　项安世　游延庆寺
　项安世　游云门山读亭中诗板拟丐使者以石易之
　项安世　游斋山
　项安世　有感
　项安世　有感韩鲁一首
　项安世　有感七首之一
　项安世　有感三首
　项安世　又病起送春
　项安世　又次王醇甫闻人主簿二首
　项安世　又次韵邓汉卿秀才送行
　项安世　又次韵罗商卿七夕雷雨
　项安世　又次韵少保雄楚楼席上
　项安世　又次韵沈告院送行二首
　项安世　又次韵吴少保游雄楚楼及渚宫
　项安世　又次韵杨秘书送行
　项安世　又代庠孙
　项安世　又代作
　项安世　又赋
　项安世　又寒食日见紫荆花有怀三馆
　项安世　又和毛子和郑荐玉
　项安世　又用韵酬赠潘杨二首
　项安世　又月出次韵
　项安世　又赠刘正将
　项安世　又中秋小雨
　项安世　又中秋沿檄新昌道中有怀二首
　项安世　与郑检法庄贤良往三山访陆提举不值
　项安世　雨止
　项安世　雨中二绝句
　项安世　雨中早行
　项安世　元日用前韵
　项安世　元夕二首
　项安世　元夕刘知录招饮
　项安世　约同行至浯溪作重九
　项安世　月台
　项安世　月砚屏
　项安世　越昌谣
　项安世　再次前韵答高秀才言诗
　项安世　再次前韵督周子问雪中以疾辞诗
　项安世　再次前韵留黄县尉二首
　项安世　再次前韵唁南湖放莺燕
　项安世　再次韵菊花谱系四首
　项安世　再次韵谢潘都干
　项安世　再次韵谢张直阁惠雪诗
　项安世　再次韵赠潘阳二君二首
　项安世　再次韵赵佥判投赠
　项安世　再到东坡
　项安世　再得崇道观寄王左史
　项安世　再过溧阳县见李侍御二首
　项安世　再和
　项安世　再和病起韵答曹仲明
　项安世　再送陈沅江
　项安世　再送黄醇甫四川制干二首
　项安世　再用丝字韵谢张留守垂访新居
　项安世　再作
　项安世　曾宣干谓余貌似诚斋杨公作此报之
　项安世　曾著作之父文恩判院挽诗
　项安世　赠查仲文
　项安世　赠韩术士
　项安世　赠黄县尉二首
　项安世　赠黄愉
　项安世　赠刘正将
　项安世　赠彭术士
　项安世　赠弃少敏
　项安世　赠叶少敏
　项安世　赠张术人
　项安世　赠赵抚干
　项安世　赠周季隐
　项安世　赠庄贤良招隐楼三首
　项安世　张沣州挽诗
　项安世　张晋用晦自西和州来归
　项安世　张黎州挽诗
　项安世　张文献公读书堂
　项安世　丈人任知县生朝
　项安世　赵婺州挽诗
　项安世　正月十四夜月色奇甚
　项安世　郑检法久病将起以诗速之
　项安世　郑检法重九病起送酒索诗
　项安世　郑子仁生朝
　项安世　郑子仁生日用其去腊见寿韵
　项安世　直舍窗前绿树
　项安世　直州次韵丁教授送行二首
　项安世　直洲再赠江道士
　项安世　纸阁
　项安世　至斋诗为刘知录作
　项安世　至竹客岭却寄金山闻老
　项安世　治装将归
　项安世　炙背
　项安世　中秋不见月
　项安世　中秋后新晴对菊病体欣然
　项安世　中秋无月
　项安世　中秋新昌道中有怀
　项安世　中秋月
　项安世　中秋阻风二首
　项安世　忠州
　项安世　重到东斋二首
　项安世　重过鄂州
　项安世　重过習池
　项安世　重九以棘糕饷孙司户
　项安世　重五听谈昨梦
　项安世　重午记俗八韵
　项安世　重午饷菜楚俗也邓抚干以诗来谢次韵答之三首
　项安世　重午饮赵园再和
　项安世　重阳
　项安世　重阳复晴再次前韵
　项安世　重阳前一日大风雨
　项安世　舟中阁亲旧书
　项安世　周子问作荞麦面冷淘二首
　项安世　茱萸茶
　项安世　槠州路口小雨诗
　项安世　竹枝歌
　项安世　主台州崇道观
　项安世　濯足万里流
　项安世　自过汉花菜花弥望不绝士人以其子为油
　项安世　自合州出陆所至例借宅宿食略无齟齬闻两川皆然至利夔路则齗齗不可
　项安世　自黄州赤壁抛过三江口危甚
　项安世　自武义入松阳道中三首
　项安世　自赞
　项安世　自子陵市寻路入游泉三首
　项安世　阻北风简叶岳州
　项安世　阻风
　项安世　阻风泊江州对岸
　项安世　阻风茅山港










ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：项安世




项安世　歡乃歌

霭乃出深树，湘山日落时。

若非尧女哭，即是楚臣啼。

项安世

项安世　爱秋

生憎词客并诗客，只解悲秋不爱秋。

玉作花肌娇不柰，金妆宝靥笑无休。

桂香夜夜薰罗袖，蕣彩朝朝艳醉眸。

脱尽画桥千尺柳，舞腰如束更风流。

项安世

项安世　安园送春三首

春归重到是何时，满劝教渠醉似泥。

长短亭前芳草满，醉中归去路应迷。

项安世

项安世　安园送春三首

未信飞花取次空，绕园千步觅春风。

元来都在榴花上，百摺芳心一并红。

项安世

项安世　安园送春三首

春风从此不须归，伴我逍遥更莫疑。

閒事胸中无一点，相看日日是春时。

项安世

项安世　八日泊故人亭观二水合流处

各自南来共北流，孤亭直下对中洲。

湘流几日发阳朔，潇水伴吾离永州。

预戒篙工泊江口，急穿巾子上山头。

哦诗未了寒催客，却下篷窗唤解舟。

项安世

项安世　八日丹阳相遇

舟辑庭闱近，衣裳步武轻。

逆风犹作态，寒日为开晴。

独客天边住，全家水面行。

今朝逢一笑，此乐冠生平。

项安世

项安世　巴河

纷纷剑客走淮濆，破虏红袍海内闻。

行到巴河打叉处，居人犹识旧将军。

项安世

项安世　跋林和靖手书所作三十聊

唐人作诗先作聊，一聊一句名几年。

后来作者如崩川，去年百里无洄沿。

又如商鞅坏井田，夷封沟洫开陌阡。

吟哦一变成号颠，秦张功甫出此编。

我读未竟心犁然，借归手抄家自傅。

藏之箧笥待后贤，庶万有一唐风还。

项安世

项安世　跋罗商卿守黑铭

大江从西来，傲岸有矜色。

日与峡争雄，百战无虚刻。

行逢天阔处，漭沆四无壁。

始知向来事，何啻蜗两国。

泯然从此逝，到海不逢敌。

居平吾语子，无与世为的。

我高人肯下，已胜谁甘北。

孰谓饶人痴，未闻开殿击。

吾非若溪水，宁与世争皙。

卿言皆好好，吾见甘棫棫。

老子邑中黔，诸公天下白。

加我任纁缁，推渠作圭璧。

君看千载下，人数孟之侧。

当时争功人，枉被蝼蚁食。

之子真吾徒，敏捷流辈百。

昔我惟子尤，教子孔氏克。

隔宿不见之，已作老聃黑。

快哉吾阿蒙，非腹吴下客。

瞥然见鞭影，千里才一息。

酌酒可贺我，正傅今有嫡。

项安世

项安世　白莲

似云如月画图难，似立如行意象宽。

太华峰头天欲晓，魏王池上日初残。

超超韵出千花外，浩浩香来六月寒。

正用一夔当大夏，可须浮艳满春阑。

项安世

项安世　白鹿洞书堂

山人居白鹿，书洞有遗迹。

为世作星凤，真堪慰泉石。

项安世

项安世　帮司马夫人二首

起居大国太夫人，玉带金鱼两相门。

岁有万千宜寿母，人生七十见重孙。

古来此事犹稀有，帝所如今亦预恩。

应是前宵度河汉，独乘飞驭下昆仑。

项安世

项安世　帮司马夫人二首

秋风庭院忽生春，请说庭前祝寿人。

卿月已升仙掌露，郎星初见宰官身。

九霞醖就金尊满，四世孙看玉砌新。

待得蓬荚更清浅，人间谁复数灵椿。

项安世

项安世　包山送辛大卿知福州

楼头尊酒送将行，楼下江潮意未平。

漠漠南天垂雨脚，阴阴长夏作秋声。

杜陵恋阙心应苦，楚客思君泪合倾。

莫倚轻红宜重碧，男儿报国在尊生。

项安世

项安世　北窗诗

天高吾庐卑，南风不肯辱。

赖有北邻富，垣墉岌高矗。

辚辚飚车来，欲去泥其轴。

加辕乃临臣，北户清以穆。

时时唤笙奴，一枕共清热。

向来北窗人，此秘当已独。

持我无弦琴，千载赓此曲。

项安世

项安世　别陈监库见磨玉璞者宋衡

吾爱陈元年，书生有英气。

语戆人不嗔，酒失心自记。

庭前有奇石，细涤复粗磨。

我有洪澳诗，愿与子同歌。

项安世

项安世　别岳州

五更鼍鼓忽逢逢，舟子闻晴上北江。

推枕一兵辞画戟，开门三骑到篷窗。

鹿鸣厚意陈箱篚，伐木深情缀酒腔。

小雅风流千古在，飞吟亭下此心降。

项安世

项安世　别周季隐东湖隐居

君不见东湖先生徐师川，雅歌清庙弹朱弦。

又不见于湖居士张安国，健语龙蛇杂矛戟。

佳人往矣不易致，见君使我心先醉。

一闻东湖名，再读于湖诗。

恍然如见二大夫，使我真欲再拜之。

君家玉带垂金鱼，向来凛凛持钧枢。

大夫不要五鼎食，自向湖边篵隐居。

小园种花复种竹，数亩宜桑亦宜粟。

人生如此复何求，把酒吟诗得自由。

客来担与谈风月，万事如今只掉头。

项安世

项安世　丙寅法轮寺阅前贤碑板有感

岣嵝峰前法轮寺，少林阁后访碑轩。

子宣介甫清诗在，双井毗陵白牓县。

文本记成当国日，退之句就贬官年。

从来治乱共无术，只在诸人进退边。

项安世

项安世　病起

不分春风太厮欺，起来花絮满城飞。

可能不待诗翁出，真和堂堂取次归。

项安世

项安世　病起和柳州刘司法赠诗韵

平生伪学愧心休，此病何年可得瘳。

杜渴惟应卧江汉，齐痾何罪姑尤。

久之法掾师韩子，更向龙城问柳侯。

能辨茯神驱虐鬼，吾衰从此不须尤。

项安世

项安世　病牙

去年胃口辞瓜果，今岁牙车怯稻梁。

饮食于身已无几，更须身世觅轩裳。

项安世

项安世　病中谢客

方丈山中太史公，二年湖海困飘蓬。

黄天荡里逢惊浪，百里荒前阻逆风。

已到乡闾犹梦魇，每闻车马使心忪。

客来但道先生病，自教譯门两秃童。

项安世

项安世　伯父生朝

前效谷雨放茶旗，昨日重三转酒池。

彩杖插花明兔碗，红牙调曲劝鸾卮。

煌煌朱脸烘华发，奕奕清睛耿秀眉。

南极寿星祗此是，不须高向画图窥。

项安世

项安世　伯父新园

屋后回堤可当山，屋前沟港转清湾。

行人自笑高花外，倦客方吟积翠间。

曲折故应怜窈窕，崎岖未觉厌跻攀。

小桥直下前村路，百顷平园锦绣斑。

项安世

项安世　不出

老子年来惊五馈，闭门不出动经旬。

谁家花有倾城色，何处园无持酒人。

直以故书消遣日，短于佳句奈何春。

东君似欲相料理，柳外风来絮满身。

项安世

项安世　步上黄羆岭

牛头鹤弄漫虚傅，未抵黄羆路剌天。

曳杖徐行君自乐，世间何地不平田。

项安世

项安世　曹桥

听得鸣鸠逐妇声，行人相顾各心惊。

夜阑云散天如洗，乞得曹桥一路晴。

项安世

项安世　查元信饷日铸茶因用其韵感叹旧游

芒鞋冲雨上茶园，绿发晞风正少年。

重见灵光元好在，却循双鬓已苍然。

芽生日铸无多树，瓶采千山自昔年。

小碾芽心成雪后，微铺瓶顶便天然。

项安世

项安世　茶灶

滟滪亦有堆，黄河岂无柱。

借问覆舟人，何如吃茶处。

项安世

项安世　孱陵道中

草冷霜融晚，天寒日出迟。

乱鸦鸣古柳，独犬吠疏篱。

岁暮方为客，身閒岂有期。

一生村疃里，羡杀牧牛儿。

项安世

项安世　昌州寄永川赵尉

此州大如斗，此县安得壮。

官有少府君，斯须一军张。

此君少年日，弄笔戏天匠。

能令枯树荣，解使涸泽涨。

风晚天戏之，千山万里瘴。

不畀龟自灵，小儿能薄相。

我于同辰游，拜君丈人行。

得书日十反，有烛夜千丈。

如何三命共，所设非所当。

巽君在床下，踞我著炉上。

此意岂宜蒙，临风颠回向。

项安世

项安世　长亭解

行人处处论亭邮，总为长亭怕永州。

不道长亭更长去，也应行到日西休。

项安世

项安世　常山县

常山县东足可惜，山光半紫溪全碧。

柳屿阴中轧轧车，桑畴径里青青麦。

溪流终日伴人行，隔岸青山唤得譯。

石季伦家新步障，李将军画小园屏。

多情小艇招贤渡，载我溪南看山去。

黄昏我宿溪自行，只有青山伴人住。

项安世

项安世　嘲青女

乾坤成霜水地冰，薄冰顽白厚冰清。

阿婆老去铅华少，西抹东涂画不成。

项安世

项安世　嘲热弄

棫朴苖旱麓边，为薪为槱合禋天。

山墙野店茅灰里，热弄须臾亦可怜。

项安世

项安世　车贺还内大雪

万乘回辕入未央，六花迎驾舞康庄。

都人失喜瞻天仗，旱俗相呼候岁穰。

百局桥山方暴露，两宫长信正凄凉。

去年群玉题诗处，独倚栏杆泪几行。

项安世

项安世　陈氏四芝图

当时一念继元昆，谁附飞章告九阍。

天听直无多远近，地灵顿有许便蕃。

拟笺此事呈诸老，盍引斯人侍至尊。

弭旱功夫消几许，草茅犹足动乾坤。

项安世

项安世　陈信民求诗

子合陈平甫，吾当项信求。

食兵吾不愧，门辙子方贫。

老眼观斯世，多情尚若人。

相过无远近，无不计冬春。

项安世

项安世　陈宣干至晐

十年无事书生病，一日谈兵志士忙。

虏退便收前印绶，秋来仍著战衣裳。

天寒白兆腥风起，月黑黄陂燐火光。

试问蕲州陈大著，几多流血浸沙场。

项安世

项安世　陈撄宁既刊周左司太仓稊米集于阜阳赵使君复刊撄宁诗于荆门诗家皆

乡人长幼班以年，戚烟远近合以连。

未如骨肉金石坚，祖孙父子其属天。

诗人一炷仓稊烟，玉川拜后撄宁前。

如念尔祖思厥先，非真有闻胡傅焉。

汉馀师法忌袭沿，谱系散落观者眩。

玉川摇首吾不然，持此薄命将谁妍。

尚来得法双膝穿，老矣重任犹承肩。

有能一鏃直我弦，两手付汝□□□。

君不见大书深刻开重元，偏四大海求其傅。

项安世

项安世　晨起偶成

清瀼堂中自喜时，行踪渐少世人知。

角门闭断无闲客，纸阁糊成教小儿。

二十道钱充日用，两三石米了晨炊。

夜眠一枕庭闱梦，此外都无事可思。

项安世

项安世　成都二月十五日补试院呈同官

向来耆旧日争辉，太息西来万事非。

一笑烘堂吾岂敢，百年尤世泪仍挥。

洋洋大国风流在，奄奄诸生气息微。

欲挽岷江注东海，吾衰无力只思归。

项安世

项安世　呈陈正己十四韵

相识十五年，未有今日谈。

沉沉千丈绠，窈窈太古潭。

灵关乍掣锁，宝藏初抽函。

为于万亿秭，出此一二三。

楫楫骑无数，津津饴正甘。

天驱远色冥，日堕西晖酣。

言归浣垢泽，少侔收炎惔。

凉风转右桷，好月来东庵。

听君十日语，饫我平生贫。

毫釐得细数，竨隙容周谱。

万象斗维北，八方车指南。

明明绳尺陈，皎皎星月参。

外物复何有，此欢诚可耽。

愿推财心，慷慨倾籯畑。

项安世

项安世　呈罗机宜

抗已尤为的，咸腓惧丧躬。

自从夫子学，始见古人风。

有直终为讦，能和乃不同。

从今师下惠，一瓣敢忘公。

项安世

项安世　承甫兄生朝

鹤云丝雨弄春柔，凤蜡龙薰淑气浮。

颂柏杯盘连月尾，梦兰时节占年头。

吹开郗桂千花上，敛退尧蓂一荚留。

好个龙飞新榜首，万人齐指风流。

项安世

项安世　承甫兄生日用去腊见惠之韵

留住东风一荚蓂，伴他南极老人星。

暂栖鸾凤官无小，晚插貂蝉梦自灵。

五十买臣多富贵，八千庄叟定年龄。

腰间六印都如斗，依旧双髦帖鬓青。

项安世

项安世　乘月入城

秋天无云净玉色，水风带月摇金光。

此中三十六万里，容我缓辔歌清商。

项安世

项安世　乘月入城

水落千原净，天高七泽空。

征人秋色里，骑马月明中。

故国山川在，承平气象雄。

西风多感慨，敲损玉玲珑。

项安世

项安世　程枢密父待制挽词二首

忆送双旌帝北门，岂知此别是终身。

项亭诗到鲜于锦，羊岘书来暖似春。

只有死当封晋魏，不令生得定燕秦。

世间荣事翻成屈，独抱功名向古人。

项安世

项安世　程枢密父待制挽词二首

阜陵按射殿南闱，同执雕弓侍赭衣。

病我已逢明主赐，失公弥觉旧人稀。

旌旗北伐心徒在，香火西清梦已非。

不只只久无路去，亦知身世渐同归。

项安世

项安世　酬答复州叶教授

先生来赴泮林期，正是寻花问柳时。

偷把春风舞雩曲，蒹葭江上避人吹。

项安世

项安世　酬答复州叶教授

象环章甫古冠衣，解佩江边结伴嬉。

应共游童春浴罢，咏歌乔木错薪辞。

项安世

项安世　酬答复州叶教授

陆子泉头春水生，一瓯新乳雪花明。

唤回明照山前梦，起对庭花忽自惊。

项安世

项安世　酬答复州叶教授

竟陵寒尽转春风，坛杏株林淑气通。

惆怅江陵红白树，年年幽独伴邻翁。

项安世

项安世　酬绍兴梁监酒

伯鸾长啸出东都，来卜龙邱二亩居。

千岁仍昆作英语，五噫文采尚周馀。

胸中万卷未得力，堂下一言谁识渠。

我亦微官方冷甚，恨无燕玉可相嘘。

项安世

项安世　酬襄阳储检法

客子朝莫去，相过能几回。

少留贫快论，多病畏深杯。

年少难量在，天姿信美哉。

短檠三万卷，莫待老相催。

项安世

项安世　出安平山口自此无山矣作别山诗

自我出邬郊，两已翼我行。

徘徊不忍去，为雨阻我程。

我程不可阻，前山当我横。

浰阳到斑竹，翳荟复峥嵘。

中宵与之语，山鬼若见听。

衣上西山云，头上蒙泉缨。

与君未始别，此别莫关情。

明朝出山去，一笑汉江清。

项安世

项安世　出江陵北门便明诗思

反闭柴门谢绝诗，二年强饭慰肝脾。

朝来威远门前路，已被渠侬圣得知。

项安世

项安世　出三坑口望松阳一首

鸡犬桑自一同，四山环县作畿封。

三坑路口一回首，石壁苍林千万重。

项安世

项安世　出山

又随寒日下平林，黄叶山头紫雾生。

六代兴亡祗此是，吾侪閒健且长吟。

项安世

项安世　初春二首

时阔江空无片云，草枯木脱最愁人。

东风小作撩人意，已觉人间无奈春。

项安世

项安世　初春二首

不寒不暖风色好，似醉似眠春意深。

嫩绿深红无一点，柳情花思自盈襟。

项安世

项安世　初三日解维

隐隐金钲解岸维，昏昏江日下田陂。

朦胧雾里廉纎雨，妆点行人去国诗。

项安世

项安世　除夕宿武陵邸中

除夕仍为客，今年脚不停。

分身三处梦，共影两同行。

诸子依潭橘，双亲滞楚萍。

此时灰一寸，明日雪千茎。

项安世

项安世　除夕谕铃下两绝句

江边梅柳自知新，病里形容只向陈。

春色不干枯木事，明朝贺岁莫通宾。

项安世

项安世　除夕谕铃下两绝句

莫将新岁便为新，彩仗春幡不动陈。

未转东风犹是腊，明朝贺岁莫通宾。

项安世

项安世　处州叶德共挽诗

属厌多年所，归来近月评。

望之重十舍，已矣又平生。

无复论乡曲，犹能接舅甥。

短章随噂管，凄断不成声。

项安世

项安世　处州叶德共挽诗

儒服能军事，人心以富行。

邑中无恶少，堂上有佳名。

死得安仁诔，生经短簿评。

哀荣有如此，何必汉公卿。

项安世

项安世　春晴

东风澜浪满人间，小雨禁持故作悭。

宿雾翳妆浓著色，新阳晞沐巧梳鬟。

桃花落尽春无恙，柳絮飞忙日正闲。

报答年光无酒伴，尽拈佳句为江山。

项安世

项安世　春晴步出东城

山北山南草渐青，去年双鬓只星星。

春风不管游人老，又到江头白下亭。

项安世

项安世　春日湖上

一春官府倦樊笼，飞堕浮岚紫翠中。

云外凭栏临过鸟，石间披闸看奔洪。

东风茭荡关心绿，落日桃豩尽意红。

更踏苏堤湖面去，玉霄光里跨晴虹。

项安世

项安世　春日即事二首

拂拂水纹乱，阴阴花气芳。

轻霏入平野，小雨渡横塘。

柳色未全绿，草根犹半黄。

春容不可状，欲脱意还忘。

项安世

项安世　春日即事二首

好处难为画，閒中剩费吟。

花开相次第，日出半晴阴。

笑语人情乐，烟霏草色深。

望中无可采，忽忽总关心。

项安世

项安世　春日途中五首

未说离家日日晴，离家三日雨如倾。

津头小吏询名氏，但道当年段墨卿。

项安世

项安世　春日途中五首

一派清江两岸平，湿云将雨暗柴荆。

十年一觉荆州梦，通济江头沌里行。

项安世

项安世　春日途中五首

破艇冲风去似疑，短篷经雨漏如筛。

无端更著连宵雨，大似波神得厮欺。

项安世

项安世　春日途中五首

湖海今年最倦游，春来新上浙西舟。

天寒岁暮钱清路，又踏严州向婺州。

项安世

项安世　春日途中五首

微风急雪点微茫，渔浦江边上客航。

逆水趁潮如顺水，他乡送客似离乡。

项安世

项安世　春色三首

花因实盛村村有，树为花繁处处明。

浩荡九州春色里，输他桃李最多情。

项安世

项安世　春色三首

春风十九归桃李，白白红红得最多，

未抵垂杨春最惜，娇娇袅袅奈渠何。

项安世

项安世　春色三首

堕粉瓢红迹已陈，却将春色付何人。

东君老去都平施，绿幕连天一样新。

项安世

项安世　春暄

春来能几日，腊里未开年。

物色已如此，风光何習然。

半醒行似醉，微困坐成眠。

欲写融融意，都无句可傅。

项安世

项安世　春阴二首

好风疏雨沦红尘，收拾残花作翠阴。

春色不随桃李去，一川浓绿正深深。

项安世

项安世　春阴二首

烟花淡淡雨声息，云脚疏疏日影红。

桃花作雨梨花雪，春在绿杨芳草中。

项安世

项安世　淳熙己亥岁傅子渊劝予无弄文墨自是绝意笔研十四年矣非应用不得已

儿时月露与风云，半世调场罢策勋。

老子今年新有兴，良朋嗔我久无文。

不妨翰墨鸣斯事，聊遣篇章记所云。

不见衡州傅文学，春来雩咏满湘濆。

项安世

项安世　淳熙乙未登科是夏再中教官得绿绍兴府教授秋末还家待阙时杨枢密为

元祐真人第九春，玉颜惊喜识荆人。

如今凤质龙章士，又合抡魁作近臣。

项安世

项安世　淳熙乙未登科是夏再中教官得绿绍兴府教授秋末还家待阙时杨枢密为

雪中草草漫裁诗，沂国平生已可知。

今日功名付家婿，百花头上更何疑。

项安世

项安世　淳熙乙未登科是夏再中教官得绿绍兴府教授秋末还家待阙时杨枢密为

向来多士首何方，此学巍然道有光。

付与能方子程子，莫教章蔡更专场。

项安世

项安世　淳熙乙未登科是夏再中教官得绿绍兴府教授秋末还家待阙时杨枢密为

诸公奉诏选豪英，翰墨声名要老成。

谁敢一钱经卫尉，直须倾盖赠先生。

项安世

项安世　淳熙乙未登科是夏再中教官得绿绍兴府教授秋末还家待阙时杨枢密为

五星高会记当年，笑语喧江夜不眠。

今日江头看独往，人生聚散亦堪怜。

项安世

项安世　淳熙乙未登科是夏再中教官得绿绍兴府教授秋末还家待阙时杨枢密为

霜风策策鼓黄芦，满眼吴江旧去途。

梦到月明天阔处，夜深泥宿故城湖。

项安世

项安世　淳熙乙未登科是夏再中教官得绿绍兴府教授秋末还家待阙时杨枢密为

夜醉色河酒满船，晓餐湓浦浪掀天。

回头已作三年梦，应笑当时尚少年。

项安世

项安世　淳熙乙未登科是夏再中教官得绿绍兴府教授秋末还家待阙时杨枢密为

江南官路接天开，五月长安赐第回。

若见门人旧题处，亦须披拂记曾来。

项安世

项安世　祠山庙

方颐大目一髯士，百世庙食祠山宫。

男儿生世不自立，死作饿鬼何时穷。

项安世

项安世　次胡仲方东湖送别韵

只知白下棠花白，不记湖边草色新。

郁郁楼台笼戍柳，荒荒苔藓画游舲。

重来老子惭无恨，徉卧尊前醉不醒。

投晓张帆顺风去，怕遭民吏笑明廷。

项安世

项安世　次黄司户红糟韵四首

督邮面上多趙红，如此娬媚非真容。

向来清白不受来，正气本自天和钟。

尔来施朱学时样，调羹亦复资浓丰。

急须破瓮覆残滓，勿以软美宜新菘。

项安世

项安世　次黄司户红糟韵四首

江南水作桃花红，酿成十五女儿容。

眉山先生忽惊见，一曲便欲拚千钟。

谁傅春过信江北，小槽残滴何能丰。

相逢但欲觅苴滓，杯羹为荐霜畦菘。

项安世

项安世　次黄司户红糟韵四首

主人厨中鱼尾红，把酒一笑相为容。

燕脂炼就玉雪汁，琥珀光透琉璃钟。

酒酣万事忽惊散，捽耳顿足歌年丰。

连缸拗倒同一醉，尺铁为我髠园菘。

项安世

项安世　次黄司户红糟韵四首

世人两眼迷青红，百尤一笑无欢容。

仙官美禄不肯受，白首世路夸龙钟。

高人箕踞得所籍，焦柈不羡天厨丰。

我欲从君觅羹法，有田种秫园栽菘。

项安世

项安世　次老沈秀才韵

千驷不数齐封君，四山饿夫万古名。

势利须臾覆手雨，邱壑耐久无心兵。

有田三顷多种秫，栽兰九畹当餐英。

他年会有佳客过，东老向来如此清。

项安世

项安世　次李校书韵嘲阁下红梅

托迹千花冀可曹，冰姿何敢露秋毫。

只随婢子希红药，肯信仙家有碧桃。

照影日华烘玉颊，承恩衢勺醉香醪。

自抛腊雪茆檐梦，应羡春风画阁高。

项安世

项安世　次刘子野送别韵

贾谊莫思行说背，陈汤空想郅支头。

子规枝上三更觉，白鹭山前万事休。

櫜矢戢戈歌四夏，带牛佩犊免防秋。

一犂先向东郊去，稻滑蔬肥百不愁。

项安世

项安世　次罗机宜韵

笃道罗夫子，平生一展禽。

由由无失已，耿耿独垂今。

问舍家仍在，居家隐自深。

祗今人不置，无处辞朱金。

项安世

项安世　次罗机宜韵

不识田何易，空然愧项生。

学文经子厚，评品得锺嵘。

内省无他技，谁欺有隽声。

后来资汲引，因见古人情。

项安世

项安世　次前韵答徐监门

依环倣磐作园池，戛玉铿金出好词。

世擅文章从魏氏，家傅仁义见韩碑。

抱关碌碌卑飞日，去国迟迟独往时。

相值两穷方有味，短笺朝暮送新诗。

项安世

项安世　次前韵督高秀才和诗

一雪来何暮，经年望已深。

狂于三月絮，清甚九皋禽。

纵未扁舟兴，能忘五字心。

如何高处士，断得此时吟。

项安世

项安世　次前韵饯高教授

饯者石与高，庆者徐与项。

醵者郑与苏，张侯为兼讲。

酒兵互劘壘，学植交剌{耔去子换部去阝}。

时与优孟词，间出德出棒。

吻捷诧先鸣，途穷争绝港。

同声暂谐昵，异论忽儱{左亻右上彗去下下冉}。

百年能几笑，莫作受钱缿。

明朝会稽脚，已著邕州{上封下系}。

饥驱自此去，担远无人耩。

谁能告诸公，收取镜湖{左忄右丰}。

项安世

项安世　次前韵谢王主簿二首

夷甫风姿满坐头，瀎冲电目照人明。

更拈秋水长天句，来映清霜十月晴。

援笔而成弥处士，摇毫不尽崔廷评。

若容跛鳌追高步，勿卹驱尘小作程。

项安世

项安世　次前韵谢王主簿二首

南州高士到湘州，山鬼湘娥暮暮愁。

行世头颅浑欲老，贺天胸次未经酬。

搜残风月三千界，吟破江湖九十洲。

谁报玉皇香案道，早将关放石渠休。

项安世

项安世　次前韵招郑检法

人健萸真好，尊开菊自知。

无聊念前日，一笑及斯时。

高处云如帽，愁边雨欲丝。

能来纸窗底，相伴赋新诗。

项安世

项安世　次韵

高沙白魝记天如，葵扇桃笙度日居。

诗里燕虫时漫与，醉中鸥鸟正于胥。

忽遭唤起披金甲，自笑平生论石渠。

身世万端谁得料，一番江雨又成余。

项安世

项安世　次韵呈杨秘书

杞人惧天压，夸父追日走。

智微思远道，力不扶戾斗。

岂非志士节，犹在君子后。

恭惟鲁东家，用大无不有。

尤时甚援溺，慕主工自牖。

时难亦勇退，义合岂株守。

高第多伟人，言仕辄遭否。

嗟予本何能，过涉欲濡首。

项安世

项安世　次韵承甫兄重阳

露入枫林叶未黄，风将花信到南阳。

一年好处咏九日，四海几人雕寸肠。

偶尔至今成故事，亦须随分击萸囊。

陶生孟祖当时意，可但区区为一觞。

项安世

项安世　次韵程尧仲风雨诗

春来长是雨相禁，春事能消几日阴。

一夜小桃红削迹，明朝芳草绿惊心。

墙沟{左氵中孚右虎}{左氵中孚右虎}忙如箭，檐瓦潇潇怨似吟。

前日东亭看花处，不知尊在与沙沈。

项安世

项安世　次韵程尧仲风雨诗

浩浩阴风彻屋号，霏霏寒雨一天毛。

撼醒花柳经年眼，润透郊原百尺膏。

鼓舞孰知神物妙，沾濡方表化工劳。

游人只见春能好，香满园林绿满壕。

项安世

项安世　次韵酬杳仲文春日宴集

步屧随春亦偶来，堂前双燕莫深猜。

明年我自沧浪去，无限人从紫陌回。

宝扇临风听曲度，绣帘低日看花开。

一尊幸许陪诸老，急拍深杯未用摧。

项安世

项安世　次韵储检法送行

别去动经年，相过但旬日。

会心能几何，欢意忽已失。

何年岘山头，此主复此客。

官回便重到，我齿已半百。

侍立四颜红，岂有今日色。

坐中六七子，星散那再得。

念之意已动，况此真远役。

秋风洞庭岸，落日贾傅宅。

主人九霄上，怅望云雨隔。

回首叫苍梧，知予正愁寂。

项安世

项安世　次韵储检法帷字

岁月客中老，交游天下奇。

衰州访人物，台法妙天姿。

年事真堪惜，人情莫浪随。

青春能几许，绿叶看成帷。

项安世

项安世　次韵答胡季履复荆门故宅

镜里枯疏雪点毛，笔端凌乱雨浮膏。

侵疆稍稍龟阴复，作堵渠渠鸿雁劳。

乔木有孙关国体，故基能筑是人豪。

自言书就堪□□，谁谓先公论太高。

项安世

项安世　次韵答胡委履二首

吾易不师房与雄，吾筴不占方与功。

曰生一字有馀矣，万有二千无隐尔。

家人养火青枫前，过鼎一散成灰烟。

泉亭长在麓之始，一止于山斯蹇矣。

君不见坎离汲汲长相亲，天渊混混无停云。

栋根已腐先复神，硕果未落心先人。

心源翼翼城与瓶，目光步步蘧而醒。

得路至死行勿还，一篑自到天门出。

不愁缉缉仍翻翻，偏我诈诈与奸奸。

只愁衰惰忘跻攀，生意自断它人难。

公家此事最了了，万仞峰头看飞鸟。

忽然怜我{上举去井换鸟}鸠鷃雀之凡毛，傅之鹏翼何其高。

项安世

项安世　次韵答胡委履二首

君不见大胡公，春秋一笔诛群雄，

要与排鸿驱家争无功。素王吾无间然矣，

命世虽云无有尔。至今可望不可前，

海山云气蓝田烟。后无终极前无始，

定以一元而已矣。又不见小胡公，

沈潜探索要且亲，傅心嫡派非礽云。

善根生圣圣生神，此理即元元即人。

至今汲汲随畓瓶，涸者得濡狂者醒。

濂溪已远州还，此事往往归衡山。

大儿如祖洪涛翻，捎摋地怪麾天奸。

小儿如父勤鑽攀，深观博取为其难。

二公有蕴行未了，可惜光阴如过鸟。

二儿今日又霜毛，若要及人毋太高。

项安世

项安世　次韵答刘正将

落魂刘郎住藕池，湖南湖北竹枝词。

风流故有诸孙句，绝妙都如幼妇碑。

玉斗歌成微醉后，银河曲就浅寒时。

文章自倚兼馀体，不分人来只看诗。

项安世

项安世　次韵答罗鄂州二首

相望才信宿，一出尚徘徊。

谁谓坚高处，真成竭蹶来。

人情伤蹭蹬，学力讳迟回。

欲火焚林去，如何水一杯。

项安世

项安世　次韵答罗鄂州二首

任重心长在，年侵力未堪。

圣贤憎独学，老宿幸同参。

已信乾坤蕴，无逾孔孟谈。

谁能中道废，长使一生惭。

项安世

项安世　次韵答潘监税勉其小忍

旧目潘怀县，长怜簿官卑。

清秋一摇落，绿鬓两衰迟。

今代诸孙在，遗风百世知。

四声哦激烈，九折诉嵌{嵌甘换奇}。

锻链心成癖，磨砻句少疵。

欲赓鼓泽事，重和大苏诗。

得也聊三士，安之岂二宜。

殷勤倩蛮素，唱我反骚辞。

项安世

项安世　次韵答任贡父见寄三首

千金县虿尾，一柱兀波心。

吾道今如此，微生力未禁。

正须公等助，莫废别来吟。

拄杖当分付，相期化邓林。

项安世

项安世　次韵答任贡父见寄三首

有情方是物，无敬莫言诚。

此事非俄测，由来只自成。

个中勤积累，熟处会分明。

未厌拘挛隘，他时满八瀛。

项安世

项安世　次韵答任贡父见寄三首

日者人间世，家傅洛下书。

谁能定真实，转沉堕空虚。

莫倚文无害，常怀行有馀。

词华非所欠，水溢自成渠。

项安世

项安世　次韵答蜀人薛仲章

只怜久病刘公干，不羡多驺邓仲华。

解寄长年新句法，颇思前夜好灯花。

自离窗外千秋雪，长看天西一色霞。

想见疏桐凉月下，幽鸿无伴立寒沙。

项安世

项安世　次韵答吴阜之投赠

沈沈寒甽绠千寻，澹澹疏弦瑟五音。

读罢自今三太息，个中应有一生心。

君真骨相超凡马，我已情怀学展禽。

肯为明时当许事，科场文字未须深。

项安世

项安世　次韵答席蕃秀才论春秋

北冀之土南交州，瓜戎直西东泗浮。

中间代霸若桃梗，列国聚散同夫不。

史编断烂杂蟲鼠，野记纷纶充马牛。

惊雷破聩目开瞽，上起蔑歃终麟游。

玄船书字亦刀削，如木遇扁金逢欧。

不同辞子付泡幻，肯信蒙臾判浮休。

妍皮丑骨区万态，大川小港条千洲。

年深未免成伯帛，声乱已复还邾邹。

崛兴啖赵倚天斧，嗣有陈胡横海舟。

群言一划露初意，后学平济无千尤。

当时岂为题目计，此日寝成场屋流。

横穿异义作

体，立取贵绶驱雄驺。

席君吾情好兄弟，蜀都此学多声猷。

得来三欢出诗本，昿此一笑同茶瓯。

愿披一十九万字，与子斟酌更献詶。

项安世

项安世　次韵当阳沈知县送行

尔行欲何之，触热官里去。

官今有何急，须尔不得住。

借问年几何，四十倏已暮。

前途更如此，所著真几屦。

明廷集夔襄，古乐偏韶頀。

独吹牛背笛，焉往不得牾。

但闻湘山好，藏室锁烟雾。

平生独往梦，恍惚至其处。

胡张骨已冷，学者半新故。

谁能用师说，九守立坚戌。

閒挂一青笠，往唤洞庭渡。

飞上祝融峰，晴云擘轻絮。

项安世

项安世　次韵鄂州吴少保南楼

武昌城头起高阁，下见二江争一壑。

滔滔还作一江流，底用相遭苦相恶。

庾公当日此登临，拊髀北风思远略。

檐开历历汉阳树，多少雄心入开拓。

暮年出手竟抢攘，千丈涛头空寂寞。

何如乘月坐胡床，且共诸人跨鸾鹤。

平生枉恨王公弱，要是王公高一著。

古来经济有包荒，愦愦故应强凿凿。

只今遗址向千年，又见神州□□索。

凭栏堪赏亦堪嗟，长使游人望关洛。

项安世

项安世　次韵范有交秀才投赠二首

头颅看即已如斯，狡狯何能尚昔时。

物自有情非我也，笔因随意偶书之。

不知风壑焉由籁，但见春林忽自枝。

老去诗名多减尽，咏沂门户欲宽窥。

项安世

项安世　次韵范有交秀才投赠二首

昩江范子亦奇哉，谒入寒厅眼为开。

少日论心弋阳老，新年行脚良斋回。

君方赤手骑生马，我已冥心学死灰。

空复项斯门地在，个中无处觅诗才。

项安世

项安世　次韵奉东溪刘居士

雪领飘萧电日明，老于尘里讵沾尘。

惠连已解傅吾句，元亮何妨得此身。

诗卷酒杯为事业，药囊丹鼎自君臣。

幅巾裿长安市，谁识东溪直钓人。

项安世

项安世　次韵高安抚雄楚楼饯别

醉擘鸟丝写玉栏，坐分鸾{左月右榷去木}脍龙肝。

已知全楚风流在，更觉将军礼数宽。

一日楼成供燕饯，明朝岸转忆高审。

幅巾藜杖他年事，准拟归来得重看。

项安世

项安世　次韵高秀才借观襄郢诗卷

先生練句本无奇，信笔闲题总是诗。

或似村歌闻野店，又如神笔降业祠。

大篇写处谁能改，好句忘来亦不追。

唤作吟哦君自误，是侬襄郢纵谈时。

项安世

项安世　次韵高秀才木芙蓉

流落秋江世未知，知心未有子西诗。

苏韩句外新相识，孔孟门中许独窥。

不怨碧桃真义命，最宜青女好襟期。

娉婷耻向东风嫁，羞杀邯郸道中姬。

项安世

项安世　次韵高秀才重九二首

未待经霜拆嫩黄，已思斜日醉高阳。

鬓毛拟共冠巾约，诗句先含萸菊香。

小雨微云愁令节，批风借月倚新章。

应门莫报催租史，酒债如今也未償。

项安世

项安世　次韵高秀才重九二首

茱萸未插鬓先黄，兄弟西陵更岳阳。

鸿雁来时俱是泪，菊花知汝为谁香。

台因抱病难重上，诗为摧租已断章。

新样小槽官酿熟，输君直把九秋償。

项安世

项安世　次韵和胡仲方正月二十五日雪

减却濠沟厚却城，散如丝忽聚如京。

夜兼风势千江立，晓借林花万象荣。

恃我柴门高卧稳，敌君竹阁醉吟清。

长歌慷慨摇冰柱，至乐衔心未易名。

项安世

项安世　次韵和黄江陵重午二绝

门前贴子蟲书小，壁上仙人虎脊高。

欲起沉疴无旧艾，枕边霖鬓日萧骚。

项安世

项安世　次韵和黄江陵重午二绝

老便蜜粽加餐易，病却蒲根仙嚼难。

系腕只馀心似结，沐芳谁与臭如兰。

项安世

项安世　次韵和王沙清春游

自笑年来多病，一春辜负嬉游。

造物故禁双眼，东风为惜缠头。

项安世

项安世　次韵和谢江陵杨县丞投赠四首

柴门密掩但如孙，白榻高县偶似陈。

皮骨久将梅共瘦，鬓毛难与柳争新。

却思二十三年上，曾醉千岩万壑滨。

蘯月蓼风如昨日，尧天依旧满怀春。

项安世

项安世　次韵和谢江陵杨县丞投赠四首

径苔铺翠叶堆黄，生怕人来便踏伤。

病久养成心性懒，闲多衍得岁年长。

已拚故我忘俱尽，忽话当年喜欲狂。

莲荡稻田相对起，镜湖南北好风光。

项安世

项安世　次韵和谢江陵杨县丞投赠四首

与君齐宦五云东，与我齐生一岁中。

今日天涯须共笑，半生头鬓备相同。

观中香火无官守，庭下吟{左口右名}少事功。

未必苕溪闲惟此，卖船归去莫匆匆。

项安世

项安世　次韵和谢江陵杨县丞投赠四首

卖臣五十贵何疑，衣锦怀章亦未迟。

苕霅有情依替毂，簪缨无数足亲知。

只消笑同长安得，何用歌穿郢市为。

江汉且漳吾老矣，药囊如栉气如丝。

项安世

项安世　次韵和张安抚九日龙山赋

使君千骑踏清秋，乞与他年说胜游。

自有名山无此客，痛湔遗臭为吾州。

野人已毕三时务，老子聊宽一日愁。

犹有平生尤国意，不堪摇落对江流。

项安世

项安世　次韵贺叶运干改官

伊人匪□即东如，于我谁何伴退居。

才到九门催引见，速来平地学追胥。

雷轰古县栽穠李，水满芳塘泛碧渠。

戏把闲忙问同异，莞然微笑刃之余。

项安世

项安世　次韵衡山徐监酒同考府学试八首

诗里坎悰久自知，意来聊复寄于斯。

要知风节高多少，万事如今总似诗。

项安世

项安世　次韵衡山徐监酒同考府学试八首

少时亹亹著新功，老来萧萧渐秃翁。

辜负平生好师友，纳湖云谷两仁翁。

项安世

项安世　次韵衡山徐监酒同考府学试八首

世间无事可关心，只有丰年愿最深。

春旱恼人头欲白，朝来一雨万黄金。

项安世

项安世　次韵衡山徐监酒同考府学试八首

欲浓还淡云容碎，似见如藏日影微。

赚得鸠声长又短，不知雨意是耶非。

项安世

项安世　次韵衡山徐监酒同考府学试八首

烛灺灯枯夜漏残，眼眵腰白吻声乾。

上床一觉江南梦，放艇高歌七里滩。

项安世

项安世　次韵衡山徐监酒同考府学试八首

南州门户到云来，犹有诗情出九垓。

怜我风帘鑽故纸，借君月露洗黄埃。

项安世

项安世　次韵衡山徐监酒同考府学试八首

夜久看书眼倍明，春来觅句思偏精。

不嗔科举遗佳士，更把时文教后生。

项安世

项安世　次韵衡山徐监酒同考府学试八首

祝融峰下篵糟邱，此段输君一流。

误到尘中踏尘土，却思江上驾渔舟。

项安世

项安世　次韵胡抚干雪诗每句寓再字仍用汝阴诗禁

积疑茶井实，高恐剑峰平。

星暗楚双路，津迷洛两生。

随风来不断，洊水冻无声。

已觉一为甚，更堪三后行。

力减沙头酒，情添汉浦神。

有歧俱可可，无鬓不新新。

淮蔡层城夜，元和二月春。

遥瞻双阙贺，难预合班人。

项安世

项安世　次韵黄县尉祁阳遇全州试官同归

粉字朱牌簇县津，绿蓑青笠洗行尘。

一时客路同归棹，半是年家及里人。

秦代徽君岩上石，吴时霸主涧中神。

休将短发供离恨，早卜宽乡作酒邻。

项安世

项安世　次韵寄谢杨制机

把卷怆然不自胜，古来离合岂人能。

未应鬻髢尤穷发，暂喜餐蔬得枕肱。

身逐南云亲色养，梦寻巴瘴隔心朋。

囊中贝母烦分惠，独学仍愁旧病增。

项安世

项安世　次韵江陵曹令祈雨

吾赏言封侯万里不直钱，不如洛阳负郭二顷田。

清风午枕睡初熟，明月一瓯吾自煎。

门前{左禾右罢}稏新酒熟，丈夫肯受儿女怜。

非不知鸣钟与鼎食，雨蓑风笠性所便。

有如北人事鞍马，不信世间乃有万斛之楼舩。

老农对我忽三叹，此事乐矣今无年。

忍饥死待一啜菽，又见赤日县青天。

高田尺寸破龟兆，下田杪忽生针氈。

{左风右夕}风抒水乾七泽，火云炽空炮百川。

掘残草实到黄壤，踏尽藕根倾碧圆。

得钱卖饭不及夕，岂复一饱期安眠。

田家活计遽如许，苦语一听双潸然。

天河谁能搀壮士，甘露更忍谈高禅。

纷纷官吏走香火，往往聚落无炊烟。

云雷虚无空霹雳，老稚失喜真狂颠。

欲赓噫嘻颂祈谷，安得好语来愁边。

我诗穷悴不足录，明日叫号如饥鸢。

项安世

项安世　次韵江陵王抚干送行

江西回首白云深，磊石山边问水程。

少日经行嗟老大，壮心零落笑平生。

官曹无计逃寒冷，书册惟堪记姓名。

悔不早师王处士，药炉琴轸自关情。

项安世

项安世　次韵江陵张抚干送行二首

戌瓜达首夏，行李傍中秋。

此意元衰懒，吾生足滞留。

竹枝看峡舞，月子听吴讴。

官况能多少，栖栖一世愁。

项安世

项安世　次韵江陵张抚干送行二首

萧萧青草岸，籫籫钓鱼竿。

此地规逃世，傍人误唤官。

夏凉眠麓寺，春晚戏雩坛。

却笑平生谬，崎岖自作难。

项安世

项安世　次韵江陵张书记送行

行行得好辞，忽忽疑昼梦。

朝餐手不释，夜卧心屡诵。

皎若朱丝弦，清于玉壶冻。

美人家三世，有笔修五凤。

诗从周汉学，不记梁与宋。

深沉大招赋，汗漫长杨讽。

玄机捩天关，远思弥禹贡。

诗人例空言，此士有实用。

经權粲衡石，事物森纪统。

上官畏争执，疲俗感哀痛。

情虽到真核，法必任宽纵。

有才人所难，既老心不动。

蕴玉讳求沽，韬弦耻争中。

自言州县久，羞胜市朝閧。

岁晚无万牛，江空偃孤栋。

今年何因缘，诸使忽倥偬。

倒海觅珊瑚，搜山出银瓮。

似闻二星来，约与元师共。

推君上周行，为国选汤众。

荐员每如此，物论宁不衷。

泛水拔红蕖，腾云上青鞚。

所悲贱子远，不及诸贤送。

投身伴鸮鹏，矫首瞻洛雍。

天乎祸吾宗，伯也困淹讼。

惟君援以手，此德不可颂。

但祈张夫子，早作汉郎从。

展尽黄石书，归来赤松洞。

此时从之游，必与我伯仲。

项安世

项安世　次韵金陵掾属登赏心亭十六韵

赏心淮水头，楼观岌以举。

下分沤鸟界，上入归鸿许。

登梯云湿履，肆席星落俎。

龙争失孙马，鲸戮空峻处。

湖通晋代沟，草入吴时圃。

长啸动危阑，惊风散蒙雨。

君看柱间字，夭矫尚尽舞。

身后岂不荣，生前固多龉。

君看亭下人，古木冠黄土。

犹应悔存日，剩不荒酒所。

只今十九客，一笑集宾宇。

却后三十年，重来共谁语。

念此令人悲，鬓发坐成古。

忽忆少年时，胜肯济刚膂。

前川问花柳，春半天色午。

此乐今未央，寒藤进衰武。

项安世

项安世　次韵李士衡失解送公衍赴调二首

世事从来亦偶然，何妨浊酒且中贤。

诸天入定凭谁问，五色迷人自古傅。

谢客堂中劳梦草，谪仙市上且开船。

飞鸣款作三年计，好在秋花晚更新。

项安世

项安世　次韵李士衡失解送公衍赴调二首

向来翰墨付群儿，直把行藏待主知。

风引去帆声猎猎，手调焦尾意迟迟。

遥知夜宿吹藜处，恰是春深造榜时。

预恐阿婆愁见我，略须回马避旌麾。

项安世

项安世　次韵李校书贺张部门除寺簿诗

酷爱陶元亮，生憎庾子山。

杯中今兀兀，镜里昔斑斑。

愿子飞腾速，容予浩荡閒。

他时江海上，莫遣尺书悭。

项安世

项安世　次韵李校书雨中至四圣观三绝句

今日真仙宅，当年处士家。

江梅疏影尽，无数海棠花。

项安世

项安世　次韵李校书雨中至四圣观三绝句

花片洒行廓，苔痕上赭墙。

阜陵游幸处，花草亦悲凉。

项安世

项安世　次韵李校书雨中至四圣观三绝句

积雨全迷路，皇天上做春。

提壶休劝客，城外有饥人。

项安世

项安世　次韵李著作送行二首

群居未信相从乐，要识相从是别离。

芸阁掩关当宿夜，江船吹火未眠时。

无人见雁同持酒，有客看猿自赋诗。

诗墨酒痕随处有，故人谁与寄将知。

项安世

项安世　次韵李著作送行二首

秋来定有池阳雁，飞过蓬莱报子知。

天上旧游今似梦，觉来追忆如甚悲。

檐前日屋融融暖，阁下风廊细细吹。

最爱石渠明月夜，清霜飞下老梅枝。

项安世

项安世　次韵连通州祷雨弥勒像二绝句

欲呼弥勒下天宫，云叶森森意已浓。

尘世为霖消底物，葛陂龙是向来筇。

项安世

项安世　次韵连通州祷雨弥勒像二绝句

田父占云控血诚，治中得句写江清。

若为古堰千龟裂，得似词源万斛倾。

项安世

项安世　次韵卢漕木芙蓉二首

风波久厌水中央，初日精神入槛光。

木末端来就词客，墙头应是误行郎。

高花大叶宜图障，浅绿深红照豆觞。

壮观秋容惟有此，霜边倒尽雨边荒。

项安世

项安世　次韵卢漕木芙蓉二首

吹残池面旆中央，幻出台前艳粉光。

衣典欲催愁杜老，鬓霜难拒笑潘郎。

风来尚恐波生陆，暑退犹疑叶可觞。

拟种陶朱三百树，广文茅屋未应荒。

项安世

项安世　次韵路德章石头城吊古

竹间寒日净晖晖，竹外空罔草木衰。

东晋旧城惟月在，南唐凉殿有风和。

人来野寺寻遗迹，僧指苍烟说故时。

试问春花秋叶句，何如玉树后庭诗。

项安世

项安世　次韵路德章吴斗南同迓朱侍讲

两年京洛笔生埃，忽见清诗眼为开。

萧洒并将秋色写，雄豪更带夜潮来。

可怜拄腹五千卷，谁与浇愁三百杯。

莫遗晦翁闻世事，怕教兴尽却思回。

项安世

项安世　次韵罗郢州送别

江上相留不肯留，渡江沿岸却回头。

汉江东去人西去，不见高城始是愁。

项安世

项安世　次韵潘都干菊花六首

花草春时迹远，风霜急处心夷。

生怕忱帏收去，粉香脂气薰肌。

项安世

项安世　次韵潘都干菊花六首

长恨独醒无赖，和英餐向冯夷。

我自浮沈酒里，鹅黄薰透香肌。

项安世

项安世　次韵潘都干菊花六首

霜神亦有丰韵，未可寻常等夷。

赤尽红头枫叶，却能偏护花肌。

项安世

项安世　次韵潘都干菊花六首

食杞何须慕陆，采薇未用夸夷。

别有寒潭秋蕊，能留鹤发松肌。

项安世

项安世　次韵潘都干菊花六首

暖风和日花时，不共人争丑夷。

自爱霜深月冷，累累金粟生肌。

项安世

项安世　次韵潘都干菊花六首

断无罗绮追随，政要儿曹鄙夷。

千古一人知已，重阳无酒温肌。

项安世

项安世　次韵潘都干水晶菊二首

幕中安得野人园，种此晶荧白玉丹。

冷淡虽无九春分，风流还得一冬看。

银杯共色深宜酒，纸帐围香木怕寒。

只向河阳种桃李，今时潘胜旧时潘。

项安世

项安世　次韵潘都干水晶菊二首

莫遣秋霞到晚园，怕将铅脸照成丹。

落英但可和冰嚼，□色惟宜带月看。

清似雪霜仍耐久，老于篱落不言寒。

一枝合是闲人插，四海知侬鬓已潘。

项安世

项安世　次韵潘都干喜杨中库归督其和诗

鸣莺三叹友声诗，底事闻壎未应晓。

嗟我金兰多寡彼，贲然风月喜来思。

将军老去犹横槊，壮士前行莫退绥。

只恐监军门下客，未容戎幕举三麾。

项安世

项安世　次韵潘都干元夕

春草萋萋六代陵，元宵风景属残僧。

街头年少浑无事，共点油钱放塔灯。

项安世

项安世　次韵黔阳王令诗五绝句

洞庭五百里巨浸，衡岳七十二高峰。

不是公家椽样笔，个中施手若为容。

项安世

项安世　次韵黔阳王令诗五绝句

旧日辋川图上翁，而今孙子尚家风。

如何寂寞黔阳去，五两青纶一{左禀右久}宫。

项安世

项安世　次韵黔阳王令诗五绝句

骊珠一百二十六，落纸轻圆字字同。

怪得春来全少雨，烟云都在锦囊中。

项安世

项安世　次韵黔阳王令诗五绝句

见说吟哦三十载，从来此事一生功。

劝君莫用雕镌得，只恐今人晚更穷。

项安世

项安世　次韵黔阳王令诗五绝句

我亦童年学露蛩，老来留眼送归鸿。

自从谢绝曹刘后，浩荡春光满太空。

项安世

项安世　次韵沈告院问讯南湖

欲问南湖事，南湖事若何。

主人新{上户下鸟}正，风物旧沤波。

绿发深深柳，娇钿细细荷。

槛虚宜斗鸭，船过莫惊鹅。

项安世

项安世　次韵沈若院见赠

三载鸣弦宓不齐，姓名飞动玉宸知。

从来兰省丝纶署，梦入栀林草木诗。

我亦放言聊尔耳，君真施手事于斯。

为寮况是张公子，锦笔淋浪日对持。

项安世

项安世　次韵叔父从沈氏乞酒

雨后桃笙新睡足，经年一梦葡萄绿。

江南庾信万斛愁，安得杯羹为渠饫。

南风日日送啼鸟，东老好事今能无。

督邮面目日可厌，青州网密音尘疏。

谁能过我致十榼，奇字尚堪供问答。

令人自忆平阳侯，日饮无何惟闭閤。

项安世

项安世　次韵送刘左史去国

手把东溪处士书，欹眠湖上小僧庐。

生僧人作侍臣看，自喜身今客子如。

去国祗堪千古重，看囊那得一钱馀。

二年两过刘郎洑，应为家林又少除。

项安世

项安世　次韵送新潜江滕令

髯滕笔力万钧强，少日诗声远擅场。

身著青衫头半白，腰县铜印绶仍黄。

鱼来俞市鲜无数，酒满龙渊乐讵央。

若许为氓仁政里，一廛烟水受渔郎。

项安世

项安世　次韵送新潜江滕令

县南堤破户全逃，县北堤存尚可苗。

春野纵耕无吠犬，秋场一笑足迎猫。

解牛巨手烹甑水，戏彩深情化哺枭。

时唤云洲沦小篆，少于韩蔡老于潮。

项安世

项安世　次韵送应秀才往池舒二州

瑶琴弹古曲，何事有哀音。

客子道途远，棘人霜露深。

齐山同雁宿，天柱共猿吟。

二牧高人问，归来满孝心。

项安世

项安世　次韵苏教授饭郑教授五首

卧龙山下鹿门居，消得幽人一草庐。

更有胜如诸葛处，稻花香里看芙蕖。

项安世

项安世　次韵苏教授饭郑教授五首

琼枝璧月夜争新，玉粒云抄岁有陈。

列屋万钟祗此是，更须骑马傍何人。

项安世

项安世　次韵苏教授饭郑教授五首

采蘯堪赋月斋诗，稚子谈经已大奇。

翁但绿阴啼鸟下，敷床眠到日西时。

项安世

项安世　次韵苏教授饭郑教授五首

叹息吾家老郑君，三年孤鹤困鸡群。

天教此地苏司业，与对当时郑广文。

项安世

项安世　次韵苏教授饭郑教授五首

三生杜牧垂纶手，渠自长安障日头。

我意从来端易败，分司御史莫来休。

项安世

项安世　次韵苏主管大礬山歌

我昔典司群玉峰，中有一峰如此雄。

层珪累璧以亿计，垂棘县黎知几重。

瑶墀日上光煜爚，琪树风过声冬珑。

依稀西母翳白凤，彷佛波神驱玉龙。

自从失脚堕尘土，无复有梦登芙蓉。

扁舟独钓秦淮月，忽见当年眼中雪。

苏郎那得便欺人，云是来从武都穴。

春深犹在玉皇家，秋杪却安淮海宅。

谁欤有力负之走，夜半趂屭群鳌力。

自是苏郎有仙骨，造物向君难久啬。

遂令仙圣役鬼工，预割云根分半席。

亦知客子是前官，送与新诗合消得。

客今跛鳖行步悭，无复鳌背观鲸澜。

何如举此为客寿，却送苏郎登道山。

项安世

项安世　次韵苏主管青溪十绝句

与君相别若耶溪，十载湘航与蜀梯。

恰到六朝行乐处，台城东畔冶亭西。

项安世

项安世　次韵苏主管青溪十绝句

不分诗颠著病魔，一杯姜酒汗滂沱。

须臾下笔风雨吼，写尽清溪曲曲波。

项安世

项安世　次韵苏主管青溪十绝句

日西何事客归迟，等看娟娟一寸眉。

却民嫦娥太夸客，和宫推出桂花枝。

项安世

项安世　次韵苏主管青溪十绝句

雨馀溪水十分盈，更革秋潮数寸生。

西浸夕阳东浸月，并于池面作鲜明。

项安世

项安世　次韵苏主管青溪十绝句

风前月放玉杯圆，雨后云拖翠楼纎。

月要钟山全体见，云师只肯露微尖。

项安世

项安世　次韵苏主管青溪十绝句

多谢西风护绿漪，不教一点动琉璃。

并留杨柳春时叶，总向琉璃四面垂。

项安世

项安世　次韵苏主管青溪十绝句

清溪元有几家湾，留得如今一曲残。

六代旧人无处问，只馀淮水与钟山。

项安世

项安世　次韵苏主管青溪十绝句

墙头红旆醉僛僛，大将防江出六奇。

我自中原行铁马，他时此物不劳施。

项安世

项安世　次韵苏主管青溪十绝句

不须北阜与西凉，城里溪亭賸得狂。

风过静观波治乱，云閒閒看月兴亡。

项安世

项安世　次韵苏主管青溪十绝句

老翁何处已飞仙，想跨寒驴挟短鞭。

来徃段家池上路，只今枯柳尚鸣蝉。

项安世

项安世　次韵苏主管小礬山歌

大字峥嵘如石柱，小字参差似钗股。

醉中写出礬山歌，梦中飞入礬山路。

恍然身在空林间，壶公八柱横当前。

并州剪刀色如水，剪取一半壶公烟。

袖归阁置晴窗著，相伴匡床閒企脚。

浑家惊喜看不休，一拳寒雪春未收。

但怪长身成缩瑟，不见当年倚天立。

昔如四辅朝帝乡，今如侏儒栏榡旁。

元是山灵有诗癖，要来丈室亲词客。

帝令费老下教之，千仞高崖缩盈尺。

又怪素发垂冰肤，不见当年青玉腴。

昔如婑{左女右上左下月}春风髻，今如点滴银盘酥。

元是山灵生老思，时世梳妆非所喜。

帝令河汉下濯之，洗尽烟岚见云子。

四翁相对凛不他，正味森森酸齿牙。

更著瑒花成五友，同名共色相辉华。

项安世

项安世　次韵苏主管忆庄器之贤良

娟秀从牙茁，声名奋角羁。

人愁万事早，谁料一官迟。

宪也虽非病，桑乎可使饥。

有穷难手援，无梦叹吾衰。

项安世

项安世　次韵岁暮对雪书怀

问寝荆江上，留家湘水滨。

心关两处念，鬓改一年新。

屑玉逢天富，铺瑶盖地贫。

归来见三白，因得贺乡人。

项安世

项安世　次韵孙佥判试院中秋咏月三绝

鸾驾乘风上玉清，青冥风露湿琼英。

我时独笑无人解，四海诸公共此明。

项安世

项安世　次韵孙佥判试院中秋咏月三绝

挥毫可但佐摛文，照破平生种种尘。

一点清明如古镜，八方圆转似车轮。

项安世

项安世　次韵孙佥判试院中秋咏月三绝

此夜清光万古同，自开场屋几番逢。

如今压倒诗人后，不许狂僧打夜钟。

项安世

项安世　次韵孙司户黄堂观醮遇雪

江陵旧识李谪仙，向来一梦今恍然。

依然斗酒诗百篇，锼剔造化供清妍。

妙意直到天皇先，长歌短曲何蝉聊。

龙螭蛟鳄纷连蜷，黄冠作礼邀云輟。

珠幢玉节来蹁跹，玉川再拜瞻上玄。

磬声缥缈空中傅，僾然欲见非眇绵。

水花冰弃来满筵，清寒彻骨思啮氈。

蓬莱玉霄云气连，人间化鹤三千年。

皎皎忽悟三生缘，当时误读青瑶笺。

项安世

项安世　次韵陶节推问疾

酒病诗狂失已多，之人未弃肯来过。

悔将虫篆疲锼刻，旋讲熊经学按摩。

容我力湔卢骆体，与君同赴闵颜科。

瑶琴一曲春风里，思绕龙门看洛河。

项安世

项安世　次韵田将仕年八十八岁作诗自喜三首

东坡来饭辩才师，元佑真人宥密时。

生长太平经战伐，浮沈薄宦寄喧卑。

五朝遗老今谁在，万事当时恨独知。

此世阅人如传舍，吾人安更用名为。

项安世

项安世　次韵田将仕年八十八岁作诗自喜三首

铜驼陌上少年时，走马驱车远四畿。

又见伏符明汉道，曾伤小雅咏周微。

一生世路高和下，何恨人情瘠与肥。

老矣胸怀百无著，自梳朝夕鬓毛稀。

项安世

项安世　次韵田将仕年八十八岁作诗自喜三首

茅檐桑户落穷居，两眼犹能读细忆。

自说此生聊尔耳，亦知余事竟何如。

春云入眼元无迹，秋竹刳心久更虚。

天与精神自难老，会看千岁跨龙鱼。

项安世

项安世　次韵王醇甫藏秃笔三首

鼻祖有功平水土，耳孙无宅寄邱陵。

蚤因蒙氏收微效，晚向秦皇谢不能。

逸少凭渠取舒雁，阿思为尔逐飞蝇。

王郎世契真如此，莫讶为儒却爱僧。

项安世

项安世　次韵王醇甫藏秃笔三首

黑头期汝作东亭，短发愁予对杜陵。

髠者此时今守积，颖乎平日尔诚能。

屡题秀句文如凤，几注仙经细似蝇。

可是诗人偏爱惜，诗人双鬓渐成僧。

项安世

项安世　次韵王醇甫藏秃笔三首

剡剡兰台缀不亭，翩翩鹦鹉健相陵。

少时锋颖先毛遂，晚岁头颅嗣祖能。

杜老壁间留扫马，符王宫里罢栖蝇。

莫欺贫士无檀施，时向文房度一僧。

项安世

项安世　次韵王大著大享宿斋

浅学胡然敢望回，英躔幸甚得追陪。

谈锋羡子雨无极，诗境愧予田尽莱。

业桂晚香牵独梦，小梅春思恼清才。

丁宁阁老须勤赋，早晚西扉咏砌苔。

项安世

项安世　次韵王少清告归七首

莲幕斑衣底，何因有旅愁。

锦官城里客，云上泽边州。

夜夜还乡梦，年年异县秋。

鹡鸰怜羽翼，鸿雁忆朋俦。

便作刀头去，关山亦阻修。







卷424

项安世

项安世　次韵王少清告归七首

塞垣秋易觉，八月索衣裘。

露熟千株橘，风高百尺楼。

人多宋玉赋，边倚卫公筹。

水落鱼方贱，年丰酒易求。

少留元不恶，三峡正幽幽。

项安世

项安世　次韵王少清告归七首

何处秋光好，田园占一邱。

短鎌朝刈秫，长笛暮归牛。

酒熟邀人饮，鸡肥与妇谋。

傍篱开竹径，插竹护蔬畴。

试上西郊望，翛然此兴悠。

项安世

项安世　次韵王少清告归七首

短檠今幸限，文社得同修。

何处撩乡思，催君发棹讴。

路径行雨峡，签数报程邮。

客路看如许，交情可耐不。

殷勤江上水，长为送离忧。

项安世

项安世　次韵王少清告归七首

江陵虽未惯，已作一年留。

料得到锦里，剩须谈橘洲。

枫槠夹堤岸，荷芰匝城沟。

南入湖潮橹，北通襄汉舟。

逢人问风土，说与话难周。

项安世

项安世　次韵王少清告归七首

生平俱异县，相与忽同矛。

钝质铅逢错，芜心草赖耰。

每思难话别，却恨莫同游。

到日应残腊，来时却顺流。

高才日壬里，再见愈难侔。

项安世

项安世　次韵王少清告归七首

有美不自啬，相于常暗投。

舂容惊巨轴，错落眩双眸。

君已文如凤，吾方拙似鸠。

早知归峡口，亦欲下沙头。

卒卒偿诗债，惭无玉案酬。

项安世

项安世　次韵王少清寒食感旧

爱酒王郎子，愁来日日中。

都门空旧观，楚俗自乡风。

客里寒无奈，年时事不同。

新裁罗袖薄，还向宝台烘。

项安世

项安世　次韵王少清见赠

王谢风流在，千年故不磨。

子孙奇俊甚，生长见闻多。

容易三千首，铿钩十二和。

故家文物盛，寒士得同科。

项安世

项安世　次韵王少清索崔柬之诗卷

自古崔卢族望荣，至今王谢好家声。

子孙一一过人无，文字篇篇翻水成。

异县相逢俱似旧，新诗傅示总能清。

凭将恶语同收取，杜集他年著我名。

项安世

项安世　次韵王少清重阳

旋收积雨放秋阳，天亦殷勤慰酒肠。

篱下看花元自逸，公前露首固非狂。

芙蓉幕底乡心动，竹叶杯中古意长。

每到佳阳怀旧隐，羡君犹尔愧吾忘。

项安世

项安世　次韵王司理二首

它乡异县歘相逢，岐国家声聋贷崧。

仕宦一生无去国，周旋四世不言功。

太平时节司文事，满世交游尽至公。

若把安荣观后进，百年未抵一年中。

项安世

项安世　次韵王司理二首

对敌何曾挫一毫，避人堪笑却成逃。

莫思蓬户飞三箭，且向椿闱带两髦。

年少枉随流水去，老来方悟入山高。

儿童已辨新诗句，拟钉门符换书桃。

项安世

项安世　次韵王主簿同考试

文阵枞枞剑戟业，唤回習气老臧宫。

分明天上三题草，消尽人间一世雄。

圣处门庭开荡荡，春来风景乐融融。

何年一解隋唐梏，展放诸生阙里中。

项安世

项安世　次韵为乐黔州内子寿

四牧车前瞿茀施，六珈光里振榆挥。

侯宫燕喜千年寿，天诏鸾封咫尺威。

西阁雨晴山靡靡，东湖云澹水微微。

春风无限长生意，客子何妨缓缓归。

项安世

项安世　次韵吴少保雄楚楼

杰观搀天出，欢声动地游。

檐开六千里，槛枘九十洲。

正以心期胜，居然眼法优。

百年经几牧，今日见斯楼。

项安世

项安世　次韵吴襄阳寄示游楚山诗

汉江南北何萦纡，千山万山肩相扶。

中间伟然一丈夫，岘山之楚鹿门苏。

我行一舍到苏岭，忆与许子同奔趋。

楚山只在城南隅，一月不到何其迂。

远求白傅近舍湜，人情未怪瑟与竽。

梯飚自到绝径处，命名君定是昌黎徒。

相当伐山开道时，野鸟惊去穷猿呼。

独携千古两耆旧，卧龙凤雏与之俱。

下看海内无所见，泪落汉水心长吁。

我虽不得从公舆，诵公之诗读公书。

挂之高堂心目舒，便是居士游山图。

项安世

项安世　次韵乡人贺归

早知芳树不如归，底用青天接翅飞。

但了寝门安与否，更关城廓是和非。

预愁计日当还次，安得穷年只掩扉。

羡杀能诗西阁老，一庵依旧鬓毛稀。

项安世

项安世　次韵乡人华秀才冬至日投赠二首

深知道长属仁贤，甚爱阳来复旧氈。

凤历新灰浮缇室，牛星初度转青天。

五云嘉气书周典，七日灵文验孔编。

忽忽穷愁休怅恨，东风已到玉梅前。

项安世

项安世　次韵乡人华秀才冬至日投赠二首

异乡初见子文章，短至仍逢日吉良。

下马入门知意重，芳华赠我愧情长。

笔端风味谁能及，江上形容莫自伤。

一线阳光真白壁，九衢春梦付黄粱。

项安世

项安世　次韵襄阳常县尉送行

别酒不可饮，别袂不可分。

所嗟君劝我，已复又劝君。

人生宁不老，值此相送频。

君家近天咫，我职在湘濆。

山头一挥手，从此断知闻。

甫昔年少日，著论淮过秦。

只今惟莫莫，于世不谆谆。

何由东南去，复与吾子亲。

捧剌欲填字，食虀悲受辛。

勉哉刷羽翰，往立要路津。

项安世

项安世　次韵萧复秀才

崇云护南山，有士在其下。

俗贺日滔滔，谁为问津者。

美人两世旧，独许半席假。

诗从墨中来，繁露清可把。

项安世

项安世　次韵谢处州乡人二首

听说江湖万里身，十年流转狎波神。

乡心只羡秋鹰争，世味如何腊蚁醇。

耳识吴音疑故旧，眼看南士宽尖新。

袖中诗句清如许，何啻他乡见似人。

项安世

项安世　次韵谢处州乡人二首

黄花和露作深秋，志士临风惜壮猷。

靡靡道途空接淅，摇摇心事剧县旒。

儿时童木今盈抱，老去还家莫漫游。

侧耳乡书上霄汉，圣朝宾贡似成周。

项安世

项安世　次韵谢姜自明秀才示卷诗

高人贵寡和，不顾世俗非。

君歌阳春曲，调与众耳违。

朱弦古时瑟，素积前朝衣。

享我太羹馔，枯肠饫晨饥。

赠我和氏壁，茅檐发霄晖。

平生织流黄，忽受古锦机。

愧非钟子鉴，空枉伯牙徵。

项安世

项安世　次韵谢临川梁知县寄诗

友散萍分浪，师亡木拱阡。

年深多弃井，道远欠加鞭。

不寐思同社，何时共一廛。

瑟琴希旧曲，云淡觅前川。

项安世

项安世　次韵谢尚书赠曾术人

淡墨当中印八神，众星环写象秋昮。

逢人只说忠和孝，莫道鸣珂与曳绅。

项安世

项安世　次韵谢唐先生惠得

后进鲁诸生，斯文久服膺。

有心知映雪，何意望寒冰。

粤峤连屏秀，闽溪净練澄。

山川八州地，人物九霄鹏。

枢坐邻丹扆，魁星粲玉绳。

风流芳演迤，云路好依乘。

赋客遗孙在，诗坛老将登。

踵门观道德，命坐辱宾朋。

貌古文相似，身贫道不曾。

明珠一百颗，什袭永缄{左月右上米下系}。

项安世

项安世　次韵谢王粟秀才四首

掩关饱黑甜，屏迹慕鸟有。

何心望披拂，注意及衰朽。

劳君催魏徒，过我沮溺耦。

拜手把瓜桃，扪胸愧箕斗。

项安世

项安世　次韵谢王粟秀才四首

春来无酒债，客至得诗材。

论文舌本壮，诵句须髯开。

鲜芳曜楛朽，骏步惊驽骀。

巍巍王谢家，衮衮世有才。

项安世

项安世　次韵谢王粟秀才四首

书生无炎凉，市道有赢诎。

世方重陶猗，君独师卖屈。

反生自求良，背已方成黻。

乐地名教中，金珠彼何物。

项安世

项安世　次韵谢王粟秀才四首

一万里江天，供君作诗用。

灵均泛沅澧，子美去梁宋。

两公取不竭，留与我辈共。

莫歌白云词，便作清庙颂。

项安世

项安世　次韵谢张安抚以诗送梅实

此物从来作计疏，洛阳樱笋正驰驱。

绝知不可时人口，只有微酸惬腐儒。

项安世

项安世　次韵谢张安抚以诗送梅实

水边篱落数花疏，马上行人且勿驱。

一堕冰盘永相望，故人怜我误为儒。

项安世

项安世　次韵谢张安抚以诗送梅实

叶间烟雨尚疏疏，桃李盘中怯并驱。

忽见使君怜此味，始味时世未轻儒。

项安世

项安世　次韵谢张安抚以诗送梅实

梦随清浅看扶疏，军将敲门报疾驱。

此解可辞儿女笑，使君风味似寒儒。

项安世

项安世　次韵谢资州侯巡抚

学道或五穷，谈兵有三顾。

人情市门朝，世态狙公暮。

坐令直躬人，稍作折腰步。

侯郎器如此，可使终不遇。

奇文镂周鼎，妙质反商辂。

忽辞鲁诸生，去学汉都护。

应怜世高低，强逐时好恶。

卞璞献逾三，颜瓢空已屡。

回看枝木冠，叹息半生误。

一朝著戎服，万里忘横鹜。

汊庭多巨公，文武且千数。

胡为沧海头，有抱不往诉。

投暗枉明玑，发蒙劳善喻。

光芒隘蓬荜，黼黻满缣素。

鹏扶会高举，蜩翼安足附。

似闻资水涯，已有鹤书赴。

项安世

项安世　次韵新泸南张安抚送行

沧湖居士楚江皋，劝我嘉州竹叶醪。

侍立郎君清玉雪，赠行诗句妙风骚。

怀人眷眷辞多苦，接物卑卑道更高。

自听津亭三日语，扫除湖海一生豪。

项安世

项安世　次韵徐县丞送行

用之索句苦，字字严以清。

嚼之有永味，悠然寄深情。

去年作一诗，如听湘乐乐。

声翻楚客思，曲罢游鱼宽。

今年作一诗，如看湘去去。

冲风结回波，澹霭凝远暮。

君诗靳不作，作则千夫开。

情自屈贾出，声自黄陈来。

项安世

项安世　次韵叙李提刑往临先正治并所闻先正论桃源事二首

畴昔拜舑仙，桃源问果然。

洞非人世外，花在此心边。

寂寂蒸霞地，沉沉浴日天。

南阳刘子骥，独泛问津船。

项安世

项安世　次韵叙李提刑往临先正治并所闻先正论桃源事二首

今日天香去，当时昼梦然。

试烘千岁鼎，如见一川田。

润带仙坛石，芳连古柏烟。

静中观篆大，依约画秦阡。

项安世

项安世　次韵颜运使伏龙山诸葛祠堂二首

羽扇白纶巾，堂堂六尺身。

我评秦汉下，宇宙只斯人。

项安世

项安世　次韵颜运使伏龙山诸葛祠堂二首

大义炯如新，千年报国身。

宁从东海死，不作帝秦人。

项安世

项安世　次韵杨佥判潜室中竹枝

懶龙入户养慷枝，罢听风雨却听诗。

头角不争云雨会，精神如辅雪霜欺。

莫教画手流傅去，生怕时人取次和。

此腹可怜终不负，琅玕朝暮为君披。

项安世

项安世　次韵杨佥判室中竹枝

懶龙入户养慵枝，罢枝听风雨却听诗。

头角不争云雨会，精神如畏雪霜欺。

莫教手画手流傅去，生怕时人取次和。

此腹可怜终不负，琅玕朝暮为君披。

项安世

项安世　次韵叶教授小院室中瓶梅二首

半甧冰水一簪梅，的皪寒花数点开。

疏影已从灯畔见，暗香时向梦中来。

项安世

项安世　次韵叶教授小院室中瓶梅二首

暖冰融雪浸疏梅，养住春风细细开。

相赏阿咸清到骨，风流元自竹林来。

项安世

项安世　次韵曾宣干

无钵无箪晓自斋，一銎一衲晚逾乖。

战场实事膏兼血，广坐虚谈冢共骸。

虏事方然人尚尔，世途何者我犹谐。

道林自有山花鸟，收起棚前傀儡牌。

项安世

项安世　次韵赠东湖周子问

玉鏁凌空不可攀，卧听车马日三竿。

以湖拜命官名散，把酒封君国号欢。

父祖诗家三世将，弟兄文阵两秦难。

年丰母健无馀事，长作人间谢客兰。

项安世

项安世　次韵赠刘正将

读子风林集，怀吾里塾时。

道途今老大，人事几推移。

宫省知名久，君王识面迟。

柳亭寒气入，谁赏玉台诗。

项安世

项安世　次韵张安抚李侍郎同赋茯苓酥

山人采药晞乔松，披云扶石松根空。

捣霜铒玉得不死，大乐真与神灵通。

论功合在金石上，何意坐随脂泽融。

谁令千古玉环秽，涴此万壑寒林风。

煎膏桐乳彼何物，滑咽润颊夸微功。

嗟哉可吊不可贺，吾道至此宁非穷。

梁公一生面如铁，阿武家儿看花月。

鲁公言言秋霜烈，作文佞仙要仙诀。

曲江翻爱软美人，此理至今吾未彻。

元忠独立孟青时，晚岁脂韦事凄切。

微之年少本不凡，老作瓜蝇岂非拙。

精金和铅怕先缺，脂麻煮茗那可说。

千年妙质当珀化，一啜微甘差剑诀。

作诗自警勿示人，同志相期在全节。

项安世

项安世　次韵张部门

管领孤梅近不窗，推排茗碗当壶浆。

且然入局无公事，除却申台有印章。

饭已抄经临小楷，兴馀挥句落斜行。

不堪平日诗千首，刚被人求米万箱。

项安世

项安世　次韵张部门湖上二首

已作西湖烂漫游，北山兰若更深幽。

骅骝蹀变青林下，舴艋夷犹古渡头。

花满杨坡桃不语，声喧阴壑水争投。

可怜不拱林宗泛，只有新诗许载酬。

项安世

项安世　次韵张部门湖上二首

诗兴春来似水翻，更添孤艇入云间。

中心白阁苏堤路，两岸南屏西竺山。

一日晴明输子往，半年风雨被渠悭。

欹眠窈窕冲融里，月白烟青未忍还。

项安世

项安世　次韵张部门直庐观梅

不是生前人俗缘，等闲抛得傍湖园。

多情省户寒梅色，为洗朝靴晓冻痕。

颇记高堂金字傍，曾陪居士瘿藤尊。

花前敛谈官事，知犯新条第几门。

项安世

项安世　次韵张参议送行

君王菲食继唐虞，北望中原忆故墟。

嗟我怀人无惮远，参卿军事且烦渠。

急须把酒浇天口，早与归朝说地舆。

湖水小儒无籍在，十年犹佩兔园书。

项安世

项安世　次韵张秘书春日忆庄贤良

卿家客子几当归，问讯频烦守会儿。

箧晨橐鱼穿故帙，壁间漏雨湿残碑。

梦魂欲往春迷路，心事相期月到题。

樵斧丁丁上云谷，有斋何用慰斯饥。

项安世

项安世　次韵张通判游钓隐园

大家有宝初不靳，戏把兼金掷虚牝。

小家尺寸入校量，涩缩支撑惟恐尽。

张侯胸中无不有，诗未落手人已信。

偶然写作钓隐图，画出芳洲横小艇。

水营何事去能忙，洲学谁祥眠许静。

东城车马起埃尘，西岭烟云生瞥瞬。

渔人正用一孤篷，傲兀其间俱战腾。

追随鱼鸟共飞浮，俯仰乾坤寄晨暝。

我虽未是境中人，读罢公诗游已镜。

从今剩觅千首诗，不用芒鞋踏幽境。

项安世

项安世　次韵张以道对雨

西湖水足镜新磨，竺寺云深著色多。

双桨满城舟子唱，一犁无数老农歌。

冬温无计邀滕六，春旱愁人似石皤。

但得新年堪浸种，不嗔花事雨中过。

项安世

项安世　次韵张以道苕溪

诸人鼎列更茵重，客子愁边或酒中。

云缟弁山溪正碧，画无名手句专功。

年华若看蚁旋磨，世话何难龟蜕筒。

明日一蓑苕霅去，与君相伴作渔翁。

项安世

项安世　次韵张直阁对雨

九重城里作山园，隔尽红尘一世喧。

今雨未妨连昨日，春寒聊为破冬温。

客傅条令来梅圃，僮报平安向竹村。

我在道山犹羡子，世间谁似隐君尊。

项安世

项安世　次韵张直阁水仙花二首

买得名花共载归，春风满眼豫章诗。

银台挹月杯光潋，翠被临波韈影迟。

山鬼湘娥通系牒，梅兄礬弟绝藩篱。

我家正在江横处，一笑相看更莫疑。

项安世

项安世　次韵张直阁水仙花二首

贝阙珠宫日月长，青鸾白凤恣翱翔。

试烦钟子传琴操，莫向田郎问国香。

风里翠鬟慵整顿，月中幽恨自凄凉。

鸥波万倾情何限，未羡春花占洛阳。

项安世

项安世　次韵张直阁雪诗余亦有诗方遣送而未达

信口粗吟信手书，苍黄未到隐君庐。

伻来已有诗相逼，我亦谁令子亦如。

写出崩腾来浩荡，看成飞舞带纡馀。

老夫赖有儿时狯，因索先偿得少徐。

项安世

项安世　次韵赵领元先世石刻十四韵

天葩富奇分，龙种多异姿。

歆向妙经太，白贺工文词。

飘飘翰墨间，耿耿名字垂。

哀哉赵延康，忠义反见疵。

文工俗易爱，节苦人谁知。

洪涛覆乾坤，赤手当路歧。

剖心奉鵷雏，血面攘{左鬼右虚}夔。

至今陈宋间，凛凛英气遗。

飘零见诸孙，仿佛瞻旧仪。

手泽皦如日，庙碑辞颇枝。

谈仙事满纸，大节无一辞。

想当施手自，俗论犰争驰。

一读泪如雨，再读还自思。

古来尽如此，何独为君悲。

项安世

项安世　次韵赵佥判投赠

三复新篇吻为乾，载赓馀韵甲生颜。

今无愈湜陪长吉，古有严徐伴小山。

秀出猗兰仙李外，思留春草桂枝閒。

从来只有诗人苦，可笑王孙不自闲。

项安世

项安世　次韵赵主簿雪诗十韵二首

堕地白初形，当空黑如影。

喧貀复排拶，混沌方溟涬。

惟馀塔可辨，始信江南回。

浩荡海扬尘，紆糊山覆顶。

梅肥赖香异，竹折伤秀挺。

瞻鸟已无色，认鹤犹有胫。

簇簇歌处楼，栖栖画中艇。

端门想班贺，沙路争骏骋。

赋客梦游梁，逐臣悲去郢。

沾鬓不能嫌，霜毛已垂领。

项安世

项安世　次韵赵主簿雪诗十韵二首

历乱空中花，蹁跹水中影。

屑屑复骚骚，凉凉何滓滓。

风急阵形圆，云深兵势回。

檐鹊换缁衣，皋禽失丹顶。

历惊荐箭射，鱼畏冰叉挺。

出印东郭跟，归遮少陵胫。

坐对孙康书，眠思子酞艇。

夜气忽峥嵘，冰天梦驰骋。

齐珠拟夸梁，卞玉思献郢。

庛冰月千间，遗寒麑万领。

项安世

项安世　次韵郑检法休日律诗

一闲早已被闲魔，忙日求闲更几何。

稍向静中观物化，未妨圣处策勋多。

官曹似方成冷，诗句如君可得过。

小待州桥好风雪，碎敲吟{左革右登}逐清歌。

项安世

项安世　次韵郑检法与胡教授论诗

古诗亡狗曲，新样入桑间。

论稍经坡谷，人方敬杜颜。

天机转杼轴，僧衲忌烂斑，

妙处无多洩，从来造物悭。

项安世

项安世　次韵郑检法与张秘书论命

曹刘元易识，甘石况经云。

五物时为帝，三辰岁有君。

平生信严子，今日得扬云。

两手分忠孝，往承华与勋

项安世

项安世　次韵重九

渊明平生意，岂但专一壑。

心事如于菟，赤手未易缚。

平陆多江湖，政恐失双脚。

意携东篱花，归伴南山鹤。

千载得斯人，此道有郛郭。

肝胆郁轮囷，襟期渺磅礴。

西风万物表，洗盏与更酢。

木落山势高，江空水痕约。

时来萸菊尊，日暮鸟鸟乐。

物理正可娱，新诗且勤作。

项安世

项安世　次韵重阳值雨

莫向西风怨雨寒，登高元自不须乾。

葛巾漉酒何妨湿，破帽沾泥亦足欢。

唤醉自应泉洒面，养花兼得露盈盘。

游人几许重阳恨，凭仗新诗一笑宽。

项安世

项安世　次韵周子问相勉求官诗

我缨却要沧浪情，我足但可云门行。

头颅四十中底用，阿婆纵好难为新。

强涂粉笔老自愧，旋学鬓鬟梳不成。

忆初少日心自惊，蹙踏万里长风生。

昂藏天马出西极，浩荡河汉方东倾。

老矣只今无许事，菰蒲深处一鸥轻。

项安世

项安世　次韵周子问咏雪

扫罢残冰雪辱临，唤回前雪与争新。

禁持酒力难为圣，倚赖诗肠即有神。

朝气颠狂从自舞，夜声骚屑会相亲。

白蘯满眼长安梦，三月杨花覆锦茵。

项安世

项安世　次韵朱通判寄示盘龙山观瀑诗

百尺山头下玉龙，吾人到此得参同。

河来积石崑崙顶，日出蓬莱碧海东。

直自阴阳随处有，强分泉火本来空。

君看击石还呵砚，燥湿先生一性中。

项安世

项安世　次韵自咏

生意断无几，死灰难复然。

世方尊腊腊，吾亦梦先边。

江水青无地，岩云白似天。

短蓑将鬓发，听唱谢郎船。

项安世

项安世　次韵自咏

杂剧只如此，古人谁不然。

渭南寻竹坞，杜曲卖桑田。

石裂山衔羽，松明火带烟。

夜深随射虎，归路恐迷阡。

项安世

项安世　次曾宣干焕送别韵

戎事急于翻白饼，人情难似塞黄河。

谁能戴雪三千丈，更踏冲风十二波。

父老共倾同社酒，儿童齐唱牧牛歌。

烦君为较田家乐，比似兵家孰少多。

项安世

项安世　崔成州将赴官招客剧饮次袁主管韵

饮量诗才总不悭，一襟离绪竟难宣。

横行秦徼看飞将，流落巴山记散仙。

较第宾朋胜酒盏，留连僮仆费金钱。

更阑上马情怀恶，仿佛沧江送画船。

项安世

项安世　崔成州将赴官招客剧饮次袁主管韵

段家池馆已灰烟，更说江家六百年。

但有小桥通绿水，不妨高阁看青天。

钟山月到东城有，淮口潮来上闸边。

两行红旗射西日，明朝汉使点楼船。

项安世

项安世　答陈江州和少游梅花韵见寄

叶似枯疏元不槁，枝似横斜元不倒。

几年花卉受渠欺，无限时人被渠恼。

冰霜冷淡妒人香，桃李衰迟嗔我早。

露中梳洗怕添妆，雪里埋藏畏称好。

陇头村外忽想见，万紫千红遭一扫。

却因计早遂成迟，桃杏开时吾已老。

楼头片片逐鸣笳，帘额纷纷堕芳草。

赖凭金弹賏微酸，长为天公转芒昊。

项安世

项安世　答杜仲高来书哭兄伯高及辛待制且言杜氏至仲高始预荐榜

康庐之麓蠡之皋，太息书来杜仲高。

待制功名千古杰，贤良文字万夫豪。

泪痕频向西风滴，场屋新随举子曹。

且为门阑辟青紫，轲亲威父一生劳。

项安世

项安世　答贺者

自闻诸贤兴，便谓我当出。

亲朋愿其贵，贺者日盈室。

虽感贺者情，奈此十年疾。

平生万事伪，独有病是实。

下床足挛圈，出户肤憯栗。

空怀魏牟心，未遇卢扁术。

向来谓求已，那料见今日。

幸逢世和平，吾愿良已毕。

诸贤致嘉靖，即与我身一。

政恐我自为，粗疏更难必。

项安世

项安世　答刘知县咏雪

一夜云潢剪素娥，平明门外奈诗何。

灞桥郑五方如许，冰柱刘叉更患多。

众版并题吾岂敢，扁舟乘兴子能过。

不嫌茅舍无氈否，共续长安慷慨歌。

项安世

项安世　答张功甫寺丞

张叟至今怜项叟，杭州依旧忆荆州。

亥年诗到子年答，十月书来正月收。

了女了儿多已过，半饥半饱不须愁。

且图今日胜前日，一任黑头成白头。

项安世

项安世　答张以道

君时不可状，似是秋兰清。

急著无近色，静嗅有馀馨。

饥来食杞菊，不愿生鹅腥。

长安三市里，杳杳一鸿冥。

项安世

项安世　大风中登长桥

又拖筇杖过垂虹，粉柱丹梁五十洪。

云气深深笼薄日，波声浩浩鼓长风。

客船破胆经塘石，渔艇轻生逐钓筒。

欲访三高无处问，悠悠千古见冥鸿。

项安世

项安世　大旱小雨

白水莲天九泽浑，平田五月献龟纹。

北人未识黄梅雨，千里争占赤土云。

项安世

项安世　大旱小雨

稍觉丝丝来万弩，如闻隐隐动千军。

夜窗一霎聊堪睡，未救田家卒岁勤。

项安世

项安世　大人生朝代诸儿五首以春风花草香为韵

何物堪为寿，南华有大椿。

根株天地远，枝叶岁时新。

十倍大彭国，百分清渭滨。

周星八千度，才是一番春。

项安世

项安世　大人生朝代诸儿五首以春风花草香为韵

何物堪为寿，巢龟碧玉筒。

龙洲多藕叶，上蔡足萧业。

日月供呼吸，乾坤共始终。

年年冰冻解，绿发戏春风。

项安世

项安世　大人生朝代诸儿五首以春风花草香为韵

何物堪为寿，蟠桃照海涯。

栽焙烦阿母，获守倩神酴。

夏果收蕡实，春林炫缬花。

等闲开结里，尘世几河沙。

项安世

项安世　大人生朝代诸儿五首以春风花草香为韵

何物堪为寿，清宵桂花好。

月殿转香风，云根长瑶草。

金为碧海波，玉作青天道。

万古镇扶疏，不逐秋风老。

项安世

项安世　大人生朝代诸儿五首以春风花草香为韵

何物堪为寿，春山鹤算长。

云边风驭稳，松上露巢香。

顶浴丹砂润，翎梳白玉光。

宝图双象转，长在寿星傍。

项安世

项安世　大人生朝六首　安世

一秋六诰入于门，总是君恩与父恩。

拔起单贫新氏族，训开痴骏小儿孙。

于今教养功都就，畴昔乡闾道愈尊。

乐事满怀无一欠，只消长寿看仍昆。

项安世

项安世　大人生朝六首　康孙

隔江遥望小蓬莱，满眼风光入寿杯。

涌起涛江为玉酒，泻开东海作金罍。

山龙恰为供香兽，桥鲤真堪截锦腮。

雁字满天霞正赤，染成诗轴胜于坯。

项安世

项安世　大人生朝六首　容孙

一年好景是重阳，萸紫樨红菊更黄。

可但初旬堪落帽，不□二九再飞觞。

芝书况有重重庆，桂种仍傅衮衮芳。

岁岁年年秋色里，玳筵红烛醉风光

项安世

项安世　大人生朝六首　庠孙

角羁小小未多知，但识堆盘果实奇。

星女机边榴粲粲，炎官繖底柿累累。

绿皱紫殻如拳栗，玉液肌似碗梨。

愿得仙翁千岁寿，长分馀颗及孙儿。

项安世

项安世　大人生朝六首　宜孙

晓锵环佩谒仙灵，退著班衣戏宁馨。

帝所已开天佑节，新闱又拜老人星。

为臣为-　真逢运，斯万斯千并与龄。

圣主萝图长奕奕，仙翁华发再青青。

项安世

项安世　大人生朝六首　寅孙

岧峣丹阙六龙飞，浩荡鸿私下九围。

花结初颁红锦帙，宝香新拜绿荷衣。

未曾贺剌周闾里，又报升柴享禁闱。

千岁几番蒙帝泽，一年两度被恩辉。

项安世

项安世　大人生日

明日君开祝寿围o，今朝臣捧寿亲觞。

愿亲有俾昌而大，与国无穷禄尔康。

台上菊迟今始绽，堂前桂晚后弥芳。

仙翁作计深长在，待看孙曾笏满床。

项安世

项安世　大人生日

欲系银章望日边，先裁彩服拜亲前。

自家及国欢情一，以顺移忠喜事连。

兔管鸾笺松字日，金风玉露菊花天。

十分领取无穷寿，否极如今合泰然。

项安世

项安世　大雪同官皆不入独坐道山简南湖张直阁

久矣招渠不受催，忽然过我已佳哉。

更于群玉峰峦里，拣得孤吟时节来。

入竹叶间添茗供，点梅梢上献诗材。

个般清绝今谁有，未必南湖此日开。

项安世

项安世　大雨

闲里光阴已自娱，近添衰病更宜居。

罗禽乐甚无宾客，庭草欣然罢吏胥。

一霎阴风摧下箔，满堂流水唤开渠。

家童莫笑先生急，雨过先生缓有馀。

项安世

项安世　大雨破块而入书籍尽湿

容斋先生楚楼北，案上文书似山积。

夜来醉卧不知晓，骊龙翻空作戏剧。

巽二颠狂助叫号，吹下银河八千尺。

阿香寤起推云车，铁鼓金轮吼空壁。

先生鼻息正雷鸣，万状千声惊不得。

兴阑无奈此生何，喷入寒窗弄文墨。

海神推浪上蓬莱，天汉回波浸圭壁。

苏卿引水灌西周，柱下老君翻藏室。

子美多应是水仙，遗稿犹罹耒阳厄。

初疑汉室滥觞馀，又如高凤堂中麦。

儿童见者各心惊，先生笑罢吟肩侧。

秦火虽焚道不焚，唐舟纵弱文难溺。

摸索枯肠问雨师，奈我胸中真六籍。

项安世

项安世　代任阆州和人重午二首

灵符高卧辟方良，宝剂旁搜纳众芳。

穰穰人情随节变，冥冥古意与□长。

新裁白雪罗衣润，旋剥黄金角饵香。

尚想中流见荃棹，徘徊洲浦待巫阳。

项安世

项安世　代任阆州和人重午二首

游龙蹴浪锦江高，节物惊人感二毛。

京洛承平真富贵，江湖风物欢萧骚。

荃芜有恨流千古，驽骥当年共一槽。

圣处相期君不肯，自煎明焰泣流膏。

项安世

项安世　代宜孙

潭潭厦屋照春天，初作生申第一筵。

清畅惠和三月四，炽昌耆艾万年千。

窦郎植桂枝枝茂，荀里生龙个个贤。

汲井餐葵同此润，捧觞来赋从孙篇。

项安世

项安世　代赵丞相作尚书挽诗三首

剑阁重来日，瀛洲仅阅旬。

一从充保傅，五见易冬春。

作圣工夫久，膺图岁月新。

九重深悼处，早晚付经纶。

项安世

项安世　代赵丞相作尚书挽诗三首

讲读真无敌，忠诚素有孚。

谈经兼体用，论事极精粗。

日已升暘谷，天方冒海隅。

甘盘当保义，岂料岁年徂。

项安世

项安世　代赵丞相作尚书挽诗三首

力小惭形渥，心同傒陈隆。

忠能当世事，信可沃宸衷。

长往公何遽，孤骞我最穷。

老来难得泪，独为洒西风。

项安世

项安世　代作五首

昼漏如今天共永，寿辰于此数难量。

三千花实桃犹小，五日春秋木未长。

羲宅巧占尧火正，娥宫新学羿弦张。

两轮朝暮无穷照，可怕金乌玉兔忙。

项安世

项安世　代作五首

一点阴机初昼迟，十分阳德正开离。

后王诰命章施日，天地文明盛丽时。

历草自生萧相叶，桂花须占郄诜枝。

千钟顿止真堪畏，万石他年更不疑。

项安世

项安世　代作五首

苍龙元住五云东，此日黄昏却正中。

琴瑟铜壶添水箭，翩翻珠户记桑蓬。

上弦月色如银白，南极星光似烛红。

岁岁年年尊酒畔，小荷香雾绿槐风。

项安世

项安世　代作五首

流霞元是吾家饮，生日曾供老杜诗。

色借榴心芳露重，香分荷气碧泉滋。

重闱永夜宜开酌，六礼今年看结褵。

可但椿长并桂永，灵妃萧史寿无期。

项安世

项安世　代作五首

孟尝当户三千客，镇恶成名百二关。

天以高名钟是月，人于季孟得其间。

八风巡日开云荚，半壁腾空映雾寰。

共祝星郎千岁喜，天孙早晚渡银湾。

项安世

项安世　丹阳感旧

东来复西去，却数十三年。

三过丹阳县，俱乘万里船。

半生行役里，两鬓客愁边。

属玉沧波上，清標倍炯然。

项安世

项安世　澹山岩遇雨二首

水放沙痕出，云将晚色昏。

微茫上西渡，浩荡出南门。

欹侧缘山罅，嵌空下石根。

书崖无数墨，入寺两山髠。

项安世

项安世　澹山岩遇雨二首

山神从狡狯，心赏莫蹉跎。

况近茱萸节，县知风雨多。

不冲新润去，将奈积阴何。

相戒添裘褐，排云入薛萝。

项安世

项安世　道山风雨

年华澹滟满皇州，时节凄凉限胜游。

雨后石渠新水长，风前芸阁晚香愁。

不堪高点梅花老，强倚千丝柳带柔。

又是长安一百五，春阴漠漠未能休。

项安世

项安世　得句

平生为斯文，思极心欲破。

得句如得官，欢喜不能奈。

绕状行成匝，如觉此身大。

昔我得官时，悠然但高卧。

项安世

项安世　得桃源丁知县书

为报桃川老令威，病夫三岁不开帷。

窗中见日知晨暮，瓶里看花记岁时。

新读子书多乙者，旧吟诗藁尽丁之。

无人肯共闲人语，满腹闲情独自知。

项安世

项安世　登石头山

山腰万竹閟清寒，上彻山头望始宽。

州渚东西分线路，台城表里见毫端。

青开淮甸天空阔，紫覆钟山气郁盘。

城下秋江来万里，独能伸手障狂澜。

项安世

项安世　钓矶

水深石可灶，水浅石可矶。

多谢山中石，与翁不相违。

项安世

项安世　钓台

数仞山头一小亭，只消此地过平生。

崎岖狭世才伸脚，已被刘郎卖作名。

项安世

项安世　钓台

君房足下竟成谀，只是韩歆已破除。

岂有江湖钓竿手，为君台阁奉文书。

项安世

项安世　丁教授家猫狗皆相乳二首

周郊奉犬用刑樽，尧蜡迎猫似捕神。

直是苏公比台谏，未知韩子喻家人。

鹰鹍化作鸾将凤，獬廳移成驺与麟。

煦煦徐徐何必善，使知刚毅有深仁。

项安世

项安世　丁教授家猫狗皆相乳二首

血人于牙犬政猛，杀鼠如邱猫事狞。

邻子忽如亲子爱，人情何似物情平。

再三仁者须存勇，万一天资与习成。

恐被麋麑邀作友，或遭鼠弟□为兄。

项安世

项安世　东斋

桃花不解言前事，菊蕊还须记旧人。

惟有轩前旧移竹，向人憔悴似相嗔。

项安世

项安世　冬至前简陈正已李季允

节物吹葭近，乡闾送篚频。

髈虞倾一市，憔悴独三人。

驿破风搜屋，船低月暗津。

吾亲于越外，日夜鬓毛新。

项安世

项安世　都下呈叔表兄

相望五千里，话别十三年。

知我到江左，烦兄来日边。

朋游俱健否，须发已卷然。

共说儿童事，分明在目前。

项安世

项安世　都下次韵酬松阳叶叔文

君不见昆罔烈焰燔苍穹，中有一气亘天如白虹。

又不见徂徕之山丈雪，但见磊块硉兀错立于其中。

从来人事看晚岁，不兴儿童争此世。

五金流处要璠玙，万木枯时待松桂。

我家松源妙人物，水怪山奇古仙窟。

山含水气生万嘉，水抱山形成百折。

卯山先生山水郎，呼吸水怪含山光。

栽悔不入积李候，植蕙自爱深林芳。

笔端风月三千首，血指前头甘袖手。

腹中文字五千卷，白眼旁边不开口。

流泉百尺松风凉，玉琴一曲自琅琅。

三间茅屋夜有光，直入斗牛何煌煌。

万钟嵯峨剑头米，九州几何太仓秕。

得钱嫁女吾事了，归向空山教儿子。

此时方帽一先生，野老相过无姓名。

草间泥饮同一醉，醉里小诗还自成。

竹杖山边行翠围，松舟水上眠风漪。

山行水宿似有道，或者疑是唐天师。

古来艺达非道许，道在回愚与参鲁。

战于蛮触焉得刚，落尽皮毛吾甚武。

复雷有象地中藏，丰屋无人天际翔。

舍梧养樲师也贱，有芸无揠农之良。

徐行周视故无遗，大道不劳私智窥。

堂堂夏屋忍空旷，扰扰利场同絷维。

我生有志今十龄，黎黄求友昼夜鸣。

迩来渐觉前路阔，旋叫魂魄还精营。

羡君金玉好弟昆，况有百年闾里恩。

浮名于世已无欲，此事向我当深论。

九重城里得斯人，一笑洗尽衣中尘。

路傍看者谁解此，请君持问无名君。

项安世

项安世　都下次韵谢松阳沈术人二首

向来定远太平平，自殿银袍五百英。

觜距不堪夸度席，齿牙无复近乡评。

重探虎穴颜何厚，忽见稽山眼暂明。

赖有东阳老居士，相逢一笑又诗成。

项安世

项安世　都下次韵谢松阳沈术人二首

下帘读易沈君平，老向人间识世英。

戏把年龄聊复问，从来富贵不须评。

聊翩诗笔粗豪甚，矍铄精神顾盼明。

我欲求田古松邑，君言此计几时成。

项安世

项安世　都下送外舅任知县赴茶马司辟

皇华万里赴临洮，亲向君王乞骑曹。

合为圣朝修马政，可容穷邑试牛刀。

横驱旌节半天下，自许才名一世豪。

早晚西来八千匹，九重何似答贤劳。

项安世

项安世　读本朝史有感十首

若讷希文受责均，前贤初岂有冤亲。

暮年颖上还惆怅，引得无穷射羿人。

项安世

项安世　读本朝史有感十首

力荐资深入柏台，独延吉甫客翘材。

如何岁晚钟山寺，只见黄州副使来。

项安世

项安世　读本朝史有感十首

晚遭吕范攻尤峻，死辟荆舒恨未销。

举世共非前濮议，无人细考后尊尧。

项安世

项安世　读本朝史有感十首

非独苏仙念老穷，古灵亦复丰孤跨。

白头不得诸公力，惟有西塘八十翁。

项安世

项安世　读本朝史有感十首

师道在三鸟可畔，友伦居五岂容亏。

恰方誉瓘俄倾瓘，亦有尊颐不求颐。

项安世

项安世　读本朝史有感十首

京携刽子丹谁颈，怒发私书族几家。

天上那无黄背子，人间岂有白桃花。

项安世

项安世　读本朝史有感十首

未谏瑶华世未知，故人已讶道乡迟。

退之著论差伤早，不待阳城伏阙时。

项安世

项安世　读本朝史有感十首

垂帘复辟身居稳，送吕迎章话又新。

瞒得庭中相泣者，难瞒屏后窃听人。

项安世

项安世　读本朝史有感十首

翻来覆去几枰棋，靖国崇宁各一时。

前日雕笼栖宿者，等间飞过蔡家池。

项安世

项安世　读本朝史有感十首

愈作唐经还蓄缩，邕知汉事谩喽啰。

假令实录成书了，其奈雍邱问日何。

项安世

项安世　读程仁秀才淳熙秦稿

孝星当宁髦英，志士担簦入凤城。

直犯瞓颜知主圣，敢讥当路见时清。

文章不用施花草，情实都如告父兄。

老向穷檐知不恨，曾披阊阖吐峥嵘。

项安世

项安世　读杜贤良文卷

举公售浅戒深钩，学士谈根讳末流。

万古斯文真一发，百年逢子散千愁。

气雄声正师韩集，格重词妍似柳侯。

天遣孤穷应有意，未追彖击莫轻休。

项安世

项安世　读三国志

曹刘有志混华戎，无奈吴儿两炬红。

赤壁焰烧云梦泽，夷陵光照永安宫。

人间自此鼎三足，天上无由日再中。

惟有葛公心未死，夜深寒月照孤忠。

项安世

项安世　读撄宁诗集效其体寄荆门赵守二首

玉州政事荆州说，邻叟欢呼病叟闻。

转地光风芽甲暖，照天寒鉴骨分毛。

花村犬睡沈抱柝，秧地人归劝耦耘。

安得旌旗来北梦，放教恩泽到南云。

项安世

项安世　读撄宁诗集效其体寄荆门赵守二首

多谢君侯尊古德，新开诗集向春风。

隔生始见斯文贵，未死谁邻此老穷。

纸上岁时犹可数，句中恩怨已成空。

若为唤得撄宁起，看破浮云合更工。

项安世

项安世　读竹林先生墓铭

嵩安乡社榻罔阡，野客铭诗嗣子镌。

花发鸟啼春觅句，草深萤度夜开编。

竹林名字人知否，玉树秙祥我谓然。

十万丈夫旁可置，六千君子后多言。

项安世

项安世　度周卿携司马公送蒲中舍诗小程先生谒傅长宫剌求跋

马公首丹籍，程子亦其次。

大书天九门，凛凛见名字。

度君独何心，葅歜而剥芰。

艓子大于匙，可卧不可跋。

中有两同行，马诗与程剌。

项安世

项安世　对雪呈判府周丞相

变调曾转九重天，偃息何难十国连。

坐遣朝云将朔雪，一清瘴雨与蛮烟。

丰年预见宽心曲，俭俗能忘念目前。

更想朝来穷巷里，闭门高卧有遗贤。

项安世

项安世　对月

少日曾相识，重来有故情。

殷勤前度月，依旧向人明。

扰扰魄生死，区区轮满盈。

何如长半掩，万古不西倾。

项安世

项安世　二日至襄阳诗卷为偷儿持去

华黍诗亡更自珍，银杯羽化未须嗔。

不然雷电将天上，或者浮沉自水滨。

郑老本无氈可守，虎头政恐画能神。

苦心只道无人爱，何物偷儿却可人。

项安世

项安世　二十八日行香即事

晓市众果集，枇杷盛满箱。

梅施一点赤，杏染十分黄。

青李不待暑，木瓜宁论霜。

年华缘底事，亦趁贩夫忙。

项安世

项安世　二十八日行香即事

柳岸蒙蒙湿，沟波点点跳。

窗槽斜溜涌，轿顶碎声飘。

村担果争市，山桅花满桥。

愁听新使客，墟里说萧条。

项安世

项安世　二十二日入荆门界

四望亭前粉雉明，百栏桥上竹枝横。

荒荒白日春将晚，渺渺黄冈草未生。

独客更无杨柳伴，远村时见李花惊。

白碑南路翻堪意，不恨冲泥踏水行。

项安世

项安世　二十二日山行

秋日更山行，朝朝入画屏。

雨看如水墨，晴唤似丹青。

项安世

项安世　二十九日出暗门循城至北关登舟

篮舆出郭转墙隈，欲老芙蕖尽意开。

天气已凉犹索热，官身得去未忙回。

舟行何物非诗句，病后无情是酒杯。

一笑团栾今在目，细挑灯火话蓬莱。

项安世

项安世　二十九日道中次韵酬寄罗鄂州

经世事日远，独往柰婆娑。

两途一未遂，痛饮复高歌。

往者长已矣，黄山郁嵯峨。

在者聊复尔，后生谁错摩。

向来志士心，中夜如惊波。

秋鹰锦韛蕆，天马金盘陀。

用士苦不早，岁月飒已过。

剖符蛮触间，使逐屈宋哦。

珊珊青霞佩，粲粲紫玉珂。

不嗔舞地小，但道暮山多。

我意欲怜君，将如君笑何。

项安世

项安世　二十九日过小将军大将军岭

复岭参差意出群，行人遥指两将军。

黥彭只麽空山老，不向中原早策勋。

项安世

项安世　二十六日慈竹二首

慈竹村村种，鞭行不出林。

吾亲在何许，回首白云深。

项安世

项安世　二十六日慈竹二首

郁郁带春阴，依依绕故林。

何人化南裔，草木有仁心。

项安世

项安世　二十六日下山观胜业寺禹柏偃卧地上分为九枝

人言禹时柏，是否何必研。

要知是古物，少亦逾千年。

盘盘九龙子，脊尾何蜿蜒。

疏髯挟雷雨，瘦骨含风烟。

居然负世望，淡苦依老禅。

纷披苔藓中，偃息鱼鼓边。

不知忆万人，饥饿长呼天。

我欲笺上帝，六丁呼使前。

九龙分九州，各值所治田。

膏泽皆要足，阴晴无敢愆。

如此岂不善，天心应谓然。

项安世

项安世　二十日步上方广寺观莲华峰云气异甚

晓发名溪庄，午饭马迹库。

下车著芒鞋，扶杖陟罔路。

碾槽深侧足，石磴高举步。

初登黄茅岭，稍入青箬雾。

苔深洒綦偪，露重湿袍绔。

水声浩呼涌，山气汩驰鹜。

傍倾眩欲落，上滑危楼仆。

寻幽不惮险，已倦宁得住。

荒程迷远近，杂径恶叉互。

喜经茶园头，艳见莲岳处。

喘汗扇方乾，惊魂招始驻。

引领烦山僧，韚韔开阁户。

尖峰岌前陈，鸣水横下注。

浮岚出奇巧，顷刻纷异趣。

憧憧行市人，枭枭上烟炷。

浓敷步障青，淡抹轻纨素。

昏然俱晦冥，粲若忽陈露。

穿窗来有情，扫迹去如怒。

旋观不忍舍，留宿当至暮。

谁傅西岭书，赠我碧云句。

云当上封顶，共看扶桑树。

弃置且行行，妙高台上去。

项安世

项安世　二十三日阻雨鸭陂驿因写道中诗寄罗郢州]

横吹逆西断人行，破驿孤眠又一程。

写得吴笺寄长寿，无情风雨却多情。

项安世

项安世　二十四日看山

日日凭舆看远山，不知行处是峰峦。

他山亦有痴人看，却向侬家行处看。

项安世

项安世　二十四日省宿次杨文公集贤宿直韵兼拟其体

云气阴阴绕殿庐，雨声摵摵响阶除。

薰炉翠被延周蝶，黄墨朱缸订鲁鱼。

野性登朝常蹙踖，亲年须禄向踌躇。

叨陪大典论疑信，滥等诸儒课密疏。

汉殿修文开白虎，海邦张乐享爰居。

绮寮蕙草青霏入，瑶圃梅梢玉雪初。

史藁堆床殊未已，诗材满地欲焉如。

倦投东观中郎笔，起读西崑病监书。

节想清凉侔汲直，词钦雅丽出唐余。

高情炯炯轩裳外，长向金门忆饭蔬。

项安世

项安世　二十五日岳市路口居人皆鬻栉具及风药

家家药榜丸朱墨，处处丝绳羒比梳。

我有沉疴并宿垢，亦思从此日祛除。

项安世

项安世　二十一弟寿二首

肇开元圣千年学，曾是吾家七岁童。

门户只今须自力，诗书排日看新功。

项安世

项安世　二十一弟寿二首

欢兄龌龊身全老，喜弟生狞脸正童。

色要如童长不改，学须似老始多功。

项安世

项安世　二十一日柘龙桥道中

早禾登架晚禾青，雨后官塘处处平。

山马未胡行木彴，水牛亭午卧深坑。

人家总在林间住，生计惟凭陇上耕。

青嶂夹田田夹涧，翠围屏里万竽笙。

项安世

项安世　法轮道中大雨

淋浪翻一雨，拳局下层坡。

险尽平川出，村宽古屋多。

风烟随地辟，鸡犬觉声和。

田父正愁思，天阴难刈禾。

项安世

项安世　方桥晚憩

归路方桥晚，年年此月情。

不知临老去，更得几番行。

浩荡东风阔，微茫远水横。

每来心自爱，未要世人惊。

项安世

项安世　方太君生朝四首

夹钟琯里听春声，天上箜篌次第鸣。

数到一弦弦足处，孟家机畔庆长生。

项安世

项安世　方太君生朝四首

月姊飞来二月天，万花香里十分圆。

谁教婺女星知道，一夜才先照画筵。

项安世

项安世　方太君生朝四首

天须蟾桂十分圆，自有春花万种妍。

岁岁年年长寿酒，海棠开后牡丹前。

项安世

项安世　方太君生朝四首

天边历草记年华，一日东风一荚花。

春到平分争一荚，庭萱吹出碧云芽。

项安世

项安世　方太君生日

金鸭烟青蜡炬红，玉龟山上劝春风。

乍寒还暖花无数，似缺疑圆桂欲中。

八十又三人所羡，双曈如潦寿难穷。

七千九百十七岁，始共椿龄一半同。

项安世

项安世　方太君生日

飘飘南极上明星，浩浩东风入翠醽。

春最好时才中半，人难学处是修龄。

已开棠树千枝锦，尚欠蓂花一荚青。

更愿儿孙添晚景，早收丹桂媚慈庭。

项安世

项安世　访东坡题高风堂屏间

樊口齐安一水间，少年行役鬓成班。

云间甲子三秋雨，日射淮南一带山。

战血浓时云梦远，受恩深处老身闲。

登临莫唱纶巾曲，栖鹘危巢再可攀。

项安世

项安世　分宜县

郭内清溪响，溪南列岫光。

林花千树白，屿柳一川黄。

野店明丹垩，邮签列短长。

先生心爱此，车过未须忙。

项安世

项安世　风水洞

君言洞好定非虚，只愁诗佳洞不如。

两脚若能随杖屐，一生何用更轩车。

听风听水纵横说，随醉随醒烂漫书。

不解九重城里路，有人尘土化衣裾。

项安世

项安世　风雨望武昌岸

寒食今朝是，颠风半夜来。

自从天色暖，已遣客心猜。

雨打洲容沐，烟笼水面灰。

孙郎将漫叟，相送到浯台。

项安世

项安世　冯元素挽诗

戎服开清洛，儒书谒阜陵。

一朝官御晚，平日壮心冰。

此士归来夜，何人说中兴。

秋来原上草，萧索见风棱。

项安世

项安世　冯元素挽诗

出塞千夫敌，还家一善门。

闺门春穆穆，乡党晚恂恂。

字画清能谨，诗章秀以醇。

备无边琐气，怀此最伤神。

项安世

项安世　凤凰堂

凤凰何处不归来，衰草斜阳只废台。

欲唤谪仙歌一曲，长安今日更堪哀。

项安世

项安世　佛图市

雨意阴连日，秋容淡满溪。

水穿平野断，去截远山低。

客路朝昏畏，村墟卯酉齐。

傅闻近湖北，渐喜脱江西。

项安世

项安世　涪陵令李坤幼随母冒姓今复姓

孝子生平三釜悲，故人解后一寒疑。

亦知自讲陶朱事，不同戏题臣向诗。

旧天夫人称李卫，如今弟子即羲之。

姓同名独吾何憾，厚德真堪慰所思。

项安世

项安世　福岩寺

三日行东山，今朝度西岭。

山前福岩寺，高下得要领。

下通赤帝庙，上彻祝融顶。

回环生气势，开辟见光景。

湘江献五曲，岳市陈万井。

青林间香稻，一一辨疆顷。

颇怜东山隘，对此意方逞。

居高能尽下，熟玩令人省。

项安世

项安世　抚州吴茂荣挽诗

当年郡博士，致此一先生。

相见茂荣甫，似吾诸葛卿。

姓名书帝府，文行最乡评。

终老君何恨，伤时泪自倾。

项安世

项安世　抚州吴茂荣挽诗

世已尊科举，人多失老成。

行书周族党，身欠汉公卿。

犹藉千年润，能傅万壑清。

怆怀非一士，何恨不知名。

项安世

项安世　阜陵复土诣重华奉慰遇雪不胜哀怆

龙胡九锸闭玄扉，虎落千年护翠微。

永阜凄凉成永夜，重华萧瑟见重闱。

云迷八表俱愁思，雪满千山尽素衣。

更踏深泥南内去，紫宸殿下进名归。

项安世

项安世　富阳道中

此生湖海惯漂浮，黄鹤垂虹已倦游。

七载云门穿布袜，今年严濑著羊裘。

戴溪亭外天台路，扬子江头艳滪舟。

欲跨祁连窥瀚海，只今谁是冠军侯。

项安世

项安世　富阳道中二首

云破天开雪欲明，橹声争出满江鸣。

牵绳直上高崖去，相见瞿塘百丈行。

项安世

项安世　富阳道中二首

一带江流两岸山，玉花珠髻满云鬟。

一声鸣橹俱回首，小杜舟中醉眼看。

项安世

项安世　富阳道中早行

山腰宿雾远模糊，水面柔云近有无。

青女妆成连夜粉，鲛人啼尽一川珠。

阳光稍稍褰层箔，春色徐徐殿画图。

试向东风揩病目，驾天青浪麦平铺。

项安世

项安世　赋曹开府遗事

大隗山前苦露深，佛狸江上剑成林。

当时不作一身计，圣主自明方寸心。

勇去峥嵘都是胆，归来静密不闻音。

平生羞预外庭事，此段当镌墓石阴。

项安世

项安世　赋竟陵毛氏新港亭

倚东湖浪看西江，结小红桥渡绿窗。

白水绕阶人迳绝，青天入坐客心降。

簀簹影外闻仙磬，函萏香中见佛幢。

从此竟陵城左右，陆泉毛港一双双。

项安世

项安世　赋李季允校书悦斋

纷华战罢凯歌旋，弦诵声中一莞然。

理义足时心有味，友朋深处泽无边。

沂雩绿水春风里，江汉清秋暠日前。

千五百年时習趣，祝君无倦到华颠。

项安世

项安世　赋李季章大著书楼

不识书楼梦已登，幽人应在最高层。

网罗歆向群言目，搜搅谈迁万古膺。

河汉西流清露重，玉霄东望紫烟凝。

夜深谁见凭栏处，天作长编月作灯。

项安世

项安世　赋运使张大监道州石山以张诗平地风澜险于水此心铁石听之天为韵

枚回洲边春水生，日光照縠波文平。

绣衣使者何世上，彩舟唤客论交情。

平生择交不择利，俗子纷纷卧之地。

少年所识惟石君，晚岁相从不相弃。

一官到处西复东，悲欢得失无不同。

谁云我州大如斗，中有千岩万壑含松风。

迩来所得尤艰难，人力不到天为剜。

幽寻五岭犯炎雾，裹送万里穿狂澜。

十夫升前一夫洗，落尽煨尘见云献。

回首笑向道州守，此解未如人世险。

头颅已过羊肠车，不用更通丞相书。

老来得此万事足，摩挲苍璧相倚于。

玉帘崭崭何齿齿，质坚德重不可徒。

要镌{左土右册}口方玉池，更酌西岭玻璃水。

小却盛之数亩园，日夕与之同卧起。

客来莫怪我自怜，老子心情正如此。

大山嵯峨势千寻，小山左右罗瑶簪。

坡陀峭立各有态，面目难异同肝心。

叩之其声清以越，如磬之石钟之铁。

怕令去作清庙器，潜向江头□□□。

江头之月今几年，惯见东西南北客。

凛然相对各无惭，惟此主人伴此石。

主人说法石解应，夜深哦诗便之听。

垠崖划断声雷硍，有语盘空如此硬。

与人说石仍说诗，世间此乐谁得之。

故人往往解此意，赠以飞瀑和天池。

三君相视俱悠然，主人之乐无穷年。

只愁清庙要钟磬，早晚捉去调钧天。

项安世

项安世　皋亭山

西湖南北宝峰环，塔寺园亭碎点斑。

不似北关门外看，更无一物涴青山

项安世

项安世　高风台歌

台之高不知其几仞兮，但见燕雀仰视如冥鸿。

风之来不知其几里兮，但见南海北海声逢逢。

我时醉卧洞庭之北巴山东，耳边澒洞呼汹怖杀侬。

起来欠伸拍鸿蒙，问谁作此狡狯变化惊盲聋，

乃是清江江上盘园翁。翁本自与时人同，

袍带靴笏从儿童。亦赏随牒作小史，

亦赏建纛称元戎。偶然兴自返盘园中，

意行倦止由心胸，岂与郢中小儿论雌雄。

儿曹颠倒鸡著笼，金朱眯眼视梦梦。

仰见騤骥脱鞅行青空，便欲俎豆老子配食蜚廉宫。

纷纷俗论安足穷，二三君子中龙。

南安太守科甲高，袖有桂馆之香风。

庐陵相公名位高，笔有造行之春风。

雨岩居士卧榻高，句有湖海之英风。

三君合谋奏天公，急羁此老勿使慵。

国于羊角九万里，奄有九霄寒露之空蒙。

封师巽伯为附庸，不许抗表辞官封。

向来挂冠冠愈穹，老子一笑朱颜红。

项安世

项安世　高台寺

高台夫如何，山后此为最。

手摩白云顶，足躡飞鸟背。

我从樟树来，上上八十里。

向来所历峰，下视皆积块。

空中闻夜雨，声若万马溃。

却问山前人，天晴正收刈。

项安世

项安世　高通直挽诗

赤手开荒径，朱门照广津。

两班通印绂，三桂袭簪绅。

寿考尊乡曲，光华劝邑人。

我生当恨晚，犹及望灵椿。

项安世

项安世　高通直挽诗

甲子诸孙行，丁年北梦行。

归来古于越，友事晋参卿。

旋展升堂拜，方瞻赐绂荣。

故山耆旧少，萧瑟更佳城。

项安世

项安世　耕读堂诗

朝鹜兮吾畴，象舒兮鸦疾。

暮飘兮吾帷，风喧兮雨密。

蓑衣兮台冠，雪炬兮萤祑。

田丁兮学丁，耦歌兮侪習。

米甘兮蔬旨，道腴兮仁实。

养送兮无憾，俯仰兮有适。

尧汤兮吾辟，岂吾欺兮伊稷。

项安世

项安世　古樟书堂

问讯书堂士，门前有古樟。

植根深入地，盘势阔连罔。

雾合琴书润，风来硕席凉。

试赓云下曲，馀韵绕琳琅。

项安世

项安世　谷山照僧能诗事母孝

照公诗甚清，月淡更云轻。

拂拂晴丝卷，霏霏柳絮萦。

我憎禅悖性，渠自孝锺情。

何似辞戎索，中原道上行。

项安世

项安世　故人亭

翠壁丹崖云气浮，故人亭下驻行舟。

潇湘东去连沧海，桂岭西来接永州。

浦树生烟攒舴艋，岩花覆水叫{左车右勾}辀。

讞刑省俗惭无补，目断波间双白鸥。

项安世

项安世　观潮

张王偏宜月，雄豪更得秋。

岸头浑破胆，浪里有行舟。

项安世

项安世　观澜阁

先生高阁水之滨，一秃翁从众主人。

欲说观澜先自愧，况逢收潦更难陈。

霜余过濑声逾急，日落浮霞景转新。

千里迢迢春不断，陶潜曾点是知津。

项安世

项安世　观陵

晚艇村村载，秋原处处收。

年来尤爱此，一熟缓千尤。

项安世

项安世　观善斋

切切松上风，齿齿泉下石。

零露晓沾衣，童山夜升液。

项安世

项安世　归州女

归州女儿双髻丫，手提酒瓶头戴花。

左手持杯在手泻，滩头劝客争邀遮。

滩头一船百夫挽，欲上未上头捽沙。

呼声半竭力欲尽，粟米一釂胜流霞。

腰问五钱岂足惜，钏中十指如春芽。

颜行属目百丈纵，三老发怒双槌挝。

顉然相顾各分散，顷刻捩柂如轻槎。

君不见世间勇怯皆如许，意根一断前无御。

多少功名盖世人，一点依违笑千古。

项安世

项安世　归自寸金堤绕城南转至望涉楼下柳阴扶路草色际天春意融怡不可名状

十里河堤接郡城，城边杨柳密于屏。

行人尽日翠阴里，啼鸟数声残酒醒。

七泽观前无限草，高沙湖外一时青。

斜阳极目春如海，只有平庵两鬓星。

项安世

项安世　过□台

马卿几日西山客，已有诗著道乡。

指点东城笑伧父，半年无句写潇湘。

项安世

项安世　过丰城三十里始见庐坐落

石坑东畔好田庐，更著青林映带渠。

新喻丰城三百里，中间萧索独何如。

项安世

项安世　过故宜城

跋马南城吊楚王，寂寥迁国岁年长。

故宫白道埋春草，小市青旗挂夕阳。

时有野鸡吞堕珥，过无遗像镇祠堂。

只应平路桥边水，曾照当时后院妆。

项安世

项安世　过故宜城

我行熊绎故王都，十里南墙俯赤湖。

想见当时宁有晋，那知此地更逃吴。

宫门自昔通城北，墓碑多年立路隅。

欲仗青烟询白鸟，背人飞去不容呼。

项安世

项安世　过滑澾岭

连山赤埴号胶泥，想见林深叫竹鸡。

一路新晴天借我，稳扶篮箂上山蹊。

项安世

项安世　过如春堂观赵德麟诗贴因次赵成卿韵

阿麟文采近西京，付与而分翰墨名。

今日如春堂上看，当年遗贴子孙荣。

元丰曲里承平话，小杜诗中战伐情。

济上旧游成一梦，王孙端复可怜生。

项安世

项安世　过上海寨昔人于此潴水以限北方

原田漫漫不知津，春寨清明思杀人。

雨后烧痕无润泽，烟中日色少精神。

吨城南池沟隍古，海寨东西径遂新。

谁见当时经画意，只今高浪化征尘。

项安世

项安世　过淞江忆郑虞任

独上吴淞第四桥，忆随郑老驻兰桡。

白头发佛平生处，一盏寒泉赋大招。

项安世

项安世　过王师岭堠见荆门郢州山

七泽茫茫千里间，王师堠前初见山。

西子嵯峨高髻拥，东邻娇小秀眉弯。

背襄阻郢开肩背，大野青天豁面颜。

独立东风看平楚，少年双鬓欲成斑。

项安世

项安世　过无锡寄沈知县

同时月殿气如虹，各自天涯影似蓬。

半世弟兄才一识，二年州县忽重逢。

湘山饱听灵妃瑟，锡水新弹单父桐。

剩有江湖不归话，回船相就却从容。

项安世

项安世　过峡州宿青草滩

烟里鸣桡去夕阳，不堪风急滞归航。

无端更著三更月，一夜孤篷一寸霜。

项安世

项安世　过秀寄麋秘书

圆峤仙人厌久如，戏求何颖作周书。

半生闻谊亲无路，一日同僚分有馀。

西子湖边春载酒，征官亭上夜分裾。

秋来怀抱知多少，总是归程细细摅。

项安世

项安世　过阳罗洑

阳罗洑外黄陂路，滠口湖边孝感河。

钲鼓已通南草市，腥膻欲涴大江波。

家家户外无惊犬，日日辕门有凯歌。

端藉圣朝威德厚，亦烦诸将战功多。

项安世

项安世　寒食道中

秋千飞去过墙枝，风乙归来矮屋楣。

春色一如前度晚，鬓毛多似去年衰。

碧云莫唱愁红曲，黄鸟休歌伐木诗。

方寸不禁如许思，门前杨柳正开眉。

项安世

项安世　寒食道中

儿时只愿春长早，老去始知春要老。

人老高低事事谙，春深远近家家好。

莺来燕去总关天，絮起萍浮俱合道。

浪将开落恼閒心，却恨少年何草草。

项安世

项安世　寒食风雨中过南湖

风雨春无绪，人家食并寒。

一年佳节过，五字小诗难。

开户桃花笑，倾杯竹叶乾。

听人谈异俗，为尔慰愁端。

项安世

项安世　寒食哭承甫兄暮

半世驱驰未白头，无穷心事等闲休。

生前可是门阑盛，身后宁知祸患稠。

雄凤已将凰共隐，灵椿仍与桂同秋。

茫茫三海连东漕，不尽重云片雁愁。

项安世

项安世　寒食夜对月

朱公自有五湖天，介子何须九县田。

无限东风原上泪，尽输西子月中舩。

梨花自怯嫦娥白，秋影终随永夜偏。

江海归来无赐火，幸分光彩到愁边。

项安世

项安世　寒食有怀楚都

北士重寒食，东风吹故乡。

不知清野后，还有踏青无。

荻笋烹鱼美，萎蒿裹饭腴。

异乡悲节物，归梦近樯鸟。

项安世

项安世　寒食舆病上冢道中即事

二年不踏长隄路，十里春风只如故。

高高下下桃李坡，整整斜斜杨柳渡。

花飞絮走君莫惊，燕语莺啼方好声。

满地绿阴无限句，际天幽草几多情。

项安世

项安世　寒食舆病至城西再续去年之咏

冉冉飞来红杏雨，又到去年花落处。

花今落惯已如常，莫怪春归春不语。

却思天女染春时，弄粉调朱傅绿枝。

只见插花人似锦，谁知当日手如龟。

项安世

项安世　寒塘洑望黄羆岭

忆上黄羆岭，年时白汗倾。

如今青笠底，卧看黑云生。

山骨穿江过，岩头夹岸狞。

倾嗔舟辑驶，故作石滩鸣。

项安世

项安世　壕头入衡山界

乱木林中微有路，两山峡里欲无天。

前头似向夔州去，应有西川未了缘。

项安世

项安世　和陈待制江城毕工遇雪

鱼釜鹑衣救叔寒，犧樽羊饩度姑山。

瑞花一夜围青嶂，扶叶平明射白间。

偏雨麦田知地瘠，怕冰戌土谢天悭。

威棱回出金汤外，二万边兵已北还。

项安世

项安世　和陈信民除夕

已知时节到门阑，犹有私情惜旧钱。

千户神桃俄已换，一声鬼竹岂其难。

痴人星发愁春镜，稚子花襦簇晓盘。

岁岁年年只此是，且随流俗贺更端。

项安世

项安世　和陈信民用韵以高抚州之命相招

入无锥瓦出无闾，笑杀康山老寄居。

客里光阴何以度，闲中亲旧顿然疏。

武罔文学来投卷，临汝君侯肯致书。

早晚一犁亲受地，时于笠底望行车。

项安世

项安世　和陈正已九日公安道中韵

何处山无九日花，故人相遇即为家。

君方去著风前帽，我已寒如露后葭。

久闭柴门陶岁月，晚凭儿子送生涯。

眼看一树堂堂去，双鬓那能不早华。

项安世

项安世　和邓子及冬至谢送笔墨韵

年华添线又浮灰，忽忽穷愁不易裁。

惟有病人知客意，故冲寒雪送诗材。

昔夸三窟今成缚，少倚千寻老作煤。

妙用反从穷里得，一阳端自剥中来。

项安世

项安世　和邓子及见贺韵

虚舟不记坎和流，槁木何心春共秋。

幸自一生甘辟谷，更须万户苦封留。

颇懲吾族骓千里，且学乡人橘满洲。

平生惟良资共理，病夫何以副旁求。

项安世

项安世　和二十六日雪晴

雪中欢喜看瑶陵，雪后扶舆弄绮晴。

造物为人添眼界，病夫随处得心倾。

江南江北融融暖，春草春花日日生。

冻死穷檐吾不恨，欣欣同宇尽敷荣。

项安世

项安世　和高抚州用韵相招

能使邦人保里闾，不能一日自安居。

废兴何敢于人怨，温饱从来作计疏。

旧景陆公新景贺，大题诗句小题庐。

殷殷唤我江西去，只用官船不用车。

项安世

项安世　和胡抚干水仙花韵

瑶池蓬岛旧题名，岁晚江湖得此生。

水战风摇疑体弱，雪欺霜夺见神清。

佩衿济济贤师友，兰玉诜诜好弟兄。

笞凤鞭鸾云泽畔，向人怀抱十分倾。

项安世

项安世　和胡黎明州贺得郡韵

波间来往愿莘其，林下归飞乐{举去下换鸟}斯。

罗致军门虽有礼，捉将官里便无诗。

齐瓜有日君方往，舜牧无人我亦咨。

西望雪山三百驿，何因杯酒得同持。







卷425

项安世

项安世　和黄醇甫将行赴范侍郎海棠夜宴八韵

花阄酒令不须控，但对此花须醉酣。

花头露重春的的，花树云暗天昙昙。

美人醉后欲无力，小妇困来微带惭。

蜀王宫畔客当去，召伯堂前人罢参。

离歌未动酒如海，花径渐昏云作龛。

急呼千炬夜光起，缓引百柂春波涵。

照花莫睡共花饮，泥客作诗停客骖。

诗成酒尽花亦落，客子一去天西南。

项安世

项安世　和揭尉冬至韵

自古珍斯日，留机与世窥。

不因冬有至，谁识道之涯。

一点阳初动，千山木未知。

此时俄已复，端的更由谁。

项安世

项安世　和揭尉见贺韵

茸茸弱线初迎复，轧轧阳机已转坤。

梅放小红明纸帐，竹分寒绿寿藤尊。

不愁故将逢陵尉，且喜仙官近市门。

还向陈年作新句，贺人今日拜春恩。

项安世

项安世　和刘子野见贺韵

汗青久别如山历，头白重分似斗城。

静著易林师子贡，共评诗品得钟嵘。

忽惊蒙水新衡宠，恍忆巴山旧印荣。

翠幕红灯莫相问，风流何似十年情。

项安世

项安世　和彭世昌

有山有水胜吾闾，非旧非亲借屋居。

醉尉诃人何所恨，老彭于我未全疏。

右车牙少愁看栗，左目眵多怕读书。

比似渊明更穷绝，并无门巷与舟车。

项安世

项安世　和平江府倪教授送行

拜辞初下九天来，乞得斑衣学老莱。

六月火云烘去艇，三山风露隔飞埃。

多情送我诗盈轴，何意辞君酒一杯。

后夜相思江雨黑，短檠寒焰锦囊开。

项安世

项安世　和人谢送笔

词源浩浩笔渠渠，合珥华簪从属车。

洗眼看题挥月字，惊心犹似仰空书。

云林旧截双鸣管，霜野新蒷八窍居。

遣送文房惭瘦劣，千军挥扫正椽如。

项安世

项安世　和宋师出示所送李大著诗

掖垣清夜十年愁，梦绕西南处处州。

忽向江陵逢太白，同嘲楚国看倡优。

梅花赋就行人远，白雪歌残两浆流。

日暮江空魂欲断，更题九辩说悲秋。

项安世

项安世　和宋师出示所送李大著诗

楼前人送四前旌，楼上诗添七字成。

蔽芾风中皆德意，黍苗雅里尽仁声。

请回南国条枚笔，归主中朝礼乐盟。

天上举安吾始乐，时哉王道正和平。

项安世

项安世　和宋师出示所送李大著诗

病中三复舍人篇，可但才工与调妍。

心在雩坛沂水上，思通归鸟岫云边。

自将铁石为傅授，不与风骚较袭沿。

听者座中谁最喜，丹邱道士舞如颠。

项安世

项安世　和王安抚六言十首

堆案牛腰万轴，消磨不尽诗情。

定应是我辈语，掷地当作金声。

项安世

项安世　和王安抚六言十首

西牧村风流第，翰林里供奉人。

去之虽五日载，斩新料敌堪亲。

项安世

项安世　和王安抚六言十首

从来赐达由果，不说岛瘦郊寒。

政誉追还小范，诗名压倒方干。

项安世

项安世　和王安抚六言十首

脱腕流泉纚纚，忘怀大智闲闲。

学苏二李十二，笑山谷陈后山。

项安世

项安世　和王安抚六言十首

雅颂意久不闻，周孔业将遂堙。

若要兴减继绝，不妨动地惊人。

项安世

项安世　和王安抚六言十首

诗声长甬则震，笔阵战功曰多。

自抽天上机杼，不落人间臼科。

项安世

项安世　和王安抚六言十首

玄思上窥姚姒，后尘肯逐梁齐。

谁言今世第一，我自古人与稽。

项安世

项安世　和王安抚六言十首

小人区釜升斗，明公钟鼎尊罍。

难学府军竞病，且随寒士敲推。

项安世

项安世　和王安抚六言十首

苦心自在阿堵，圣处谁知宁馨。

佳句忽来天外，恰能当当亭亭。

项安世

项安世　和王安抚六言十首

朼来此事尽废，少日论功未深。

欲觅仙人一指，要看月肋天心。

项安世

项安世　和王少清用昌黎送刘师服韵索近作

儿时学戆语，笔力思摩秋。

年来颇解事，毁去不复留。

荷君俎豆我，重意难为酬。

不逢吞舟鲸，十犗虚垂钩。

徒蒙万金价，竟以瓦砾唐。

夫君自奇伟，下笔不肯休。

须我合药纸，欲兼砂扎收。

项安世

项安世　和王子一用韵告别

积吹摩空海有鲲，惊雷出地竹生孙。

娑罗木吐层层艳，窣堵波开面面阍。

小贴金花听疾足，淡书灰墨看高鷑。

街槐影里宫袍出，回首无忘汇泽门。

项安世

项安世　和韵答都昌胡令论诗

竹屋芦门映短墙，夜深宜月晓宜霜。

青山顾欠如相识，白水粘天似故乡。

光景万端皆好句，肝肠百鍊见真刚。

今君正与民同乐，安得清愁满腹装。

项安世

项安世　和韵送方翔仲赴省

无问其津问其备，秦牍于今祖谁作。

三年戌卒箭痍深，长夜破胆鐎铜音。

文皇不共□□□，三五须从卖生说。

曲江赐酒黄封瓶，仙韶度曲宫花明。

江东六月归来早，江西先拜梭山老。

苏子书中挦策备，叶家肆时偷新作。

南宫卷子不须深，句顺声谐即好音。

凋古曲高虽句绝，辞来意密谁笺说。

清泉白卤賏铜瓶，磨松展楮霜毫明。

三题奏罢宫门早，行过郎闱惊阁老。

项安世

项安世　和赵司户寻梅桐原庵

王孙宝马七香车，不似吟鞭跨蹇驴。

少待绿阴青子下，与君扶杖转鸣渠。

项安世

项安世　和赵司户寻梅桐原庵

桐原花下不容车，茅压疏帘竹绕闾。

可惯傅呼青影里，人声浩浩屋渠渠。

项安世

项安世　和赵主簿韵赋梅花

曷日鲜晴后土乾，川原远近踏春寒。

诗人不问花开落，为雨为霞总爱看。

项安世

项安世　和总领陈大卿告老二十韵

饥餐不愿粱，渴饮不辞鲁。

我老乞吾身，无才固其所。

岂有经世人，而当话高举。

朝为一日留，暮有一日补。

若令久其事，所补可胜数。

周邦有尤嫠，漆室有啸女。

况居星月位，欲蹈烟霞侣。

方今政和平，群彦日藻斧。

稍稍起蒿莱，纷纷闯门户。

何嫌管萧材，从事参井土。

军方徯喉命，民以惜基堵。

通八十一难，调二十七龉。

劬劳鸿赴泽，上下鵻寻栩。

行行乐髎骐，役役悲兕虎。

为国充使臣，将身事人主。

但凭心力去，肯用年华阻。

不见密学翁，遗书耿如许。

千林访国材，九泽具舟橹。

惟思起奔沉，讵说师稼圃。

想公闻吾言，矍铄还起舞。

项安世

项安世　贺孟漕为疫祷雨

绿简朱书扣紫圜，黑烟红电搅黄渊。

卷残东汉西岷水，翻入南云北梦田。

病祝香灯犹未炷，疫民鎝艾已先痊。

更欣十万天骑子，角脱膠开不上弦。

项安世

项安世　贺杨枢密新建贡院三十韵

楚囿七泽荒南云，三江五湖同吐吞。

杞梓橘柚杶干柏，芷蓠椒桂蘼兰荪。

天英地灵聚为人，魁壘诡异难具论。

屈原离骚二十五，句句字字皆瑶琨。

六朝弼亮胡伯始，学士登瀛刘季孙。

恭惟火德据天统，翼轸正值鹑贲贲。

质肃声名海山动，谏义才气淮湖奔。

日中则昃固其理，城复于隍吁忍言。

生聚教训五十载，言无萌学今轮辕。

尧汤立贤扁天下，九重科诏如春温。

州家不辨一椽屋，往往盛之给孤园。

鹄袍竹笥合羞死，况欲开口人其髠。

关西夫子杨伯起，后身把钺来西门。

荆棘之薮瓦砾场，一日汗礱千猊蹲。

翼飞革棘不可床，铁画怒起翔鸾鵷。

日者稽山始开辟，已有大策当临轩。

吾州故事有元祐，追配讵肯惭东藩。

晚生科第愧前辙，考室误使当罍樽。

向来气習今未已，犹梦裹饭趋晨阍。

一官却恨大早计，不得掉鞅骖鹏鹍。

明年珍产入包贡，琳琅璀磊堆金盆。

蓬莱弱水三十万，借以鼓吹看横骞。

吾侪小人科举士，一朝出守忘其源。

台池崇深学校废，况此趂屭楹梁尊。

第言三岁始一用，缓而不切非所敦。

偷安幸不目前急，事至踧躩如惊猿。

先生闲暇窥远略，如以大手开中原。

为先之地待其至，虽有万事无由繁。

绣裳天上傥归去，愿广此意扶乾坤。

诸生脚迹不足道，大庇四海安元元。

项安世

项安世　贺周子问得子

旬时织女渡银潢，付与天孙紫锦囊。

又向素娥圆满后，悬知丹桂异时香。

金鱼玉带传家旧，犀果银钱照坐光。

鹤发含饴天下乐，百年重庆侍高堂。

项安世

项安世　衡州城下见蒸水来会

我从沅湘到石鼓，既见蒸湘喜无度。

为谁触热向零陵，更有潇湘在前路。

乐哉湘水是吾师，挹彼三川尽注兹。

世人惟闻洞庭阔，谁知铧觜但如丝。

项安世

项安世　红梅

瘦影从来雪不如，宿酲谁见绮霞舒。

道山堂下春风面，还向天涯伴校书。

项安世

项安世　后樊

后樊百君子，相对两玉人。

酴醾三月暮，簊簜四时春。

俱怀冰雪姿，不竞桃李辰。

何以树之背，恐受俗子尘。

项安世

项安世　胡抚干仲方

南郡佳人胡伯始，辽鹤重来藕花里。

皮冠翠被俯曾城，一一人民皆故里。

罪人虽在四民外，亦是官家穷赤子。

已将密荫庇龟鱼，更把閒情亲鹿家。

东日旧德宛如新，他日荣观皆倣此。

年登八十岂其难，官至三师行复尔。

都将厚福与之同，只有中庸渠未是。

却须回向澹庵翁，此是君家真性理。

项安世

项安世　胡仲方归自武陵已过贱生尚烦追贺托柑致颂褒拟过情辄次韵为谢

老后人间百不堪，形容今似过时柑。

液枯自断仙无分，面皱酒宜佛作龛。

更说吴姬儿女事，且寻湘颂友生谈。

行装闻逐春风动，商乐无因饭相参。

项安世

项安世　还过郢城

头白初行郢水边，故城千载尚依然。

岂无戌卒持钲鼓，应有居人沸管弦。

今日桑麻成沃野，几家茅竹散平川。

停车欲问当时事，红日翩翩下翠烟。

项安世

项安世　还过渚宫

一兴一废古今同，熊绎当年起霸功。

沿汉泝江开国步，牧皋规偃建王宫。

重来旧日嬉游处，犹觉如今气象雄。

想见得臣并斗谷，治兵谋国震山东。

项安世

项安世　还过渚宫

不得腰舆倚瘦藜，闲将病骨照清陂。

三王故苑风流处，二月游人烂漫时。

比日鬓边应笑我，过来胸次却关谁。

一年两度西城去，独自宫园赋小诗。

项安世

项安世　还家即事

丁令归来故国时，乡人相见喜兼悲。

鬓毛憔悴精神在，邑里荒残府寺熙。

坐处不堪推老大，亲旁犹幸作婴儿。

莫言破虏前回事，得雨如今即是奇。

项安世

项安世　还剑叔骥庐山诗卷

剑家子骥我乡人，洞口桃花独问津。

岁时他乡逢叔士，杏林花发小阳春。

项安世

项安世　还剑叔骥庐山诗卷

浔阳江上督邮谁，能使陶公去不疑。

今代庐山非昔日，督邮能酒更能诗。

项安世

项安世　还憩方桥

拂拂轻黄小，茸茸嫩绿荐。

柳条君莫折，草色我思眠。

鬓发从衰病，人情自少年。

栏干一临眺，春意满坤乾。

项安世

项安世　黄均州挽词

孤童崛起世希有，二子成名人所难。

终始两无堪恨处，东西常大所居官。

诸方老宿俱参遍，盖世功名忽梦残。

爱我平生呼畏友，负公无路送行棺。

项安世

项安世　黄均州挽词

乾道淳熙首尾年，相从江汉丽谯边。

主方壮岁才冲斗，客亦儿时气剌天。

故旧彫零真老矣，城门重到辄潸然。

最怜襄郢徘徊日，为我经旬治画船。

项安世

项安世　黄尚书挽诗二首

愤切身频痏，尤多鬓早丝。

有功裨圣主，无命佐清时。

论事明于掌，披图粲若棋。

哀哉听绝语，犹抱五年悲。

项安世

项安世　黄尚书挽诗二首

嗣对膺图日，群生望治时。

忽闻公已病，相顾事堪疑。

竟作堂堂去，空书咄咄词。

眼中衰泪尽，持底送灵輀。

项安世

项安世　黄寺丞挽诗

识面山阴道，论心德化堂。

后来俱罪籍，归去各吾乡。

晚岁欣同寓，平生谓可偿。

平迟三两月，泪落几多行。

项安世

项安世　黄寺丞挽诗

白鹿人先去，西坡事又非。

客情何所向，老泪不禁挥。

日短輀车急，山寒冢未腓。

犹闻辞楚辟，来救越民饥。

项安世

项安世　黄潭道中十一月暂往武陵营救拍兄之急

篮舆欲上下堪羞，古陌初穷未是愁。

客子天寒依道路，书生岁晚学伊优。

烟中绿树时招手，风里黄芦只点头。

短日鲜鲜还有意，为人朝暮暖驼裘。

项安世

项安世　黄州赤壁下

杜牧谈兵语未公，都将事业付东风。

三江不见刘玄德，已觉曹瞒在掌中。

项安世

项安世　徽州赴罗主管饭

去年话别春风前，今年相见菊花边。

忽然来说三年梦，偶然亦是三生缘。

弟兄金玉吾所敬，肌肤冰雪人可怜。

四海难逢一樽酒，逸群那更有吴髯。

项安世

项安世　会葬外舅过李万州基下

又送人间一古今，两翁要望接云岑。

屈伸固是乾坤用，恻怆岂非天地心。

野迥茆风声索索，山深松日影阴阴。

平生来往风流在，应有幽人见苦吟。

项安世

项安世　晦日出长安闸

长安堰口长安闸，一度经行一断魂。

不道秦川在何处，只惊行色近中原。

项安世

项安世　鸡唱歌

莫歌鸡唱晓，老泪不禁弹。

昔为祖士雅，今作杜齐安。

项安世

项安世　鸡冠后庭花同赋

长日鸡冠短后庭，倚风邪伫不胜情。

宋宗窗畔亲曾识，陈氏宫中旧得名。

尚想蹁跹啼晓意，犹疑宛转隔江声。

恓惶借与非常色，染出猩红特地明。

项安世

项安世　集杜句为老母寿三首

腐儒衰晚谬通籍，中有高堂天下无。

但愿樽中九醖满，彩服日向庭闱趋。

项安世

项安世　集杜句为老母寿三首

玄圃苍洲莽空阔，安得赤脚踏层冰。

秦城楼阁莺花里，南极老人自有星。

项安世

项安世　集杜句为老母寿三首

禁城春色晓苍苍，花气浑如百合香。

万岁千秋奉明主，南极老人应寿昌。

项安世

项安世　辑句招王国正四首

璧门金阙倚天开，兴罢张帆载酒回。

日看省曹阍者面，鞭笞鸾凤相追陪。

项安世

项安世　辑句招王国正四首

青春欲尽急还乡，万里桥西一草堂

富贵功名何足道，先生有道出羲皇。

项安世

项安世　辑句招王国正四首

投耆归来一幅巾，翛然三月闭柴荆。

固知贫病人须弃，客至从嗔不出迎。

项安世

项安世　辑句招王国正四首

万里相逢贪握手，蓬门今始为君开。

留连城郭今如此，有底忙时不肯来。

项安世

项安世　辑陶句送胡仲方东归四首

凄凄风露交，落叶满长陌。

荆扉昼常闭，寂寂无行迹。

东方有一士，素袍深可惜。

时复墟曲中，载醪祛所惑。

遥遥至南荆，此士再难得。

项安世

项安世　辑陶句送胡仲方东归四首

相知何必早，一遇尽殷勤。

疑义相与析，立善常所欣。

野外罕人事，思与尔为邻。

如何舍此去，兴言在兹春。

来雁有馀声，念来存故人。

项安世

项安世　辑陶句送胡仲方东归四首

万族各有托，吾亦爱吾庐。

谁言客舟远，归子念前途。

晨夕看山川，相将还旧居。

斗酒聚比邻，再喜见友于。

念彼穷居士，门庭日荒芜。

项安世

项安世　辑陶句送胡仲方东归四首

羁鸟恋旧林，我心固匪石。

君情定何如，政尔不能得。

豫章抗高门，义风都未隔。

及时当勉励，步步寻往迹。

见重我轩皇，事事悉如昔。

项安世

项安世　记梦

共客谈风雅，花边或水边。

胸中无一事，梦里亦欣然。

项安世

项安世　纪山寺观梁宣明二帝陵

高祖当年起雍荆，山川千古尚锺情。

林中佛寺君王家，湖上仙宫太子莹。

已见世诚宵斫柱，又闻阿铣晓扬旌。

生儿若似江陵上，肯负渠家老骑兵。

项安世

项安世　寄承甫兄

不见夫君岁月过，举头相望隔山河。

人来人去书长到，江北江南情若何。

铁砚功名当自许，铁囊诗句不须多。

家风正待吾曹振，莫漫寻常费琢磨。

项安世

项安世　寄高象州

闻向君王乞象州，只贪州宅有高楼。

山西日薄老无瘴，海外风来早见秋。

蟋蟀已非今角匠，鹧{左石右鸟}犹是旧亭侯。

南崖石壁宽多少，题偏新诗意未休。

项安世

项安世　寄韩丈

送别扁舟上，相望一水间。

酒杯思共把，棋局定长閒。

雅量容陂阔，私心岂石顽。

梦随沤鸟去，时过紫金山。

项安世

项安世　寄韩丈兄弟

兄弟真连壁，文章自一家。

祠庭聊燕息，使节最光华。

后会春应好，相思日又斜。

遥知此堂上，把酒插梅花。

项安世

项安世　寄韩丈兄弟

岁月惊游子，江山隔故园。

感时虽有恨，适意自忘言。

土锉晨炊饭，茅檐昼负暄。

病来诗思减，东望想词源。

项安世

项安世　寄罗机宜竟陵督捕六首

飐飐旌旗出郭，轰轰雷电奔空。

一夜楚江风雨，千岩万壑流通。

项安世

项安世　寄罗机宜竟陵督捕六首

共是天家赤子，可怜地下游魂。

去草固嫌滋蔓，遏流须藕澄冰。

项安世

项安世　寄罗机宜竟陵督捕六首

万仞山根蝼蚁，千车辙底螳琅。

不怕{左麦右丰}蕡婴刃，只尤玉石焚罔。

项安世

项安世　寄罗机宜竟陵督捕六首

只合笑谈油幕，亦烦亲拥琱戈。

小试异时颇收，要观方略如何。

项安世

项安世　寄罗机宜竟陵督捕六首

好把从军乐事，新诗细入邮筒。

我亦平生湖海，日来颇困头风。

项安世

项安世　寄罗机宜竟陵督捕六首

已赋阳台行雨，还看梦泽连云。

为问当时平土，如今多少耕耘。

项安世

项安世　寄罗主管四首

四海罗夫子，乾坤识此心。

貌真南似北，人是古居今。

老大胸怀苦，优游岁月深。

诸公用之武，莫待二毛侵。

项安世

项安世　寄罗主管四首

把酒东南望，关心歙水边。

三君同别我，小友不论年。

贾虎风行地，王珠月映川。

州人亦惊倒，此客定能贤。

项安世

项安世　寄罗主管四首

可惜经年别，都能两日留。

别来长似梦，书到暂忘忧。

老子无公事，长安足俊游。

时时论人物，江汉有轻沤。

项安世

项安世　寄罗主管四首

客有甄卿子，师行八面奇。

谈禅兼学道，爱酒更能诗。

闻说今同事，长怀旧接辞。

无人目娱戏，多病欠医治。

项安世

项安世　寄南唐吴监岳兼白鹿书院

诛茅一亩竹三椽，绕舍畦蔬满屋荃。

掷廪峰前新庙令，勘书台上老儒仙。

西山草木归吟藁，东汇烟云入瓮天。

合与平庵管风月，便称行守莫称權。

项安世

项安世　寄潘致虚

长忆潘居士，相望今几州。

生涯温饱未，故旧往还不。

问讯凭双鲤，观身渺一沤。

湖南元好住，吾欲具扁舟。

项安世

项安世　寄题荆南王君行牧斋

千斤黑牸将黄犊，八岁山童手坚竹。

呵牛行前童御之，坤艮为谦直初六。

夷山入地山已库，微阴更在山之麓。

观爻玩象谦复谦，不待占辞意先足。

姬公作繇更何言，利用直堪航四渎。

虽然用著体未明，后学相寻谁与告。

拳拳鲁叟重抽关，此路欲此须自牧。

有如子稚母更柔，弭耳阿童惟所逐。

晓随鞭影上罔峦，暮载歌声返茅屋。

不知身大童子小，但觉气和情性熟。

王郎于我丈人行，少秉谦爻晚尤笃。

自称身是牧牛人，不向天家请官粟。

书来蜀道告我言，牧事年来有条目。

成时直到东家矩，造端先自西邻牿。

邪闲诚存定章程，右確龙潜防反覆。

已将四语了卿法，更用一言从我卜。

我生冉冉向无闻，此事駸駸下乔木。

三年道路寡师友，万里奔驰妨诵读。

角羁闻道老无成，此语最悲那可复。

急须水落下夔门，走向牧斋听一曲。

项安世

项安世　寄题临江徐氏海棠巢

红锦山颠着醉眸，赤栏杆外数花头。

烟中月下看不足，叶里花间睡即休。

迷住子规疑蜀国，归来黄鹄认柯邱。

他时我与君为对，莲叶中间作钓舟。

项安世

项安世　寄题四川总饷陈郎中筹边堂

四寸红牙一幄筹，万山牛马去如流。

天西日落长安近，塞外云开滴博收。

草奏隃麋宫墨重，谈兵鸡舌宝香浮。

都将湖海元龙气，压倒文饶百尺楼。

项安世

项安世　寄题四川总饷陈郎中筹边堂

四万黄金六出奇，家藏犬豹虎龙机。

古傅财赏军能壮，今见樵苏士不饥。

借得留侯千里箸，扫平冒顿五方围。

是朝不肯谈前事，问谷和钱却道非。

项安世

项安世　寄题吴氏社仓

淹剧无悰易怆神，社仓新记重关心。

前朝诏在恩沦骨，遗老书存泪满襟。

永念君仁多善稼，肯因师死下乔林。

皇天老眼明于镜，勉植书楼万桂阴。

项安世

项安世　寄题郑氏坟亭

不识亭前路，应知孝子情。

未甘黄壤隔，犹共白云横。

好在当时意，端从苦处生。

愿言珍体发，圣学诗深评。

项安世

项安世　寄胥直夫

江上岁云暮，风波无定时。

天寒归鹤早，水阔到船迟。

老去颇谙事，病来仍废时。

愿君逢驿使，寄赠小梅枝。

项安世

项安世　寄郑荐玉

郑公身与我同寒，陆子泉头隔几山。

为客盖头无一瓦，何时开眼见千间。

非干世俗人情薄，自是书生命运悭。

三邑未随燔肉废，先师心事几曾还。

项安世

项安世　夹得胡仲芳诗次韵

天遣清明作小寒，人从赤壁上青山。

颇宜书更形骸外，赖有诗犹意气间。

一日水程无几住，百篇火急莫令悭。

杖藜径入渔樵去，从此因君得往还。

项安世

项安世　监利话知县见示诗卷

哦君五十四篇诗，燃尽青藜杖一枝。

长韵屈平经里思，短章介甫集中辞。

只因云梦曾游耳，便把江山尽得之。

割我锦机君已甚，不须更遣世人知。

项安世

项安世　见雁

万古胡沙雁，衡阳到即回。

如何九日至，故作永州来。

节里他乡客，江边独夜桅。

吾亲应念我，烦汝到浯台。

项安世

项安世　建平县道中

糖畓花开官路香，客子欲归官路长。

稻田水足新秧黄，小麦吐秀南风凉。

村村煮酒开官坊，家家禁忌障朁房。

门前健妇能招商，茗碗角铒邀人赏。

若无横赋深剥床，我欲间舍鸡林乡。

项安世

项安世　饯周伯寿得枝字

分原内只界，世系出苍姬。

修贡长沙国，文章似楚辞。

堵墙看献赋，旗影照题诗。

昼日三千字，春风第一枝。

相公如父子，侍讲是宗师。

项安世

项安世　涧上居人

跨涧作桥兼作屋，行人初到已泠然。

全家寝食淙琤上，韶瀋声中过百年。

项安世

项安世　江海水仙同赋

萧然两高人，冠佩何楚楚。

齐鲁有大臣，可敬不可侮。

东风吹百花，馀子不足数。

同为岁晚游，各不相媚妩。

君看冰雪姿，定肯学儿女。

三肃庵中人，此客难为主。

项安世

项安世　江陵送赵知县二首

万壑千岩相送时，灵星小雪上丰颐。

南云北梦重分首，扑漉繁霜满瘦髭。

功业向来真自许，头颅今日遂如斯。

英雄老大无人识，足扣双舷只自知。

项安世

项安世　江陵送赵知县二首

另离底处最堪怜，君上吴船我蜀船。

从此相思真万里，重来何止又三年。

司州刺史髭如戟，国子先生瘦似椽。

二子有情须问讯，为言重九向西川。

项安世

项安世　江陵为浏阳柳氏作云山书院歌

山中何所有，云气长悠悠。

院中何所有，书册满高楼。

登楼看云复看书，千古万古同卷舒。

子于其间乐有馀，我今为子言其粗。

阴阖兮阳开，乾盖兮坤舆。

白衣兮皎皎，苍狗兮须臾。

崩腾兮龙见，消散兮户居。

如臂之屈伸，如足之疾徐。

实理谅不昧，显微同一初。

呼吸为雅颂，吁喻为典谟。

支支离离兮万物散□，翕翕绎绎兮天地交孚。

三百八十四爻兮奇与耦，二百四十有二年兮褒与诛。

目目自有条，叶叶自有株。子以为一兮粲而万有，

子以为兮垣然而一途。吾是以见云之书而书之云，

子又鸟知书非云而云非书，以此寿子身，壮作老息神不枯。

以此贻子后，博观约守世不渝。

大哉此院云所储，苟无其实名不虚。

谁其任之非子歟，一翁二季相携扶。

项安世

项安世　江陵赠满术人

未赴成都先梦到，才逢蜀客便心亲。

江陵一见蒲居士，似向严家访阿遵。

项安世

项安世　江梅

千林憔悴独含春，笑倚黄昏未识颦。

红小粉疏烟幂幂，影低香远水粼粼。

从教雪路宁愁冷，遮莫茆檐可怕贫。

欲问横枝缘底瘦，似无如有最禁人。

项安世

项安世　江梅蜡梅同赋

淡白轻黄著绛跗，截肪蒸栗玉肌肤。

品题道骨谁高下，著莫清香似有无。

野服黄冠离世土，缟裙瑶佩列仙儒。

春风底处无红紫，谁肯冲寒到玉湖。

项安世

项安世　江山见新知阆州李著作舟至

小立江风见蜀船，绣旗朱幔鼓声喧。

问言何郡客新到，知是故人吾欲颠。

芸里简书真昨梦，菊边卮酒是前缘。

还家快与儿曹说，明日邻翁贷子钱。

项安世

项安世　江月亭会饮次袁主管韵恼吴钤辖

日西移幕看澄江，夜久回屏护烛光。

暗里微吟认渔火，醉中时醒为荷香。

狂翻鹦鹉杯心绿，怒索蒲萄架底凉。

苦恨重云隔明月，嫦娥更在月中央。

项安世

项安世　江州陈制送酒

谁渭渊明远，我住栗里源。

亦有好事人，送酒黄花前。

举酒对南湖，见之心悠然。

相逢各无心，后世自称贤。

项安世

项安世　将往襄阳一日大雨

谁报江神我欲西，怕传新句落檀溪。

江头一雨泥三尺，车没双论马没蹄。

项安世

项安世　将至浯溪简同行

地想浯溪行，舟逢怪石多。

平生真到此，重九合如何。

我解伊吾读，君能歡乃歌。

风从两崖下，江水急生波。

项安世

项安世　交韵赵佥判苦雨

多谢新诗起钝顽，扣门佳梦忽惊残。

句中解貌秋霖苦，读罢犹闻夜滴寒。

谁道贵游无世话，君今清尚更儒酸。

向来白贺风流在，勉立修名后代看。

项安世

项安世　轿中听雨

急雨淙琤打轿檐，绿荷声里下湖船。

时时更把山礬嗅，岩桂香中八月天。

项安世

项安世　金陵送左史

临歧掺袂欲何言，罢酒开船色惘然。

万里重逢傥无日，一杯相属岂非天。

修鳞去蛰三池浪，倦翼归投万壑烟。

从此登临只西首，美人家在夕阳边。

项安世

项安世　进和御制闻喜宴诗

璧辉河彩绚宸章，鼎饪需云盛国光。

自昔祖宗崇礼遇，至今英俊入言扬。

明良旧咏回千古，高饫新书多万方。

神禹克艰心未已，更思忠节赞时康。

项安世

项安世　荆□范侍郎挽词三首

布韦得路如公几，少壮登朝至老衰。

东观西雍盈记石，南宫北省遍絧丝。

童童戟纛开淮楚，奕奕图书冠马龟。

回首人间心事足，去寻天上玉楼期。

项安世

项安世　荆□范侍郎挽词三首

功畏人知不遣闻，双双荣国孝曾孙。

果州汲绠无遗力，荆府调胹有德言。

此日美人俱厌代，何时病士得开门。

西风一掬涪翁泪，滴向公家两郁尊。

项安世

项安世　荆□范侍郎挽词三首

岁戊戌秋倾鲁盖，公杨勋甫共吴船。

攀萝自此门阑密，寓茇经年里闬连。

二十六番新火变，四千石帅旧情坚。

万间忽作堂堂坏，杜屋无茅始可怜。

项安世

项安世　荆江渔父竹枝词九首和夔师□侍郎韵为荆师范侍郎寿

第一歌头缓缓催，且看渔父寿图来。

天明转向牙旗外，六千里地绣屏开。

项安世

项安世　荆江渔父竹枝词九首和夔师□侍郎韵为荆师范侍郎寿

二歌渔父寿杯宽，荆江亭下到临安。

更将海水都斟却，浅得蓬莱始好看。

项安世

项安世　荆江渔父竹枝词九首和夔师□侍郎韵为荆师范侍郎寿

三曲渔人献寿茶，新翻衢样织茶花。

白雨纷纷下江海，翠浪滚滚开龙蛇。

项安世

项安世　荆江渔父竹枝词九首和夔师□侍郎韵为荆师范侍郎寿

四曲渔人寿烛明，明在水云连处生。

倚天若木朝朝艳，照海金波夜夜清。

项安世

项安世　荆江渔父竹枝词九首和夔师□侍郎韵为荆师范侍郎寿

五曲渔村寿乐多，随大随小声和和。

蜻蜒蛱蝶浅深舞，燕子莺儿长短歌。

项安世

项安世　荆江渔父竹枝词九首和夔师□侍郎韵为荆师范侍郎寿

六歌渔父寿诗声，一声声带竹枝情。

大枝千岁不改色，小枝孙子满林生。

项安世

项安世　荆江渔父竹枝词九首和夔师□侍郎韵为荆师范侍郎寿

七歌渔父寿香堆，花雾深深拨不开。

水边借得春风送，荷花吹上戟门来。

项安世

项安世　荆江渔父竹枝词九首和夔师□侍郎韵为荆师范侍郎寿

八歌渔父意难忘，愿见寿域通八荒。

只开云梦一稊米，何似浑佥开太仓。

项安世

项安世　荆江渔父竹枝词九首和夔师□侍郎韵为荆师范侍郎寿

九歌渔父好思量，愿得寿星朝帝乡。

寿十二庙守关尺，演忆万年元蔀章。

项安世

项安世　荆门十二背诗

瞿塘关里异乾坤，石狭山深日气昏。

行过西陵天亦晚，浪平风暖下荆门。

项安世

项安世　荆南师姚参政挽诗

寿相背三甲，暮龄腰十围。

自陪初伏饮，竟作百年违。

楚泽秋初动，洪都梦已非。

向来千骑拥，凄恻片帆归。

项安世

项安世　荆南师姚参政挽诗

剑履三以亚，旌旄十国连。

春风迎上日，秋色送归船。

露泣千山月，云愁万里天。

堂堂宁复有，玉立照人鲜。

项安世

项安世　敬甫生日

苹尾生薰梅作霖，葵心粲笑草明金。

杓星指处老人现，弦月升时欢伯临。

王母西池逢药喜，天孙斜汉有嘉音。

宫槐又报黄消息，早擢丹枝媚彩襟。

项安世

项安世　九日喜陈一之提刑至龙山

闻道西征使者来，满城风雨菊花开。

唤回鸟帽千年梦，惊倒龙山百尺台。

病叟旧疴初去体，元戎新醖恰浮醅。

篱边更有休官令，人事天机亦异哉。

项安世

项安世　九月呈运使庐检院

法官蒇事三灵格，山国休工万宝成。

虑使此时心暂展，丽谯高处眼增明。

搴帷正在煎萸俗，缀席何妨伴菊倾。

此会明年公莫问，赐来应有一枝荣。

项安世

项安世　九月十日独游钟山

天时少佳日，人事多婴怀。

选胜难两遇，卜征非一乖。

平生梦钟阜，一月榜秦淮。

半世迹方近，三旬心始谐。

允哲兹游艰，果谅此日佳。

高秋净平麓，暖景融阴崖。

时丁酬酢暇，心适烦纡排。

出郭玄笋舆，陟巘青芒鞋。

志塔勇重屋，竺水环方阶。

水末但尘壁，定林堆断柴。

谁为好事者，尚丁双诗牌。

想见廊庙姿，骑驴渡松钗。

玄思入秋骨，高情渺天涯。

傥无经世迹，胜韵谁得偕。

因观夔禹难，始悟巢许侪。

项安世

项安世　久旱得雨

不羡二十四考中书令，不羡万八千户冠军侯，

千羡万羡朝来雨。黄金白璧尚可求，

去年大熟市无米。官船载使资他州，

千艘万舰日夜去。今年天旱始知尤，

高田已逐黄埃花，湖田五月种未投。

岂无飞车卷湖水，十日南风吹绝流。

城郭村原百万口，性命顷刻难为留。

如人奄奄气欲断，尚有微息出入三寸喉。

天公亦有万金药，刀圭一试沉疴瘳。

蔽藏赤日云晻晻，呼吸凉气风修修。

雨声未落人已快，便有生意还梧楸。

夜深稍稍到竹屋，晓起涓涓行瓦沟。

但看病草泫流血，想见羸秧新举头。

儿童亦知一雨好，牵衣挽胫宽人愁。

早禾已死不可救，晚禾未出犹堪收。

天公有意怜赤子，愿雨三日无少休。

项安世

项安世　久雨

一春泥水断前街，万里长天一目空。

数点寒梢著红蕊，人间惊喜见春色。

项安世

项安世　久斋时为南康赵司户作

岁寒始见松将柳，道远方分骥若驽。

凿井为山新意气，断干穿石老工夫。

重湖水作葡萄涨，五老云成锦绣铺。

万古千秋模不尽，几家文集几家图。

项安世

项安世　瞿塘峡

家住东溟狎巨涛，今年三峡试容舠。

瞿塘关下惊危甚，一席巴天浪许高。

项安世

项安世　凯歌

今年三月三，乐事今古稀。

嘉陵江到武昌口，此时此日同□□。

北人不敢恃鞍马，西人不敢凭山豩。

德安有高悦，匹马穿重围。

入城助守胆如斗，出城决战身如飞。

城中扶出王与季，城外逐出信与随。

襄阳有赵淳，默坐谁得窥。

一日熏尽西山狐，二日网尽东津鲵。

三日开门看江北，一人一骑无残遗。

兴安有安丙，谈笑戮吴曦。

伪王乱领出深谷，长史捷布登前墀。

铜梁玉壘见天日，瞿塘滟滪无蛟螭。

噪州有老守，头白尚能诗。

上言吾君善委任，下言吾相能指麾。

国家九九八十一万岁，璾雏褒蘖休狂痴。

项安世

项安世　客友

君为閒客过岂朝，我车日过南湖桥。

听君论诗发幽秘，问君索酒浇岧峣。

谁将君赋告天子，武皇夜唤相如起。

明朝车马满街来，从此相望隔湖水。

欲往从君足似挛，马嘶仆顾不能前。

时凭栩栩枝头梦，往看娟娟池上莲。

诗盟扫地心如失，酒债无钱甘首疾。

绿杨门巷过春风，粉箨园林空夏日。

半年不奈此悲凉，无计挽君归野塘。

不如我自解章绂，却为閒客来君傍。

饮竭君家酒千斛，吟尽君家纸千轴。

醉中扶上木兰舟，秋浦月明秋水绿。

项安世

项安世　夔州永安宫词

许昌门外驱霆雳，玉筋惊抛夜无迹。

五花骄马云作蹄，飞渡檀溪人未识。

大隄八月阴风起，叶落花黄心欲死。

山枯石裂见苍龙，三十六鳞才赴水。

逢逢搥鼓上瞿塘，老瞒落笔三川忙。

蓬莱一夜两鳌死，血殷海水天无光。

金戈铁马宫前道，龙旗未卷君王老。

当时玉座醉春桃，今日铜驼泣秋草。

从来两髀彫鞍侧，不为儿童营玉食。

生将一死答将军，死用一生酬相国。

乔家小郎名赏音，玉房花貌空沉吟。

吴娃解掩夫羞面，难击刘郎一寸心。

项安世

项安世　腊尽仅得微雪

穷冬一雪击农心，籲佛祈仙望已深。

逾月亢晴生暑瘴，连朝霏雾作春阴。

夜窗且喜风兼雨，晓瓦才看粉共银。

可是江妃悭笑粲，都能无意管呻吟。

项安世

项安世　腊月一日咏雪二十韵简潘都干

忽见纷然压，方惊甚矣衰。

已拚蓬换鬓，其奈粟生肌。

忆昔如黄犊，当轩望塑白狮。

踏模鞋透指，印貌面皴皮。

衮作毬行地，团成烛照帷。

檐冰充铎振，盆冻当钲搥。

壮岁身仍健，边城景又奇。

刘楼观乱落，平野看横吹。

犬躣凌晨出，骢骄尽夜驰。

三杯羞饮帐，百韵笑僵歧。

往事今如梦，前欢竟是谁。

非干为客苦，不是罢官悲。

溜响关门听，阶明映牖窥。

探深时遣婢，嘬冷更防儿。

喜妇添红炭，娱亲奉绿卮。

不知戎幕出，何处蹇驴骑。

上将分羔酒，诸军击惊池。

定须吟铁甲，应不恋金丝。

樵足锺山顶，渔蓑淮水涯。

金陵无限思，有底句来迟。

项安世

项安世　兰溪道中二首

征人颊热共占霜，忽报冬温是雨祥。

正向愁边闻吉语，三霜两假是寻常。

项安世

项安世　兰溪道中二首

一夜清霜逗晓晴，桑林脱叶似滩声。

云边恰有惊鸿过，直作滩头细橹鸣。

项安世

项安世　老母生朝

陶春庭院起秋千，赛社人家踏舞筵。

生日新来逢此日，今年好去胜常年。

旧栽桂子孙枝盛，老对萱业孺色鲜。

待得儿曹俱鹤发，五纹双髧戏尊前。

项安世

项安世　老人命赋家庭双头牡丹

只与酴醾话独醒，不随桃李竞时名。

人怜国色无花对，天与风流并蒂生。

两两鹤红思并翥，双双鹿紫待齐鸣。

冲天食野方多庆，尽是仙翁手种成。

项安世

项安世　乐居户文挽诗

荆州十万户，惟我独知公。

皓皓巉巉甚，凉凉踽踽中。

平生尊骨鲠，互死讳雷同。

此士理黄壤，何人立素风。

项安世

项安世　乐居户文挽诗

艺应天王拜，名高月旦评。

一官娱晚暮，千载遇恩荣。

未许行畴昔，犹应得久生。

年来频见此，老泪不禁倾。

项安世

项安世　李浦道中得家信

李浦江边路，星沉日未生。

逢人送家信，借火读天明。

上说儿曹健，中言客路晴。

促归仍劝缓，反覆见慈情。

项安世

项安世　李万州挽诗

仙李来南日，熙宁去国人。

一身辞赤芾，四世尚朱轮。

桑梓推前辈，葭莩接世姻。

伤心挽耆旧，不独为情亲。

项安世

项安世　李万州挽诗

令子裒遗事，而翁亦大奇。

治安真有策，经济遂无时。

黄壤人间恨，斯文我辈推。

生傅汉中什，死著十哀诗。

项安世

项安世　李万州挽诗

灵輀朝出祖，属綍泪争探。

慕子啼玄草，慈亲哭彩衣。

敬斋收秩秩，退国物菲菲。

华屋生存处，千年遂不归。

项安世

项安世　李万州挽诗

公今南面乐，我自涕滂沱。

十载还乡杜，三君逐逝波。

乐郊荒水槛。巢室閟烟萝。

前辈风流尽，吾生奈老何。

项安世

项安世　李校书轮对乞于故相家取上皇退位御笔上喜日此万万年表照也

校书对罢天颜喜，再拜龙墀出殿来。

{左来右力}使传宣新宰相，驿书驰问旧元台。

上皇慈笔归中秘，学士忠名遍九垓。

榻畔祥风翻谏纸，朝衣收得异香回。

项安世

项安世　李中主书堂

楞伽有公择，娣弟如班宗。

宜州黄宅相，馀韵更春容。

项安世

项安世　立春前一日书事

明日天车始建寅，今朝犹是去年人。

江城半夜传黄纸，嘉定新书下紫宸。

山雪多情来送腊，湖波著色去迎春。

旋烘寒饼缠生菜，想见家贫忆路贫。

项安世

项安世　立春日离爱闻有召试之命

东行就日北看云，君宠亲恩两击心。

毕竟蒭蕘何所补，不如留著在山林。

项安世

项安世　立夏日南风大作二首

堤边树子最无情，恰则春归第一程。

舞向南风浑不住，叶间羞损旧啼莺。

项安世

项安世　立夏日南风大作二首

满城杨柳绿依依，背著春风自在飞。

却是杨花有才思，一时收拾伴春归。

项安世

项安世　沥涧吴太皇庙

行间得子明，笑里下兹城。

好汉人难识，髯郎鉴独精。

溪巫荐村酒，舟子问江程。

颇忆濡须否，风旛作战声。

项安世

项安世　燎蚊

欲昏疑雾合，未暗已雷鸣。

驱逐无长策，纷纭剧乱兵。

昼潜如设伏，夜啸若先声。

喙惨戈予利，身微坌壒轻。

嘬肤来汗血，播腹去朱樱。

壁以青油固，麾之白羽明。

闻风聊詟息，得路即喧轰。

婉婉工乘隙，骚骚故彻更。

据经当烈泽，考传合熸荆。

耿耿银缸动，荧荧爝火行。

翼焦身尚奋，力尽势还倾。

垒合无逃虏，膏血可筑京。

周遭期剿绝，小大悉炮烹。

爇左时惊合，禽纵或走横。

奔军容暂脱，搜谍靡余生。

走操华容道，追刘白帝城。

周瑜方奏凯，陆逊遂成名。

一觉华胥梦，千年战国情。

区区两蛮触，何足较踦赢。

项安世

项安世　林通判

东里相君新说似，茶陵军使美无穷。

谁知楚户南公口，更说沂康别驾功。

人借一凉鏖铄石，天开四荚照垂蓬。

不争玉女秋期日，自醉金公生数中。

项安世

项安世　临安道中见壁间书字云田左行者为四川驿路

只道成都路八千，谁知从此便西川。

行人一见成深省，大道多歧稳著鞭。

项安世

项安世　岭上见大江及匡庐诸峰

背立梧桐岭，面对匡庐峰。

江流过其下，渺渺去朝宗。

万山左右卫，如阵复如墉。

壮哉天地间，伟观人所钟。

自有此山来，来往赏憧憧。

岂是千载人，无有此心胸。

定应出圣宅，山鬼閟其踪。

兹行亦奇事，突兀肯相供。

多言恐怒来，急下扶吾筇。

项安世

项安世　菱浦谣

绵绵千丈丝，就此一寸的。

但愿的成莲，莫教莲蒂意。

项安世

项安世　刘都翰送伊川山谷二像

十年道学诚明处，四海诗篇雅颂馀。

元祐向来基宥密，涪江相逐伴樵鱼。

坐中苍白谁安立，身后丹青独久如。

再拜两公何所见，衣巾端肯过吾庐。

项安世

项安世　刘寺置酒遇雨次韵答王大著

胜绝今年第一寿，钱湖刘寺雨中游。

汤倾衢点云随肘，羹汎戎酥雪满畉。

竹坞张烟闱客住，梅檐翻水劝人留。

只因元气淋漓手，计会天公作此谋。

项安世

项安世　刘武子生日

封姨吹堕小乌巾，日御横飞十二辰。

汉代皇孙中校尉，唐家供奉谪仙人。

六宫旧唱香奁妩，诸老争偷锦段新。

大小山中千树桂，寿君千岁转诗论。

项安世

项安世　留别南湖二首

老天梦识南湖路，水槛山堂处处通。

若有新篇无告诉，不妨题写寄江东。

项安世

项安世　留别南湖二首

九重城里尘如海，只有南湖一片霜。

若向南湖谈世事，老夫只得去池阳。

项安世

项安世　留荆门蒙泉上三日无诗将去作二绝句谢之

倚云上头寒碧下，三日团圆看似痴。

领略山灵无此客，与君何处更须诗。

项安世

项安世　留荆门蒙泉上三日无诗将去作二绝句谢之

我诗只在篮舆上，兀兀荒陂自语时。

坐看飞云行看水，此时无我更寻诗。

项安世

项安世　六日坐法华寺东廊揽秀亭

西亭有名字，未若东亭宽。

东亭揽秀者，一目万峰峦。

云兴势浩浩，海立波漫漫。

左见桂阳路，右见春陵滩。

入山恨不早，行路良独难。

晚来无赖处，渺渺送归翰。

项安世

项安世　六叔父生朝三首

拂拂南薰入燕堂，兽炉清润酒尊凉。

筵开汤饼麦初熟，彩结茶花丝正香。

翠竹有孙添夏笋，红榴能笑发春妆。

都将造物无穷景，来与仙翁献寿觞。

项安世

项安世　六叔父生朝三首

夷惠之间得趣多，天教弥月占清和。

门当午市心如水，发插秋霜脸自酡。

雨洗竹香侵瑞鸭，风翻荷润入杯螺。

欲知寿算长多少，楼外西江万里波。

项安世

项安世　六叔父生朝三首

百摺榴花照画筵，八千椿历记遐年。

东公西母朱颜老，玉女金童彩服鲜。

梅雨涨添春色酒，麦秋黄起寿炉烟。

铜壶未下三更水，犹是清和四月天。

项安世

项安世　六叔母生朝

香梅细柳竞芳辰，预报新年两日春。

未得犀盘傅菜缕，且看玉盏泛松仁。

东风衮衮添孙竹，南极双双照寿椿。

正是门阑多喜日，乘龙娇客翠袍新。

项安世

项安世　六叔母生日

千岁光阴二十停，一停才向此时盈。

律筒又报三阳近，历草还飞四荚轻。

冉冉春盘行细绿，泠泠腊瑆泻空清。

不须更煮囊中药，气息存神自久生。

项安世

项安世　六叔母生日

已传春日在春前，诞日欺春又占先。

百面玉盘檠菜缕，两行红烛罩沉烟。

自从梅里迎王母，直到荷时庆老仙。

拦住东风头与尾，中间和气一千年。

项安世

项安世　六雪诗用前韵寓六字

点点多难赛，蚩蚩势欲平。

群排风鷁退，深掩烛龙生。

乡混群庬吠，军喧乱鹜声。

光阴乘岁暑，威令极施行。

项安世

项安世　六雪诗用前韵寓六字

天宗兴岁事，滕叟盛威神。

乐羽朱成素，宫墙旧变新。

周爻方用坎，燕律遽生春。

花阵连天出，欢回合宇人。

项安世

项安世　六月寄镇江马侍郎大同

十四年前楚水傍，碧油幢下拜辉光。

鲋鱼踟躇遵行潦，龙马腾凌出大荒。

珥笔南宫扶日月，横戈北府控升扬。

冷宫只有酸寒分，又把藜灯照蘖黄。

项安世

项安世　隆中次吴襄阳韵二首

葛公未易谈，佳处当自晓。

轻身托人生，岁晚那得保。

哀哉杨德祖，所恨机太早。

文若岂不迟，万变要难了。

书生法当骄，正惧此身小。

空桑视汤幣，不博一介草。

向来磻溪人，所愿直钩老。

孔明平生志，岂必书江表。

但从德翁游，时和司马好。

胸中管乐事，本自不足道。

所以刘葛交，终焉契鱼藻。

旧时耕凿地，千岁迹未扫。

客来访遗事，泪落日杲杲。

罔头双白鹭，飞去何渺渺。

项安世

项安世　隆中次吴襄阳韵二首

古来建大厦，所贵楹桷崇。

沛公得三士，折箠驱群雄。

嗟哉汉诸孙，永负隆准公。

表既憎弥衡，璋复轻张松。

幽州小从事，苦谏不见从。

赖有大耳儿，犹能过隆中。

吾评四刘牧，三豕而一龙。

景升最可笑，接士满郊宫。

坐看故人子，低头混耕农。

平生慕西伯，对面失飞熊。

阿琦去梯策，尚识智士功。

谁云豚犬愚，颇复胜乃翁。

项安世

项安世　卢道子赴铨试

高才真干父，新渥继难兄。

舟楫维湘岸，簪缨觐汉京。

学虽工比兴，科亦要刑名。

书律三冬足，荣华一战成。

项安世

项安世　卢似之从道子行

昔我为行客，烦君作好诗。

今吾仍是主，送子得无辞。

文赋须勤作，经书莫暂离。

天资诚美矣，师道可无之。

项安世

项安世　鹿鸣燕次韵和權师汤提刑时二弟皆预乡荐

使家亲劝驾，贱子辱同升。

晓月鴒原聚，秋空雁字凌。

燕山惭五桂，西海继三鹏。

况藉吹嘘力，扶摇正可乘。

项安世

项安世　路傍有因梅竹以编篱者

已生野外更篱根，仍与蚩氓补断垣。

博士低头乘虑障，王姬掩面嫁鸟孙。

风枝雨叶无生意，粉面朱脣有泪痕。

说与调羹吹律事，老农那信腐儒言。

项安世

项安世　虑智子衡州亲迎

初闻永嘉叟，招唤作师生。

又见金华伯，扳聊作兄弟。

双峰真有子，二老总关情。

所愿勤诗礼，无令负甲庚。

项安世

项安世　梅

只消数点著枯枝，不用东君一叶垂。

任是雪深烟更密，清香依旧世人知。

项安世

项安世　梅开次韵答叶教授二首

雨洗晴烘两行梅，朱朱白白尽情开。

不须更到东亭得，读罢君诗似看来。

项安世

项安世　梅开次韵答叶教授二首

春风一点暗惊梅，便有千花动地开。

却似德人方寸事，等间流向笔端来。

项安世

项安世　明山湖阻风

咫尺明山在目中，伊哑三月傍荐业。

神猪击久号无力，火队炊频饭欲空。

半世宦途仍旧职，一生学海未新功。

舟人愠见官人笑，万事从来惯逆风。

项安世

项安世　母氏立春日庆七十

土牛门外打春鞭，彩凤堂前庆寿笺。

西母东公俱得岁，古稀今有见双全。

群仙别演长生籍，大历重开甲子年。

更值圜坛鸡赦出，两封花诰一般鲜。

项安世

项安世　牡丹初开

东君环辙百花间，次第行春到牡丹。

蜂嘴噆花不觉，一枝先破紫金盘。

项安世

项安世　内子生朝

帮杯同举寿闱中，此乐人人羡此翁。

满目芝兰如谢傅，齐眉宾主似梁鸿。

万枝灯过游尘息，三荚蓂飞淑气通。

正是春来好时节，柳梢微绿小桃红。

项安世

项安世　内子生日

去岁亲前捧奉杯，如今万里独西来。

遥知此日怜儿妇，应抚南枝问雪梅。

百尺灯山初转眼，一卮春酒欲酡腮。

愿言尊幼俱强健，归著斑衣伴老莱。

项安世

项安世　内子生日

东风吹草未成花，物色相看意已嘉。

游女尽从灯夕出，家人重向寿辰夸。

层层膝下孙枝长，衮衮天边帝綍加。

欲和晏公延寿曲，红鸾紫凤欢流霞。

项安世

项安世　内子生日

人间十八最风流，更占新年第一寿。

北梦南云春渐暖，星桥火树夜初收。

舅姑未老椿松固，儿女成行璧玉稠。

但得长年同饱饭，其他万事更何求。

项安世

项安世　内子生日

居士新年六秩来，细君初庆绮筵开。

朱颜拂拂生银勺，华发鲜鲜上玉台。

女嫁男婚成次第，殃销祸散到耆鲐。

高堂一曲斑衣舞，我唱君随作老莱。

项安世

项安世　内子生日

去年客里念庭闱，今日尊前捧寿卮。

乐事赏心仍有月，好天良夜可无诗。

秋原绝粒真成旱，俚俗烧灯不负时。

一笑难逢须自庆，几人对酒得开眉。

项安世

项安世　内子生日

烟清露冷月明中，无古无今此夕同。

大地山河归影里，白银宫阙上天东。

人情可是随时别，酒盏真堪对影空。

来岁相逢应更好，丹梯高处独乘风。

项安世

项安世　南湖遣兴

朝回日日到南湖，不惜金钱散仆夫。

同舍盍簪如有约，吾庐高枕更何殊。

年华过雨春都尽，草色连天路欲无。

乐事只今惟有酒，速倾家酿倒金壶。

项安世

项安世　南康军寓居

檥岸逢重九，全家上浅山。

儿童争险步，城郭有跻攀。

采菊迷前路，开樽对近湾。

年时欠帽处，不见雁书还。

项安世

项安世　南康尉司射亭后轩尽见庐山为取东坡觉来满眼是庐山之句名日觉轩

千堆白浪卷彭湖，一叶青帆映大孤。

梦里东坡魂尚魇，岸傍梅福笑相呼。

开门翠壁连天是，回首惊波一事无。

推下黄紬见真意，的知陶令是贤乎。

项安世

项安世　南岳路口怀胡氏兄弟

奕奕神山照远天，美人家在此山前。

待侬了却公家事，来借书堂十日眠。

项安世

项安世　南岳路口怀胡氏兄弟

虎逝龙亡不记年，旧巢双凤故依然。

灵岩草木皆堪敬，莫作寻常到岳前。

项安世

项安世　拟感兴二首

日出群动作，日入万物休。

君看霄壤间，还有二本否。

鬼神浩来往，一穟不可投。

杀机甫毫芒，举世极戈茅。

将亡神已降，欲杀鬼先谋。

所以君子心，不敢殊显幽。

【卷08】

项安世

项安世　拟感兴二首

吾心本虚直，万象同一流。

坐遭云沙矇，次序失九畴。

習空徒妄想，致察在勤修。

学问日以广，思辨日以周。

行行重行行，马迹遍九州。

始知亿万叶，一干本同抽。

项安世

项安世　拟送陈正己赴沅江令

一餐我无门，五斗君有禄。

犹胜乞邻僧，何必嗔郡督。

江清芷无数，县静书可读。

素业傅二雏，清风散群鹜。

于焉善藏刀，可以待沽厁。

所嗟吾过多，此去谁与告。

提携到尊豆，笑语惯僮仆。

隔日意犹凄，三秋间何酷。

书来想忆外，无使德音玉。

项安世

项安世　欧阳拾遗读书堂

嗟余嗜前训，蚤岁得胡模。

中年困离宗，旧学日荒芜。

项安世

项安世　欧阳拾遗读书堂

兹行览得失，抚已动竞愧。

暮景尚可鞭，毋使寸阴弃。

项安世

项安世　偶得二首

水边杨柳秃{左角右奢}沙，路上寒梅噤未花。

欲识乾坤生物意，桑根麦子已含芽。

项安世

项安世　偶得二首

雪中春到梅花觉，冰底水行人未知。

珍重天公好消息，通今通古更何疑。

项安世

项安世　偶题

暗水斜穿橘坞凉，回波直下藕塘香。

似牙如背白羊岸，已叠又湾青草傍。

闸里放船思槜李，石间行酒认天章。

一时唤起平生梦，江北江南道路长。

项安世

项安世　偶吟

近市心如水，居贫道未穷。

关门度梅雨，欹枕受槐风。

问学十年事，文章百世公。

读多书有味，吟少句无工。

项安世

项安世　偶作

舍前江路接征廛，舍后湖光净渺然。

不许红尘穿港入，独携黄妳过桥眠。

禽鱼上下诗三百，风雨阴晴易上鼙。

出处不齐均有役，两轮天上亦东西。

项安世

项安世　盘居六章

宝峰之阴，其山深深。

有美一人，琼弁玉簪。

项安世

项安世　盘居六章

云居之阳，其水洋洋。

有美一人，霞衣月裳。

项安世

项安世　盘居六章

山之纡纡，密云所庐。

彼盘之人，亦丰厥储。

项安世

项安世　盘居六章

山之营营，众流所经。

彼盘之人，亦溥厥成。

项安世

项安世　盘居六章

渐以中上，屯以正行。

匪盘之异，惟物之情。

项安世

项安世　盘居六章

行止盘盘，其乐孔多。

请以是居，子如之何。

项安世

项安世　陪阎安抚观开漕河

为民行水不妨农，为国忧民不费公。

肯趁好天招恶客，能于旧贯立新功。

山头石埭千年计，海上灵查八月通，

只恐济川舟楫快，使君难滞郢城中。

项安世

项安世　七日吕城守闸

官闸嶒{宏宀换山左}昼闭涂，商舡嘈囐夜衔橹。

卧听篙子湾湾月，坐待州家急急符。

石罅漏泉鸣锦瑟，篷窗筛雨落玭珠。

梦魂不受重门隔，自著斑衣过练湖。

项安世

项安世　七夕谢孟漕品味

金井琅玕戒女功，木桃瓜李奏民风。

天河夜酌尊罍满，帝子秋盘饼饵丰。

戢戢玉莲参藕艇，忻忻火枣会梨宫。

星轺著意来看客，不与寻常乞巧同。

项安世

项安世　七月二十日被檄考试出门

阿婆少也不如人，更说秋来白发新。

欲按新声忘旧谱，画鸾歌扇久生尘。

项安世

项安世　七月二十日被檄考试出门

琼林花底散游鞭，回首长安十八年。

羞把文章对年少，老夫衣瓶不堪傅。

项安世

项安世　妻兄任以道生朝

月律从渠大小旬，先生随意作生辰。

以谦自养何嫌晦，与复俱来特地新。

千岁日将宫线数，五方云作寿香陈。

葭灰寂寞今无赖，拟向黄钟托此身。

项安世

项安世　祁阳县晚渡

郭外湘江清彻底，江头石壁新如洗。

呼舟斜日度空明，脱帽中流照清泚。

一声歡乃忽心惊，曾与渔郎有旧盟。

日暮征车犹未已，鬓毛发此欲何营。

项安世

项安世　钱塘道中望越州山

隔江东望越州山，七载重来喜破颜。

却数故人今几在，一襟清泪湿潸潸。

项安世

项安世　遣闷

夜与影同宿，尽将书共谈。

虚凉惟称暑，阴湿恐生岚。

眼有思家泪，心怀报国惭。

更须辞命绂，身已住僧庵。

项安世

项安世　清凉寺

楚甸延诗眼，台城壮酒杯。

山莲京口去，江自锦官来。

百榼浇难下，千篇勇莫裁。

非君湖海气，谁禁此崔嵬。

项安世

项安世　晴日迓江西师徐子宣

汉殿东头玉琯回，吴城西上锦帆开。

一天紫雾风吹散，千丈红光日射来。

翼轸衡卢生喜气，江湖淮海绝纎埃。

凄凉只有山前客，何日归津理去栀。

项安世

项安世　秋怀

有营何日得无悲，无欲无时不自宜。

竹影一窗泉一曲，山斋非是爱吟诗。

项安世

项安世　秋怀

秋水迢迢诗思清，秋阳杲杲道心明。

谁人得似秋光巧，画出山斋杖屦行。

项安世

项安世　秋潦

和潦乃逢社，天寒更积阴。

雨声便睡美，风色唤杯深。

谷穗泥生耳，田家痛切心。

饥人来市少，城邑亦萧森。

项安世

项安世　秋日陪使君饮章华台

堂堂云梦接天开，荜路规模亦壮哉。

自是边城多古意，那堪秋日更荒台。

诸侯聚散群鸡宿，百代兴亡一雁来。

一举使君三大白，奈何胸次郁崔嵬。

项安世

项安世　曲湘湾

两崖左右蜜房穿，一水中间蚁线旋。

蹙起浪涡知有石，荡开云影倒窥天。

当洪没没青螺暗，过漱霏霏白琲圆。

我欲濯缨渠濯足，一生输与钓鱼船。

项安世

项安世　劝醇甫酒

欲劝临歧酒一卮，若为啼笑若为词。

情怀作恶中年后，亲友相分久病时。

少壮岂知人寂寞，庭闱方待子飞驰。

饮阑百丈牵江去，挂起西川五色旗。

项安世

项安世　仁智堂

堂前九折溪，堂后百仞屏。

客来问仁智，相与坐中庭。

项安世

项安世　任□□生日

盘堆郁薁粲豳风，钟泛函林拂巓筒。

一朵杖华千晨到，六双蓂荚五云中。

初庚恰向今晨足，鼎甲悬知后日崇。

新息陂头多赤雁，看排行序上层空。

项安世

项安世　任安道生日

桐川酒正夏王孙，四百遐龄旧德存。

解与狄仪传酿去，不妨吾祖自昌言。

三分历草初除一，百万春花欲化浑。

夺得年头作生日，尽收芳气入芳樽。

项安世

项安世　任安道生日

豪风横雨洗新春，掉电惊雷起蛰鳞。

七百里开云土润，八千年庆大椿辰。

太牢醇酎春台上，金马公车要路亲。

凛凛河图门户在，稳将才业嗣前人。

项安世

项安世　任安道生日

九分才是一分春，从此看春更七旬。

行世功名初发脚，出门富贵即随身。

棋逢要路方高著，马得亨冲定轶尘。

伏枥自怜吾久矣，傍观甘作烂柯人。

项安世

项安世　任安抚挽诗

已矣天难问，哀哉道竟孤。

风流前辈似，胆备世人无。

缓急谋谟见，寻常尺寸拘。

明时非不用，志士自多迂。

项安世

项安世　任安抚挽诗

新息任夫子，东坡所父师。

只馀盘叟在，犹乃故家诗。

閒抚伊吾剑，吟成绿野诗。

中原遗老尽，旧事有谁知。

项安世

项安世　任司户生日

晓殿蓂花一荚飞，晚檐桂枝小些儿。

人间已过重阳后，天上将开瑞庆时。

新息陂长钟世德，嘉陵滩浅报官期。

待君饮却长生酒，又到江亭贺上卮。

项安世

项安世　任以道总干生日辘轳体

身长如玉脸如童，抱朴存真道气冲。

陇上木牛新拄颊，箧中芸蠹旧蟠胸。

周正已报初阳匝，商历方开远算洪。

不竞红尘桃李月，雪中桧桧自舂容。

项安世

项安世　任咏道生日

月当天上连山易，日占人间闰路棋。

华岳金精供爽气，广寒银阙献高枝。

鳏鱼渴凤尘缘净，寿鹤灵龟内景迟。

好把文章收富贵，却将功行享耆颐。

项安世

项安世　任至道招饮香海棠下

眼见名花病已轻，手攀芳树思如酲。

飘零万片都无恨，点缀残枝更有情。

日暮莫辞银烛照，夜寒谁为宝瓶生。

饮阑可怕留连久，满地香红忍得行。

项安世

项安世　辱井

寺前蔬圃是台城，寺后寒泉入柳营。

玉甽多年无旧物，银瓶终日有哀声。

游童走卒争嗤点，弱水贫泉共姓名。

不似冶城三尺吐，锺山回首镶峥嵘。

项安世

项安世　入湖北界

丹楹白扁照人开，湖北封疆直面来。

入得界头欢喜倒，恰如身已到荆台。

项安世

项安世　入江西界

行过中村五里头，湖南地尽到袁州。

荆南更在湖南外，一片白云天际浮。

项安世

项安世　入普州

过尽昌州无数山，山开地辟见平田。

田中有麦元无米，比自昌州却可怜。

项安世

项安世　瑞庆节

引罢琳宫祝寿班，团团初日上云间。

微风不动靴袍暖，千骑无哗锦绣环。

一色新花迷远近，十分和气满江山。

边城尽日闻箫鼓，岂料今朝有此闲。

项安世

项安世　三次刘寺韵赋张以道新居与约斋夹湖相望

寒绿新轩对马头，陂南陂北□销愁。

合添渔艇两三只，时与约斋来往游。

欹枕孤鸿烟雨涨，钩帘宿鹭晓光流。

何时祭灶呼邻里，我欲题诗素壁留。

项安世

项安世　三次刘寺韵赋张以道新居与约斋夹湖相望

碧柳黄芦冷映门，荒陂寒水净涵村。

深深留殿朝常闭，肃肃行营夜不喧。

景似邱园宜避俗，事非风月总忘言。

平生故有闲吟分，何物堪酬造化恩。

项安世

项安世　三次韵咏雪

初惊簌簌响蟲书，稍觉霏霏入草庐。

直是谢娘工说似，未腾欧叟不言知。

相投最惜衣裾片，恋别尤怜瓦缝馀。

谁见道山新霁后，嫩寒微峭日光徐。

项安世

项安世　三弟校尉生日用去腊见寿韵

八千尧历畀秋春，万里嵩嵩下甫申。

儿女只今多似栉，弟兄他日老于亲。

共夸戏彩随鸠杖，不羡横挝倚凤宸。

看取天台游观主，前衔虚作汉朝臣。

项安世

项安世　三和

易简乾坤正理，宽平雅颂真情。

何处如今更有，壁间床下秋声。

项安世

项安世　三和

某良士某良士，古之人古之人。

名利坐中仇敌，诗书千载交亲。

项安世

项安世　三和

义不作进学解，分应有坐客寒。

自省开斯未信，何言颛禄须干。

项安世

项安世　三和

作者向来十数，名随草木俱堙。

圣贤生世不数，文章何代无人。

项安世

项安世　三和

万古垂名岂敢，三年费俸长闲。

有酒似陶元亮，无愁学庾子山。

项安世

项安世　三和

公诗百战万选，人才三少两多。

若许追攀及格，稍容积渐盈科。

项安世

项安世　三和

典诰残于胜建，声诗失自韩齐。

一言蔽思无邪，三万解曰若稽。

项安世

项安世　三和

大国并吞江汉，小家垂罄缾罍，

贲育但叉手揖，沮溺漫穷年推。

项安世

项安世　三和

族望与淮俱远，时名似兰斯馨。

投老误期怀祖，作公定类东亭。

项安世

项安世　三和

老子于此不浅，先师教我资深。

但使发乎情性，何愁呕出肝心。

项安世

项安世　三日游澹岩火星岩朝阳岩

一日三岩可了，半生两脚初来。

不怕天公雨涩，青鞋飞上崔嵬。

项安世

项安世　三山矶答渔父歌

我行如辘轳，西上复东下。

触热泝江船，迎霜归越舍。

齐山至禹穴，百六十长亭。

江头矶上叟，嗤我太营营。

朝见上江来，暮见下江去。

君为何物官，拜罢乃尔遽。

语叟且勿嗤，我本寒乡士。

三年饕汉粟，中秘仍太史。

为亲乞左官，得贰江南州。

人淳土物美，官暇餐钱优。

心欢亲意足，家喜朋戚贺。

犯炎束去担，凌涨理征柂。

心力困奔走，性命脱痾痎。

及郊始相庆，有命从天来。

天恩一何厚，别驾升太守。

州名太府尊，地望潜潘旧。

父母爱则深，未谅赤子心。

公荣私养迫，外美内愁浸。

问戌当几时，列宿两经天。

问去当几程，更西行五千。

荆南居其中，此去犹百舍。

回橹指东越，半月可休驾。

瓜时幸未忙，况有婚会急。

女弟归越人，季秋迨其吉。

半月易为费，婚会难可违。

不辞一月内，两过钓鱼矶。

憧憧虽可惭，盼盼实所安。

再三谢渔父，从此事纶竿。

项安世

项安世　三十七岁初见白发诗

亲朋相见忽相惊，绿发朝来白两茎。

若比商州王副使，预先才得一年生。

项安世

项安世　三十日过班竹赋玉州之木一首

玉州之南土当木，玉州之北木为竹。

以土篵室土则荣，以木编篱木应辱。

无木用土固其宜，有木何忍贱用之。

鸣呼，玉州之木最可悲，

不为楹桷为藩篱。

项安世

项安世　三送陈沅江

苦死相留不疗饥，再三相送只添诗。

金兰去我方嫌速，襦绔催公莫恨迟。

碧海声名无右者，玉霄歧路合东之。

未应只发清溪上，长傍孤篷理钓丝。

项安世

项安世　三雪诗用前韵寓三字

令月浓于耜，丰年兆太平。

片飞何粲者，磈落太麤生。

薛凤崩腾势，巫猿寂寞声。

冰溪无豕渡，樵路有人行。

巴峡疑无路，蓬山似有神。

极涵天地混，光助日星新。

开拓大千界，铺张九十春。

闭门经几日，饥杀咽螬人。

项安世

项安世　三月一日入襄州界先寄吴待制二首

明德宫中大练衣，风流小阮世人知。

断无流水游龙梦，只有珊瑚碧树词。

天上仙人持紫橐，边头武吏簸红旗。

男儿自要粗官作，肯被青云富贵欺。

项安世

项安世　三月一日入襄州界先寄吴待制二首

儿时梦到汉南州，四十头颅未省游。

此段风流愧人物，今年行役藉君侯。

仲山甫有遗墟在，诸葛公存旧事不。

欲借蹇驴驮醉帽，从公一一访前修。

项安世

项安世　僧了仙携马太守唱和求诗

故国巴山里，寒砧楚户边。

上人名籍籍，剌史札翩翩。

世有羞儒服，吾方厌俗缘。

更须求愈辈，章句待磨研。

项安世

项安世　僧了仙携马太守唱和求诗

世态家鸡厌，人情外物牵。

僧来求我句，人去觅僧禅。

语绮翻成业，谈空未免筌。

不须生许事，留眼看青天。

项安世

项安世　纱诗

芙蕖供色更供丝，缉就沙溪水面漪。

疏密整斜于雪似，香轻软细与风宜。

集堂妙得发均意，织藕新翻蜀客词。

唤作似花还得否，只应花却似渠伊。

项安世

项安世　山农

江上见山农，畲田用火攻。

鼓声为号令，竹援当畿对。

生理猿猱似，年华豆粟供。

无功随薄禄，愧汝若为容。

项安世

项安世　善谑驿淳于髠墓上有木斜出

辟强老去重堪嗟，千里堂堂表海涯。

取士但能笼自鹄，谏王安用学蛌{上圭右龟}。

祗言鲁国贤无补，岂识齐卿实未加。

不见只今坟上木，多年老干尚倾斜。

项安世

项安世　善谑驿淳于髠墓上有木斜出口占

秦人磨斧闯山东，七泽青邱入梦中。

齐楚君臣正行乐，辟宫除道送金笼。

项安世

项安世　上安抚高大卿五十韵

酆宫夜梦朱轮蹄，晓占熊虎嬉磻溪。

鱼竿没浪豹韬出，金印斗大封全齐。

百年梁柱出公族，外间国子中高徯。

敬仲子孙尽鸾鹄，太岳廪廪卑凡黎。

共惟太尉安国侯，庞眉绣黼游金闺。

栽兰种玉一千顷，芳润衮衮生春畦。

青齐百郡涴羶酪，无地可驷金狻猊。

敖曹兄弟年正少，仰见赤日东方難。

丈夫江南云水客，肯受蠛蠓幽瓶醯。

豹辞重雾气吞虎，犀脱九渊光骇鸡。

于湖故是髯奴壘，蝇棘岂堪高凤栖。

群仙竞乞紫霞佩，凡虎不断青云梯。

清都太微觐玉座，绿章读罢天为低。

英风爽气动瑶阙，消得君王羹鴃騠。

寿州属县董生里，小却去偃边城鞞。

一州茆竹变桑苧，淮流不尽青玻璃。

人言赐尽须一丈，不然尺二韩侯圭。

谁知尚欠峡山梦，清江万里随凫鹥。

吏民莫作太守看，天子命我苏旄倪。

新诗恰要好山助，嫩肋不劳萧斧斧批。

丁宁县令莫负弩，我有锦囊消一奚。

乌丝栏置铁钩锁，黄绢色摇金白虀。

姓名飞入玉宸殿，道山藏室烦吹藜。

诸公著意疏贾谊，更欲盛我西山西。

二年万事欲扫报，九重仰叩舒虹霓。

坐看珠宿丽责琐，旋见璧月升璇题。

太仓大农百橐净，雀鼠不敢窥糠粞。

凝香忽作兵卫想，归院拔吟花柳迷。

九霄回首睇江流，翼轸十万方儿啼。

耕田无牛种无水，小雨不肯成深泥。

下乡掘地贩菱藕，上乡种禾生稗稊。

殿前拜手别香案，臣与浊世施金篦。

玉皇颔首许西去，归来相待行沙堤。

高牙大纛出天邑，宝章玉篆司宸奎。

堂堂云汉六千里，一日四履归封提。

辕门下令唤诸将，膝行仰视马不嘶。

恩威日夜偏平楚，先声百驿傅幽蹊。

儿童齐歌父老泣，竹马鸠杖相扶携。

黑头元师我父母，夫耕妇馌争锄犁。

小儒拳足重拜，此岂有意希提撕。

囊中大字愿一献，丹书什袭藏青缇。

上言天远赤子穷，眼中籍籍狼牧羝。

法当炮剔去其毒，如食附子除皮脐。

次言民风自太古，讼缿不鸣清汗狴。

安平只可饵芝术，暝眩不劳施堇{左石右上免下比}。

下言楮币贱如土，破纸败墨难勾稽。

低昂失道百贷涌，铢撮等分须称提。

使君自有五色丸，丹砂玉屑调珠犀。

殷勤傥肯用溲渤，解后或可除痠{上疒下斯}。

只恐明时要医国，衮衣天上赋归兮。

项安世

项安世　上鄂州黄鹤矶

黄鹤矶头水似油，赵陀埽上石如钩。

舟人上得休夸客，曾过人间百仞流。

项安世

项安世　上泉

阴崖古木挂藤萝，下有神龙阅世多。

荇带水衣闲自舞，鲦鱼石蟹戏相过。

岂知霖雨为何事，自喜红尘不到他。

落叶满林送去路，牧童相引到山阿。

项安世

项安世　上元

月华未上鼓声喧，又向山阴过上元。

五岁镜湖才一熟，今年灯市始应烦。

留连昼景通三夜，呼吸阳和达九门。

游客不知千古意，看人看火漫奔奔。

项安世

项安世　上冢还过方桥

一番新火试新茶，又向方桥记岁华。

草色前头见江树，桑林多处是人家。

拓开白鸟天边眼，背尽红尘脚底沙。

临老不知来几度，只看豆麦不看花。

项安世

项安世　少保席间道襄州朋旧

持杯相向各言衰，忆得襄州未老时。

晓踏青山寻秀句，夜簪红药听新词。

只言坐上皆豪逸，谁信人间有别离。

头白归来堪自贺，独依雄楚看题诗。

项安世

项安世　绍兴次韵赵成犹闰七夕

乞得天孙网，人间巧已多。

还逢闰重七，奈此众儿何。

耕织关民事，婚姻自俗讹。

乾坤大务本，观象莫蹉跎。

项安世

项安世　绍兴送彭世昌归应乡举

客有功名志，时平未急才。

泪临淮水落，眼向越山开。

且著莱衣去，仍随桂子来。

春明见天子，可以议云台。

项安世

项安世　绍兴送妻弟任县尉归邵武二首

珍重任公子，君行定几时。

重来未有日，此别可无时。

带雨登闽峤，因□想蜀碑。

两翁门户在，努力慰相思。

项安世

项安世　绍兴送妻弟任县尉归邵武二首

场屋追兄弟，闺门诧妇壬。

傅家深属契，为客细论心。

何物尉乃勇，所居宜不侵。

相期爱蜩甲，突兀看穹林。

项安世

项安世　绍兴孙察推席上

孙郎觅句有新声，场屋当年更老成。

曾草摩空殿前赋，却来晚饭越中行。

僧廊罢雪窗犹曙，佛塔无风铎自鸣。

客到莫嫌花酒少，三从事与两卿卿。

项安世

项安世　社木湾

胡床却坐对澄江，一点无风镜面光。

帆过生绡多少幅，书成斜雁两三行。

白沙翠竹却却净，古岸新堤曲曲长。

唤作渔郎无一事，烟中艇子许匆忙。

项安世

项安世　涉汉至隆中有感

晓渡汉水阳，平川去如掌。

春深风日老，雨后桑麻长。

麦田渺无际，竹墅清可赏。

家家傍林落，往往成族党。

溪头浣纱女，十五自来住。

我来三月暮，甚作三浙想。

爱此重踌躇，凄然复怅惘。

边头兵未动，农事日以广。

只今烽火地，开辟无旷壤。

缅思生人情，本自乐安养。

每遭我辈误，遂使汝曹枉。

承平未灾变，北地极丰穰。

中间一丧乱，杀戮同草莽。

赤子亦何如，沦胥受漂荡。

缙绅欲辞罪，世道终安放。

歌罢叫葛公，英灵歘来享。

项安世

项安世　沈医送苔梅自云恨不能诗

但能为我送苔梅，何必新诗手自裁。

若使能诗有奇句，无因送与冷官来。

项安世

项安世　省中桥亭即事

虞阁跨芳沼，阴溪生绿苔。

雨晴梅子长，春过芍花开。

坐久谈微纵，情深首重回。

最怜清荫里，时有细香来。







卷426

项安世

项安世　省中晚步读宛陵诗

午梦睡新足，西溪微暑侵。

高堂通爽气，绿树爱繁阴。

甽润冷侵舄，帘虚风入襟。

独携梅老集，终日伴沉吟。

项安世

项安世　省中晚步读宛陵诗

同僚归去后，挟册此婆娑。

树密阳光薄，庭空鸟语多。

静中知有味，睡外更无何。

彷佛沧洲兴，悠然起细哦。

项安世

项安世　失题

梦回似觉前身误，蜕罢便寻芳草吟。

吟到夕阳人不恨，满怀风露本无心。

项安世

项安世　失题

日暮歌碧云，天寒思修竹。

佳人不可见，景入山更绿。

项安世

项安世　失题

肇开苕{上士下言}葬斯文，从此新安族望分。

觕角烟寒山烈烈，梅溪风切水泇泇。

何人可志林宗墓，他日应寻董相坟。

桃李无言蹊自远，五湖清泪湿春云。

项安世

项安世　十九弟生日

西堂旧作春池梦，南国今逢小满天。

重四巧排黄阁印，百分宜泛紫金船。

夜闻素月初生涯，晓看丹枝已属贤。

万种春红都敛避，一庭槐日翠阴圆。

项安世

项安世　十九弟生日

茧丝成綍夏初新，柳色如袍尚带春。

已见出墙添笋稚，即看调鼎长梅人。

书随雁序升秋汉，研拂龙旗对晚宸。

勉为家门成胜事，六枝仙桂一株椿。

项安世

项安世　十九日至都门次蛩仲至立春日见寄韵

客子沙头饮饯时，美人溪上正题诗。

栗斋寒尽相思早，竹阁春闲拜赐迟。

别后著书逾汗马，闲中读易见灵龟。

何由洗砚成兄左，快斧麾天看一斯。

项安世

项安世　十六弟生日

长庚飞下祝融墟，瑞入清台夏五书。

八荚花开羲叔历，一枝桂长羿妃居。

南薰解养秋风鹗，梦泽能生北海鱼。

看上扶摇龙尾道，曼声传唱绕周庐。

项安世

项安世　十六弟生日

一弦光上五云端，恰共乘弧势一般。

畴苗熊罴和梦到，只今鵰鹗待秋抟。

红榴色借丹枝重，碧藕香摇翠袖寒。

堂上双亲虽白发，情怀偏向试闱欢。

项安世

项安世　十六弟生日

艾花开过天中节，桂树飞来月上弦。

唤起西堂春草思，吟成小雅杖华篇。

庭闱心事关儿子，场屋声名有岁年。

好把文章收富贵，却将功行作神仙。

项安世

项安世　十六夜州宅观月

青天碧海桂光流，已是人间万古愁。

野阔江深那向楚，霜深露冷更逢秋。

此时此地俱清绝，无酒无诗得索休。

太守尚嫌高兴少，卷云飞雨架层楼。

项安世

项安世　十七弟生朝

至日阳生万事新，阿连于此庆生辰。

一天云物皆和气，满市人家作贺宾。

寿算暗随宫线长，科名行逐地雷伸。

病夫已学陈根退，只愿庭前玉树春。

项安世

项安世　十七弟生日用其韵

寿星合在角亢旁，为尔来临翼轸乡。

日向绣床添永算，云纵书观发嘉祥。

修程九万开荣路，曲礼三千阅寿觞。

冬弟春兄同此日，天教鸿雁自成行。

项安世

项安世　十日发祁阳

自矜重九苦吟处，写出浯溪真画图。

安排秀句待石鼓，指点江神迎彩橹。

小雨已休朝复作，寒流忽涨夜仍枯。

篷声瑟瑟滩声滑，应伴先生著句无。

项安世

项安世　十日发祁阳

蟋螭结蚓走长坡，百尽苍烟出女萝。

削柿徵膏怜俗薄，和泥封痏谢官多。

辉辉野日晞寒发，索索刚风起细哦。

幸自本无饥渴虑，不知事此婆娑。

项安世

项安世　十五弟生日

合宫雷雨下江城，重把贤书旧贡升。

入月穿天搜伏兔，抟风系水化新鹏。

当年吉梦浑身喜，今日成名望汝能。

千岁灵龟须自养，朵颐无用酒如渑。

项安世

项安世　十五夜雪

幸自封姨不敢嗔，放教月姊伴游人。

不知滕六来奇许，忽与天官竞此辰。

莲焰扑残惟种李，金波卷尽只铺银。

玉皇应是怜尧父，不做无宵已四春。

项安世

项安世　十月初还潭州题王氏瑞竹图

王君手持瑞竹图，要我作计仍自书。

我书不悭诗亦易，政坐此君难位置。

我欲摇毫写作双竹吟，却教数节一干非商参。

我欲援琴抚作降竹曲，又见二妙同升异茕独。

卜子夏，子可为我讴，

一桴二米秬黍秋。清人一韔攒双矛，

肥泉同本末异流。观射父，

子可为我释。一少二多何卦策。

以奇承耦震初爻，以耦承奇兑三索。

我为二人书此言，请君持归君家看。

展卷一问青琅玕，是易是诗然不然。

项安世

项安世　十月旦日上冢过渚宫避雨二首

萦纡白道转城腰，寂寞垂杨倚画桡。

独自練光亭上坐，净慈烟雨看长桥。

项安世

项安世　十月旦日上冢过渚宫避雨二首

一机寒水小吴绫，数幅荒林老画屏。

却恐秋光太憔悴，照天宫锦拒霜明。

项安世

项安世　石滑澾岭

脚穿行到石滑澾，耳鸣听得提葫芦。

乱山无数日欲落，一声美酒宽征夫。

项安世

项安世　石滑澾岭

滑澾岭上十年前，黄泥白石故依然。

旧时茅舍无寻处，一我能消几十年。

项安世

项安世　石塘

市夹河漘好，桥当浦口雄。

湿云低障日，斜雨急收风。

石岸蜿蜒去，松江杳霭中。

知几吾晚矣，惭汗过垂虹。

项安世

项安世　食角黍怀江陵

经年不食三闾饵，一日相逢似故人。

旋剥青菰香满手，试餐黄颗软粘唇。

蔗浆下箸甘无敌，昌本浮杯小作巡。

正是乡人行乐处，画旗鼍鼓隘江津。

项安世

项安世　士师诗

画邱置学明如星，顽民殄戮何可矜。

井田一变乡校废，斯民何往非干刑。

三复名言子曾子，不独阳肤当守此。

未经师傅儿犹痴，尽在哀矜君勿喜。

项安世

项安世　试学士院闻大贺过重华宫

君王凤辇过龙楼，清晓都门积雨收。

泪落三朝馀父老，春生簇仗万貔{左豸右林}。

群公就曰丹衷罄，索虏闻风逆胆羞。

湖海小臣心未已，便陈千虑向鳌头。

项安世

项安世　守岁

人情怜旧复怜新，扰扰通宵杂笑嚬。

炷蜡煎膏留漏箭，卖椒沽酒辨厨珍。

一声竹里千家晓，百和香中九陌春。

莫道病夫无节序，明朝清镜满梳银。

项安世

项安世　守岁

大家投辖驻年先，共判今宵一醉长。

不管栖禽惊列炬，且倾浮蚁尽馀觞。

茶馗已作当关面，花柳谁知惜别肠。

看取平生双鬓发，也随新岁著新霜。

项安世

项安世　寿母生朝

油可会散恰盈旬，春水痕生又浃辰。

堂上画图星欲动，夜来银烛火犹新。

江汀花草香风满，儿女孙曾乐事频。

海燕长随生日到，是渠三岛十洲人。

项安世

项安世　寿母生朝四首

堂成初见画檐新，碧瓦翚飞上彩云。

三尺宝台蒙锦帕，白狻猊顶翠氤氲。

项安世

项安世　寿母生朝四首

荪襦兰佩拥萱阶，绿发朱颜照酒杯。

九十九洲春色里，老人星动寿筵开。

项安世

项安世　寿母生朝四首

良辰好景占年年，画烛浓香醉玉船。

天下月圆三夜后，人间春到万花边。

项安世

项安世　寿母生朝四首

儿孙遥指菊花辰，自讼庵中庆诞人。

也向此旬同此日，八千秋对八千春。

项安世

项安世　寿邱安抚二首

湖上高荷五月凉，云间三五桂华香。

蒲葵影里民无暑，飞镜光中吏有霜。

日近天申才半浃，阳居大夏恰中央。

定扶真主开炎运，雪耻归来报上皇。

项安世

项安世　寿邱安抚二首

当年诏使再来时，物色依人喜可知。

萱麝半黄宜寿母，箨龙新绿见孙枝。

清香画戟沈沈处，永日薰风细细吹。

阁上南山青不尽，一杯相属寿无期。

项安世

项安世　寿王尚书二首

前年革履下星辰，那料如今更有春。

几为拜雩成俯膝，可辞持酒劳燋脣。

田家有喜新收麦，老子无何忽念专。

欲去强留天意切，玉堂清夜出丝纶。

项安世

项安世　寿王尚书二首

去年曾赋泰山高，祗识君侯一味豪。

稍稍近能窥雾豹，堂堂元不挂秋毫。

直将空洞容君辈，从使参军似马曹。

此世此途荆棘久，借公馀勇为除薅。

项安世

项安世　书怀

君如快马捷先鸣，上便追风不计程。

杨监西江推格律，陆郎东流服才情。

栽培花木心无事，弹压湖山句有声。

如许清名刚不惜，苦来蛮角建愁城。

项安世

项安世　叔父生日

新年一百二十日，此酒年年须共斟。

竹岭松溪仙派远，龙山梦泽寿乡深。

戎葵百段缠头锦，卢橘千丸买酒金。

造物商量供酒费，怕教一事恼闲心。

项安世

项安世　叔父生日

黄尘赤日万家团，中有金茎露一盘。

酒气薰天心独醒，市声摇屋鼻方鼾。

长生只用仁为药，至乐惟将静作欢。

嘉庆堂前齐指处，鬓毛如雪脸如丹。

项安世

项安世　叔父生日

一年生日最佳时，三老团栾总秀眉。

北榭空明新眼界，东床消息称心期。

竹林风景长宜酒，椒颂年华剩索诗。

试拂两弦听细摘，曲中元是閟宫词。

项安世

项安世　叔父生日

蓂花秃尽大椿生，月色昏时寿宿明。

眼见扶疏都变密，气钟和淑更能清。

弟兄相对谈前事，门户如今尽慰情。

除却偷闲无善颂，暮年多暇即为荣。

项安世

项安世　暑雨

屋下黄流可榜舟，屋头青瓦更鸣沟。

江吞平野鱼龙乐，雨闭深林鸟雀愁。

云气守闾围溽暑，水风排闼荐凉秋。

小窗一梦平生足，闲著渔蓑伴白鸥。

项安世

项安世　水宿

水纳乾坤净，窗通左右凉。

船门如引索，直面看波光。

项安世

项安世　水图诗寿王丞相

水于天地间，体物而不倚。

其数为天一，众有之所始。

其辰为壬癸，重任之所揆。

其德为智端，非非而是是。

其声为羽音，宇覆而物止。

精为九霄月，脉为百川水。

上为云千峰，下为雾五里。

春雨散膏腴，秋霜敛华靡。

露滋夏畦活，雪唤冬麦起。

五行虽异生，宰割田一轨。

火蒸妃合卺，金铸母生子。

凿土得乱泉，斲木出脂髓。

瀑垂石山巅，汞出砂坑里。

盛德其神乎，有生皆具此。

虽然此其源，万变难比拟。

盍往观其流，庶几有穷已。

前稽夏书意，后考周雅旨。

河为中国经，江作南邦纪。

济溢陶邱阴，汉合武昌涘。

桐柏瀎灵源，鸟鼠导幽趾。

弱水沈一毛，泾泥灌水埤。

八水壮函秦，三川贯熊耳。

汾潞表参墟，睢漳雄楚芈。

洞庭汨南放，彭蠡浩东迤。

震泽古垂声，巢湖晚呈诡。

东南有巨海，万派所奔委。

有海无乾坤，朝昏浸渊爏。

或云尾闾泄，难测大荒理。

源流皆莫究，却立但瞪视。

小人竟何如，但识农圃技。

蓄为陂与塘，凿为沼与沚。

大者川浍储，小者沟洫偫。

蔬畦行溉泽，花径分汛洒。

麦畴散馀润，稻犬入清瀰。

掘井资釜鬵，渔溪得鲂鲤。

暑饮救行暍，舟泛苏{左足右斤}履。

温瘳病夫痬，寒漱居士齿。

追惟平生事，日用无不以。

誓言报之德，反复谋诸已。

嗟叹之不足，咏歌聊复尔。

形容万分一，赖有真画史。

淋漓元气湿，浩荡入神鬼。

朝瞻首九顿，暮拜膝再跪。

置之茅檐中，惊嚇走童稚。

共惟大丞相，盛德宜此比。

智如源之深，泽如委之被。

穷测理难言，沾丐人自喜。

清台候鹑火，成数肇弧矢。

小人有溪芹，不敢持送似。

再拜献此图，与水千万秚。

项安世

项安世　水仙二首

川后冰幢下碧湍，玉妃前导驾青鸾。

素罗襦下青罗带，碧玉簪头白玉丹。

项安世

项安世　水仙二首

小窗寒夜见冰花，骨冷魂清梦不邪。

檐蕁花头萱草树，只应常在野人家。

项安世

项安世　水仙花

意浓态远十洲人，岁晏天寒七泽滨。

奕奕云冠疑映月，僛僛翠带欲摇春。

梅稍枉为行人瘦，柳眼虚随酒市新。

林下水边风味永，弄珠谁见汉皋神。

项安世

项安世　睡起

梦破鸡啼午，心閒鹊噪声。

焚香槐日永，煮茗麦风清。

掬水洗馀困，看云生远情。

时时记花影，自绕曲栏行。

项安世

项安世　睡起

春半閒窗午睡酣，梦馀瑶篆晚香残。

起来磨墨花盈砚，勾得东风上笔端。

项安世

项安世　顺风过湖二首

帆影如酲左右倾，水声似战聒天鸣。

傍人只道船行快，不道船中客更惊。

项安世

项安世　顺风过湖二首

维舟六日傍明山，待得风来始破颜。

一抹平湖三十里，听渠微横未须关。

项安世

项安世　顺风至岳州危甚

黑云将雨向巴邱，白浪奔雷送客舟。

一路逆风才得顺，百年何日是无愁。

神林浦外飞沙恶，道士矶头乱石稠。

系缆南津闻笑语，船船鸡酒谢神休。

项安世

项安世　司马归州挽诗

玉立气如春，魁然长者人。

三朝陈素业，两郡驾朱轮。

国干须名族，吾衰倚大姻。

那知沙步酒，一别遂终身。

项安世

项安世　司马归州挽诗

砽砽秭归山，长身困远官。

旧租无折变，新路有平宽。

报以孙将子，森然玉与兰。

自随梅福去，云外跨飞鸾。

项安世

项安世　司马侍郎挽诗

公之曾大父，昔者老先生。

日月扶丹扆，乾坤仗赤诚。

诒谋三世重，谨始一言清。

今日书生泪，临风作雨倾。

项安世

项安世　司马侍郎挽诗

生身何恨晚，犹识孝曾孙。

姓字惊乔木，仪型想九原。

百年馀父老，双泪落轺轩。

此意今谁领，凭高只断魂。

项安世

项安世　思归二绝句

永日消金鸭，暄风汎宝鸾。

自从归意动，无复梦魂安。

项安世

项安世　思归二绝句

艾叶翻翻白，榴花叠叠红。

年华惊客枕，心事逐邮筒。

项安世

项安世　四伯父生朝集老杜句二十韵

三月三日天气新，著处繁华矜是日。

明日萧条尽醉醒，碧窗宿雾蒙蒙湿。

南极老人自有星，挂君高堂之素壁。

仙人玉女回云车，万草千花动凝碧。

奇祥异瑞争来送，麟角凤嘴世莫识。

酒肉如山又一时，满堂宾客皆叹息。

正是江南好风景，苑中万物生颜色。

遮莫邻鸡下五更，且将款曲终今夕。

独惭投汉阁，出守吾家侄。

懒慢无堪不出村，生无所成头皓白。

朋知来问腆我颜，汝伯何由发如潦。

红颜白面花映肉，秋水为神玉为骨。

元圃苍洲莽空阔，神仙中人不易得。

在于甫也何由羡，扶持自是神明力。

君不见大儿聪明到，越罗蜀锦金粟尺。

裁缝云雾成御衣，朝廷记忆蒙禄秩。

小儿心孔开，射策君门期第一。

今春喜气满乾坤，朱绂即看随画鷁。

丈夫生儿有如此，百年未见欢娱毕。

南极老人应帮昌，人生欢会岂有极。

项安世

项安世　四伯父生朝三首

花到酴醾芍药时，人如仙桂大椿诗。

一年春事莺初懒，千岁光阴鹤未迟。

鬓雪多于南极老，脸未浓似舞雩儿。

醺醺曲水馀酲在，又酌流霞劝寿卮。

项安世

项安世　四伯父生朝三首

夜阑修竹罢傅觞，清晓诜诜辑燕堂。

浴冠舞童春服盛，秀眉齯齿颂声长。

傅山细吐晴霏润，大斗高斟腊味香。

华发他年多胜事，凤纶重叠拜恩光。

项安世

项安世　四伯父生朝三首

农郊有喜万人生，三日甘霖绿野肥。

动地欢声连谷旦，降神喜颂入春围。

云充画栋排金鸭，花满前行立彩衣。

七十今年须预庆，明年群玉正天飞。

项安世

项安世　四伯父生日

春入芳兰喜气浓，天风吹下庆重重。

大儿稳护梁州羪，小女登高监宅龙。

南亩新年付熊骥，北窗长日慕乔松。

阿咸多病宜偕隐，自洗山罍劝嗣宗。

项安世

项安世　四伯父生日

三月三日天气新，半亭饮散鸡呼晨。

酴醾影里看月姊，翼轸星中占老人。

千二百岁广成寿，六十四日东皇春。

请诵古人诗一句，五枝芳桂一枝椿。

项安世

项安世　四次韵李校书雪中临唐人阴符经

乘兴能临褚令书，无人知是戴公庐。

映窗寒雪天相借，嗜古高情我不如。

贞观风流沦没后，凌烟名字断残馀。

李侯用意青云外，肯与时人较疾徐。

项安世

项安世　四和

此世方当出手，君侯渠得忘情。

莫麽卖山高论，行哉破竹边声。

项安世

项安世　四和

百年可惜几见，一代何能数人。

下马赋风雅颂，上马看疾毒亲。

项安世

项安世　四和

风节言言迈往，清诗字字高寒。

奇古珊瑚碧树，英明玉戚朱干。

项安世

项安世　四和

考留飀飀似见，谈王易易如闲。

政尔盛之馨处，卧龙恰称兹山。

项安世

项安世　四和

九泽导来无事，五行汨后徒堙。

但使包皆忘我，谁言州解劳人。

项安世

项安世　四和

周家石鼓嵯峨，从臣才艺心多。

所期唤起雅颂，渠止镌成隶科。

项安世

项安世　四和

复仇万古明义，寸刃终屠魏齐。

箦裡谁知范叔，车中暗逐王稽。

项安世

项安世　四和

遗老玄黄浆食，内家卷耳觥罍。

长谷能行万里，君王不惮亲推。

项安世

项安世　四和

汉家树业如许，君王神武能馨。

夷吾可但江左，楚囚谁对新亭。

项安世

项安世　四和

一州如许斗大，四海望公则深。

事业本无奇巧，圣贤只有虚心。

项安世

项安世　四雪诗用前韵寓四字

皓景连辛甲，寒歌遍仄平。

会同符盛治，假合类浮生。

境变西山色，诗翻郢曲新。

且随车角住，休趁马蹄行。

项安世

项安世　四雪诗用前韵寓四字

气用乾阳壮，云兴初望神。

渎流连夜剪，泽草万花新。

暮夜翻疑晓，冬郊总是春。

皇皇天一色，穆穆迳无人。

项安世

项安世　四月二十八日轮对遇雨

攒梆叠鼓递相催，西府东班次第来。

雨入北门千步湿，天临后殿九重开。

赏时只在中廷拜，此日容穿左序回。

叨近威颜陈悃愊，愧无崇论补涓埃。

项安世

项安世　四月五日难维成都连日行浅滩中或迟或速如在东中游湖甚以为乐初九

青林浅濑密萦洄，唤作兰亭载酒来。

忽听江深发鸣橹，始知身是罢官回。

项安世

项安世　松阳南岩夜归

走下南岩踏黑归，苍林拥迳白光微。

马湖桥上消摇甚，飞度前村露满衣。

项安世

项安世　宋师招李大著陈提刑同饭

龙蟠凤举玉霄傍，肯为南公下石梁。

人识子文新政事，家傅宋玉旧文章。

断无横吏惊庞俗，有时书生近燕堂。

二客风流俱令上，独惭歌市接舆狂。

项安世

项安世　宋帅移厨就市楼并饭胡黎州

天明喜气满沙头，小队行厨下楚楼。

太白稳归云阙去，德星聊向雪山游。

澹翁不为重溟怯，令子何辞九折愁。

荣杀上官穷观主，助公持酒记觥筹。

项安世

项安世　送曹提干归永嘉兼寄陈君举舍人

西船满载下东州，客子相传不作羞。

官长独称今有属，川人争诵古无俦。

扪心但欲全吾宝，行世何尝异此舟。

为报乡闾看解橐，清永寒露胜琳球。

项安世

项安世　送曹提干归永嘉兼寄陈君举舍人

问讯东嘉老紫薇，年来多病世人知。

坐亲红炭犹觞客，日饭黄芽未废诗。

左氏释经工定了，周官著论梦应衰。

西清眷眷君王意，欲唤申公草汉仪。

项安世

项安世　送查仲文三首

静甘明主弃，出为故人书。

邺下刘公干，山中隐隐居。

百年通醉醒，万事付乘除。

只有诗魔在，时能掣巨鱼。

项安世

项安世　送查仲文三首

先生江海干，使者水曹郎。

开绢印三道，怀人天一方。

上江春水急，穿峡晚云长。

诗酒勤陶写，中年属易伤。

项安世

项安世　送查仲文三首

世味元无著，诗情自不閒。

撩人五字句，为客万里山。

我已移文就，公能尽兴还。

归来宋玉宅，作赋动江关。

项安世

项安世　送陈正己赴调

一寸丹心百念更，满簪华发万人惊。

闲抛岁月供书册，长把饥寒为友生。

此事不经身出处，诸公可念政和平。

昔藏名字依沅水，令逐帆樯觐汉京。

项安世

项安世　送承甫兄往长阳山从学诗

正月已暖春无寒，江深水浅沙觜乾。

东风日日送行客，我来踏遍江之干。

昨日送客东入浙，今日送客西入湾。

旁人但笑入湾拙，岂料此行人所难。

吾宗豪俊自天赋，已有名字登春官。

功名迫人不肯受，问官乞取三年闲。

尔来政恐未能免，挽首却入攀笼间。

挥金釃酒少时事，一笑昨梦何澜翻。

山中范蠡有孙在，老手未试人所叹。

幡然愿执弟子礼，拿舟自入长阳山。

人言此去几百里，井里萧索惟榛菅。

度君自沮君不顾，学贵就道宁求安。

闻猿莫起欲归想，见山只作为仁看。

但令此志久不堕，九里地里俱平宽。

归期已约槐花熟，努力加餐互相祝。

今年看我亦高飞，明年上林两黄鹄。

项安世

项安世　送程道辉之广济

昂昂天马驹，志岂甘伏枥。

虓虓岩下虎，平生肯求食。

可怜百鍊钢，绕指化为席。

丈夫有不遇，此事今犹昔。

程侯西南来，气若朱弦直。

宝剑光出炉，铦锋净如拭。

萧萧万里足，矫矫九秋翮。

君看吴楚越，何处无行迹。

岁晚赋归来，天寒倦游役。

海鹤愿鸡栖，榆鸠困鹏翼。

人间竟如此，使我三太息。

虽然聊戏君，万事多所历。

巧定不如痴，言真短于默。

世路危世蹊，人情险矛戟。

从来菱上剌，不若芡中实。

但学幽冀推，稳为郊庙璧。

行矣无多言，此事君已识。

冷暖今日知，勿受豪士感。

项安世

项安世　送程寺丞知和州

名为淮郡实江城，采石江心郡吏迎。

一苇横通秋浦近，双旌何异昼衣行。

承平豫事疑生事，缓急图成岂解成。

我有{内双豚去月外囗}风桑土句，聊当束帛赠先生。

项安世

项安世　送醇甫

怕听槌鼓发舩声，桑梓葭莩两击情。

病有千回烦访问，贫无一事扰聪明。

循良只为乡人惜，离别偏令老大惊。

不记归来多少岁，儿童三见令君行。

项安世

项安世　送邓制干二首

去国逢人避，书门断客傅。

闻知西岭雪，忙上右襟船。

未了情灯话，仍冲白鸟烟。

江湖逢倚相，将梦寄渠边。

项安世

项安世　送邓制干二首

赋颂前朝爱，诗文内相傅。

九家潘岳鬓，万里米家船。

滟滪冬无雪，蓬婆昼不烟。

未须台阁上，迢递佐三边。

项安世

项安世　送东川成路钤

壮岁专城身欲老，儿时射策眼今昏。

战创满面谁能管，旧事逢人且莫论。

壁壘旌旗分一路，弟兄父子就名门。

回瞻永阜陵前柏，莫忘当时教育恩。

项安世

项安世　送董煟归鄱阳

沙随程子九州闻，独拥经纶谢世纷。

傅业只今惟董祀，爱人于古似鄱君。

活民鸿宝方书备，寿国灵枢脉络纷。

欲服上医何物是，他时种杏满青云。

项安世

项安世　送范安抚喜雨诗

一寸甘腴一寸金，只今谁可旱天霖。

赎锾尽免疲民血，重役新宽战士心。

蛇制电光开九阖，龙呼云气出重阴。

书生不放饥肠歇，才减忧劳便苦吟。

项安世

项安世　送范少约二首

久从云共商，稍与霰相和。

初看稀可数，渐觉多难奈。

如尘塞道起，似块当空堕。

練捣万家砧，糠扬千廪簸。

学舞势僛僛，争辉明瑳瑳。

昆岭玉成灰，闽溪茶出磨。

瘠土总生腴，衡门亦堆贷。

樵苏带粉檐，刍秆如冰到。

朱毂化瑶车，华鞍变氈坐。

儿看废晨诵，犬走妨宵卧。

漫天一远近，盖地均坎坷。

改却松篁青，遮尽粪壤涴。

独有井成穿，惟馀江带破。

处处作花衢，家家产监课。

银富不尤贫，米我宁患饿。

比兴岂无因，贱贫聊自贺。

项安世

项安世　送范少约二首

天地为一家，万人生其中。

父母甚爱之，产智牧其蒙。

虽蒙亦君子，一一关天胸。

所以圣贤心，相傅极哀恫。

昼夜当竞竞，明命敢不龚。

此意一以忘，万命为牢饔。

谁能指斯路，邹鲁两衰公。

项安世

项安世　送范少约二首

侃侃太史孙，风谊美于玉。

生才天岂虚，此士世所属。

秦槌不敢赠，孔道以相告。

一世须大舆，长途要坚毂。

神天极虔恭，万姓吾骨肉。

念此心迹融，永以天下福。

项安世

项安世　送范少约二首

云来已三白，诗唱当再和。

方无望其有，既有不可奈。

方卑看成高，既高还易堕。

妇言天雨米，安得箕可簸。

儿言天雨玉，安得刀可瑳。

粉厚婢思涂，面粗僮欲磨。

茗尘吾自嗓，榆荚邻俾贷。

我马玉山禾，饥甚晞可剉。

我客金城氈，寒甚睎可坐。

欲出无人踪，且起复且卧。

欲行无地皮，疑坎复疑坷。

下铺鹅肪璧，千里无点涴。

上张狐腋裘，六合无罅破。

仕者有无谋，来年卜农课。

贫者怀近尤，眼下不救饿。

书生于其间，俯吊而仰贺。

项安世

项安世　送范少约二首

高低互腾凌，先后更唱和。

密密骄有馀，斜斜困无奈。

翔空久未集，到地期不堕。

云惜暗遮围，风欺恶掀簸。

林光夜毰毸，瓦色晨玭瑳。

犬喜吠若惊，儿颠走如磨。

体虚君勿嫌，窖实更堪贷。

飞逾絮毛弱，藏耐刀斧剉。

三缄桃李蹊，十袭莓苔坐。

填沼害鱼游，封巢妨鹤卧。

经厨忽涣汗，度井翻坎坷。

入水恨先融，沾泥悲易涴。

苦遭柔条翻，故压坚竹破。

已积深可量，方来密难课。

宵明宿雀哗，昼合盘鸱饿。

东日漏微光，穷人起相贺。

项安世

项安世　送海陵孙县丞三首

壮年往赞海陵公，切莫哦诗欢负侬。

妻子父兄皆上禄，民人社稷尽天工。

税存产去须勤割，陂坏田荒与细通。

日暮归来念此哲，尚应无面著惭红。

项安世

项安世　送海陵孙县丞三首

向来一尉万人知，此段风流已大奇。

资考渐将京秩近，新年能使道心移。

但惭我乃吏民上，勿谓官今选调卑。

持此尊前供笑乐，胜如天上拜恩私。

项安世

项安世　送海陵孙县丞三首

新安老子放穷山，屋婺仙人古柏间。

今日吾侪随利禄，高风千里断跻攀。

天寒日短双轮去，海阔波深万艇还。

上彻浮图须自力，有为何地不曾颜。

项安世

项安世　送汉阳军巩教授

今代清时有巩兄，世间无处著才情。

洗乾螺黛姿仍好，挽出鲸鱼意转平。

千古未吟渠忽到，傍人不解我先惊。

何如鏁著金銮殿，玉烛新调看凤鸣。

项安世

项安世　送胡黎州

江南客子赋西征，冬月川江似砥平。

山遣雪来迎小队，人将春去到边城。

邛峡阪曲臣车直，大渡河深帝斧明。

都获归时身未老，万年觞畔佩环声。

项安世

项安世　送胡仲方二首

邓林擢干皆榝梓，丹穴生雏即凤凰。

年少一来无比并，老翁千岁有辉光。

幕中润泽江湖远，笔下才情锦绣张。

未必安仁须作县，藉田新赋待文章。

项安世

项安世　送胡仲方二首

交情久处临分苦，别意深时著语难。

志士自期须皓首，故人相劝只加餐。

乾坤老大千年在，云海扶摇一息看。

防有有言如子者，解将佳话倚危栏。

项安世

项安世　送湖南卢提刑赴召三首

幸甚他乡识老诚，孰知真意彻幽明。

通身实地无奇巧，接面春风有至情。

王事直须穷昼夜，宦途元不计公卿。

无端自被功名迫，汉节冲寒上玉京。

项安世

项安世　送湖南卢提刑赴召三首

世间除我更谁穷，老去知心仅有公。

玉局当年已无分，星沙今日更愁侬。

饥乌绕树啼寒月，独雁辞群叫朔风。

四斗官醪作供给，先生只此是遭逢。

项安世

项安世　送湖南卢提刑赴召三首

先生休叹不逢时，此地非公已再危。

赤立一丝无藉手，青衿二百正张颐。

千缗兄镪仍三料，五顷夫田更八池。

但得门东无叫怒，老身寒饿不须悲。

项安世

项安世　送黄司户改官东归

江西黄郎中，有声满天宇。

于菟老岩穴，晚出彪更怒。

三十补州掾，勇往不辞苦。

首尾庚申年，所事七府主。

不惟吏事知，竞以文学许。

飞章不停剡，礼幣争罗取。

前年开科场，小试便更举。

四海张南轩，人訾公独与。

平生中庸篇，口诵心复睹。

官满贳金归，囊无一钱处。

傅家有风烈，真不愧此父。

阿戎更奇俊，邂逅得佳侣。

三年下陈榻，内省愧参鲁。

出言每不忌，逆耳终无拒。

反兹号畏友，不独赦狂督。

乃知君子心，未易见涯浒。

若令到天阙，定合簉鵷羽。

为邦固常法，有用必超补。

人情重离别，临路各凄楚。

远客见归人，惊心念乡土。

秋风楚江岸，吾亦辨归橹。

期公父子来，同看西湖雨。

项安世

项安世　送江陵刘县丞得多字

一语动愁思，良朋能几多。

相持看鬓发，容易隔山河。

旧学纷疑信，新功废琢磨。

因君戒行李，令我悟蹉跎。

项安世

项安世　送江陵刘县丞得多字

吾事方如此，诸儒说更多。

高明俄已竟，广大日无何。

意远身仍近，人同已易讹。

且当行故步，未敢赴殊科。

项安世

项安世　送江陵柳教授归潭州

上苑归来十六年，青山相对各无毡。

道林说法非吾坐，绛帐谈经觉子贤。

举世不为寒畯地，先生未改腐儒天。

亲朋莫讶知音少，直道传家自祖先。

项安世

项安世　送蒋舍人知利州

乙未临轩易勅头，左班詹监右君侯。

两翁今止一翁健，万里去为千里州。

不向殿岩提虎士，亦应帷幄运鸿筹。

阜陵人物今馀几，况是当年第一流。

项安世

项安世　送敬甫弟赴省试

阿连明日去观光，鹤发今年喜倍常。

船里万端须过虑，客中无事不周防。

三经训诂勤繙阅，一纸平安数寄将。

反覆庭闱千万意，早收名第献高堂。

项安世

项安世　送客北关回赴省宿次韵和杨秘书

扰扰送征行，匆匆赴北城。

隔关愁暝早，入直爱官清。

夏屋连云冷，冬宵彻晓明。

不眠身百转，无计决平生。

项安世

项安世　送夔师杨校书解印还乡二首

高闲风度澹无营，静密工夫久自增。

太息家林惟独鹤，向来西海说三鹏。

桥冲不动千原获，鼛鼓无声万杵登。

道在阴阳公自到，向来河洛此绳绳。

项安世

项安世　送夔师杨校书解印还乡二首

清秋丹凤不蓬莱，惊倒瞿唐滟滪堆。

监国入堂催议事，相公开馆梦翘材。

未甘直上青云上，更欲斜飞锦水回。

一片芦帆楚江岸，新春蓑笠候高栀。

项安世

项安世　送李大著赴阙

玉观金桥无限时，楚臣汉女不胜悲。

如今荡荡平平矣，却合融融洩洩之。

八陛加恩须大册，三朝修史待宏规。

回头莫忘巴陵酒，病渴多年少一卮。

项安世

项安世　送李公衡从其弟赴州教授

对床夜雨副深情，去续眉山万古名。

杜宇不来无客限，鹡鴒相唤有新声。

江西太史吟诗处，洛下先生载道行。

今日重提旧公案，亦须拈问老师兄。

项安世

项安世　送李委章

圣灵昔回眷，沾沐仰清徵。

十载朝云陛，赏心惟良知。

索居易永久，衰疾忽在斯。

常恐鹰隼击，微命察如丝。

末涂幸休明，成贷遂兼兹。

且伸独往意，追寻栖息时。

心事俱已矣，星星白发垂。

惟开蒋生径，想像昆山姿。

欢娱写怀抱，爱客不告疲。

莫言相遇易，趣途远有期。

勿贻白首欢，祗足搅余思。

伊余秉微尚，不为岁寒欺。

拙疾相倚薄，云归日西驰。

养疴邱园中，意惬理无违。

况值众君子，文物共葳蕤。

献纳云台表，心胸既云披。

华屋非蓬居，工拙各有宜。

明哲持经纶，试用此道推。

项安世

项安世　送李宪颧江陵师双辘轳格

表铒计已决，艰难人尽非。

犹烦使者斧，往载师臣旂。

万事本无事，一移无不移。

因书汉三府，鸟尽木为迟。

项安世

项安世　送李邕州

一官全似飞鸿翼，不在天南即天北。

朝辞白马阿得脂，暮长蛮夷老夫国。

不知广源洞里侬智高，何似仇池顶上杨难故。

傍人自欢吾自歌，静处安身最长策。

蝤蛑闻说背如{上六下曩去日}，龙眼见来形似橘。

桃榔之粉白于面，椰子之泉甘胜蜜。

妇能沦饼儿啖果，翁自右浮还左执。

天明坐衙将吏走，饭罢收厅鸟鸟佚。

人生如此亦何求，但愧君恩与民力。

君不见江陵有叟白髭须，一榻十年穿两膝。

项安世

项安世　送李知县赴蕲州广济

江头雪斋冰河折，日照江光动春色。

青丝快马踏香泥，画鼓方舟送行客。

已惊柳叶大如指，忽见梅花飞著额。

草根青软湿鎝氈，枝头绿淡摇金碧。

眼看客子过淮南，春逐樯竿起江北。

客帆渐远春渐深，一路浓香慰行役。

县知上日春更好，桃李漫山献红白。

何时我亦不沧浪，把酒兰亭访今昔。

项安世

项安世　送刘坰登第赴调二首

昔在中朝日，长怀只影伤。

逢人尽吴蜀，无伴说荆襄。

千古卿材地，多年世论忘。

因君到云路，江汉不凄凉。

项安世

项安世　送刘坰登第赴调二首

我老愚难改，年深病不瘳。

乡闾仗不隽，科甲慰穷愁。

拾芥虽堪喜，看花且莫留。

归来修远业，可以张吾州。

项安世

项安世　送楼国正罢荆幕东归

一江秋水散芙渠，笑卖扁舟下五湖。

北学自怜非楚产，东归安得与公俱。

同年进士今丞相，六馆诸生旧讲徒。

朱橘白鱼留不住，洞庭橙熟有新鲈。

项安世

项安世　送罗机宜秩满东归三首

不爱征西入幕宾，只图抽得最闲身。

备无崖岸胸怀白，洞见中边德行淳。

但用至诚裨府主，不将高论诧时人。

如今献纳须公可，若是朱云却未仁。

项安世

项安世　送罗机宜秩满东归三首

风髯飞动俨长身，缥缈襟期不受尘。

岂是契然忘应物，亦知蕞尔漫劳人。

若非事业惊当仁，也合文章作近臣。

此外世间无处著，却须汗漫跨麒麟。

项安世

项安世　送罗机宜秩满东归三首

十年为客古南都，不谓斯行得范模。

我自阅人惟见此，公言有弟更謄吾。

金堤碧瓦新游览，绿竹红薇旧醉呼。

短别未应劳梦寐，定来骑马看西湖。

项安世

项安世　送罗司理实之

衰病久忘情，相逢泪忽倾。

见君重娶妇，于我尚如兄。

秩满无人事，官卑有政声。

归装诗卷送，荐牍漕台迎。

二祖名俱重，孤身责讵轻。

长将今仕看，忽遣后图更。

项安世

项安世　送潘都干往临安

西子湖边桃叶青，潘郎归骑拂春星。

金陵风景凭谁看，留得闲人住冶亭。

项安世

项安世　送妻兄任以道赴房州竹山尉四首

山东贵公孙，门户何巍巍。

秦川列冠盖，蜀道罗旌麾。

亭亭白玉树，煜煜黄金芝。

产于阶庭间，不种而自奇。

项安世

项安世　送妻兄任以道赴房州竹山尉四首

古来王谢家，生长習见闻。

人言不学问，楚楚自超群。

君侯妙质廪，博学而多文。

如玉作璠玙，可以奉明君。

项安世

项安世　送妻兄任以道赴房州竹山尉四首

少年有龙渊，不饰羞自售。

凝尘满蒯缑，见者不知有。

提携试拂试，光采射牛斗。

世人轻玉璞，谅非和氏偶。

项安世

项安世　送妻兄任以道赴房州竹山尉四首

凄凉怕折腰，彼盖村夫子。

谁能九层以，不用累士起。

旌旗野色中，钲鼓霜风里。

古来丈夫事，勿叹百僚底。

项安世

项安世　送潜江令徐盈

汉江西畔蜀江东，中有荆王古县公。

蒵艾猎来民见德，谷于菟去士傅忠。

肝肠可奈平生苦，机杼胡庸抵死穷。

君宠亲恩俱望报，直须平易与天通。

项安世

项安世　送任梅叔赴州教授

楚船西上蜀东圻，茆滑芹香水半围。

养就鲲鱠观海运，哺成鸾鹄教天飞。

行化石照铜梁外，人指蓬山藏室归。

唤起少年时習梦，小窗寒日鬓毛稀。

项安世

项安世　送任三舅赴调

火云烧浪峡中归，朔雪横江又语离。

一世由来迎送里，多才好去盛明时。

人知与我为兄弟，或欲从君间鬓髭。

为说掌中亡玉树，中年怀抱总堪知。

项安世

项安世　送任寿朋赴襄阳令

际天南北{左麦右来}黣盛，夹汉东西巘崿长。

为客曾夸心胆壮，送君令叹鬓毛苍。

五官置属莲成汇，七校屯兵柳作行。

中有书生骑瘦马，自弦焦木种甘棠。

项安世

项安世　送任寿朋赴襄阳令

潭心山顶碑何在，凤翥龙翔梦亦非。

野锸狼烟参井亩，城开雁坡入江圻。

蟠胸橐帙千年当，手到鸡锋一映微。

应待经行阡陌偏，唤登文石问兵机。

项安世

项安世　送孙监酒

我已寒如水，君方冷似灰。

有才谁肯借，无力可相推。

蒸水闻奇甚，糟邱亦旨哉。

皇华重同姓，第一望归来。

项安世

项安世　送孙司户秩满东归考试鄂渚二首

千年把号趁朝班，犹著青衫候晓关。

冷甚高僧禅榻畔，清于寒露玉壶间。

文章奇古源西汉，诗律精深祖后山。

师友平生能几许，又随征雁看湘鬟。

项安世

项安世　送孙司户秩满东归考试鄂渚二首

秋风一舸下沧浪，想见占繇听鹊忙。

两夏作僧犹有债，三旬为客更须偿。

君才有用今千里，我拙无堪尚一方。

好去玉霄云海上，寄声江汉永相望。

项安世

项安世　送潭州陈运使二首

薄命真如此，兹行如识公。

从来半生愿，不畀数旬同。

官事埋头过，江舲转眼空。

可能倾盖地，直作急流中。

项安世

项安世　送潭州陈运使二首

惜分频卜夜，此意我知公。

古事多疑信，今人足异同。

何年操棐几，三月坐春风。

但记匆匆字，深题大带中。

项安世

项安世　送吴察院赴江西运使

春风同上杏园鞯，夜雨江湖十九年。

册府归来头并雪，鼎湖仙去泪盈川。

喜君冠豸裨新政，容我祛蝉校旧编。

忽见绣衣南浦去，亦思小艇白鸥边。

项安世

项安世　送吴少保知鄂州

第三闸外看征帆，闸鴃帆轻似箭奔。

此去直挨湖北岸，吾庐正在水边村。

送公便作还家想，何日真酬去国言。

最是别来情味恶，州桥每到误窥门。

项安世

项安世　送吴襄阳换承宣使归奉时请二首

去年荆府参谋去，今岁襄州太守归。

捐我汉南江北却，从今乐事赏心稀。

南风日日菰蒲长，秋水年年鳜鲫肥。

已断此生湖{左氵右晶}里，鳞鸿无用到柴扉。

项安世

项安世　送吴襄阳换承宣使归奉时请二首

三朝橐珥真王子，万卷诗书大布衣。

我尚不知身是贵，人于何见昨为非。

东朝特在成西序，放去分明是召归。

时觐重华谈物表，君臣相对两忘机。

项安世

项安世　送襄阳成统制移建康

日日梦长干，真成下碧湍。

雍郊辞鹿隐，钟阜看龙蟠。

百胜傅家学，三司践世官。

谁知弓剑里，曾带腐儒酸。

项安世

项安世　送襄阳冯主簿

书来雍府不相忘，中有清诗小作行。

一似岘南车上读，眼中行色有辉光。

项安世

项安世　送襄阳冯主簿

老子当年起垅间，岂知零落向华颠。

秋风唤起神洲梦，犹忆平生戴与田。

项安世

项安世　送襄阳冯主簿

不随黄绶去仇楼，归著亲前五色衣。

安得紫皇知此意，唤教霜凤带雏飞。

项安世

项安世　送许状元赴召

十年门巷断经过，读易吟诗长薛萝。

始向新春歌伐木，忽逢佳士赴卷阿。

面如吕叟精神王，身似章公贵气多。

既出不应犹为我，未知贤者意如何。

项安世

项安世　送严童子

凤历开新统，鵷鷕孤异姿。

入朝承重渥，还舍拜名师。

杨晏皆模范，韩陈有训辞。

后生须静实，切莫事奔驰。

项安世

项安世　送杨制机赴召

一年两别故难堪，一世斯人况不凡。

发共素心明耿耿，骨如修节瘦蔪蔪。

日开黄道天三接，夜榜清湘月半帆。

各自青灯同晓梦，芒鞋踏遍武夷岩。

项安世

项安世　送杨主簿

诚斋四海一先生，诗满江湖以字行。

正法亲傅谁得钵，异闻独立子趋庭。

未能暇日询三得，枉作经年共一城。

眼底不知离别苦，前途相望似晨星。

项安世

项安世　送杨主簿

书生岁晚亦无馀，朝作新诗暮看书。

书为送人知免矣，诗仍随子独何欤。

栏凭罨画山光晓，船剌湘罗日影初。

可是爱忙偏觅句，个中无计得逃渠。

项安世

项安世　送叶参议知蕲州

丈夫睫间珠，肯作儿女滴。

晓与秘书辞，怆然欲沾臆。

我家括山下，土俗号穷僻。

自我来荆州，邦风更萧瑟。

流落三十年，鱼虾共眠食。

出门无所往，入门长太息。

自从秘书来，觉我来颜色。

香雾浃衣巾，春风醉肤革。

敛我气马浮，广我心地窄。

年来困侵暴，两鬓愁欲白。

家门危破碎，意气向消释。

万事不称怀，独此天下特。

如河下江船，便挂北风席。

吹君向南岸，留我著江北。

向来穷未苦，今日穷始极。

君行见张薛，为道此愁寂。

项安世

项安世　送叶吉甫往建康

同是匡庐客，匡庐又送君。

衣袍霜后薄，戈甲夜深闻。

目断瓯溪月，心摇楚岫云。

东西各有慕，魂梦亦相分。

项安世

项安世　送叶吉甫往建康

脚底东林路，船头下土沟。

所之仍作客，何日定归休。

眉为乡人蹙，心将世事谋。

书生千西病，至竟欲谁瘳。

项安世

项安世　送邕州高教授二首

听说邕州暂驻航，有金如粟马如羊。

五千里地通中国，四十三州控大荒。

武事建时文未丧，化风宣处教无方。

朝家学校能南越，庆历诸公未易量。

项安世

项安世　送邕州高教授二首

吏部无官可注员，诸生星散落三边。

君行回雁前头路，我上柱鹃无处舩。

蜀越漫傅公日雪，西南元自接风烟。

相思莫忘书绅句，长在舆衡与立前。

项安世

项安世　送右史纳官还乡

去国无庸似叶轻，丈夫故忍此收名。

迟迟自罄臣心力，恋恋犹贪主圣明。

正尔钓丝江上去，依然羽扇箧中情。

平生讵作求田学，要与君王佐治平。

项安世

项安世　送虞司理赴官辰州二首

窈窈辰溪路，秦人此避秦。

子孙为洞户，世系本王民。

问淑桑鸮变，言忠黍貊亲。

此心能勿舍，何地不归仁。

项安世

项安世　送虞司理赴官辰州二首

当年有虞氏，初作理官名。

正以蛮兼冠，须烦允与明。

云孙今筮仕，溪子正称兵。

淑问端能继，淮夷不足平。

项安世

项安世　送张安抚

蓬莱太守厌期会，归结琳宫香火缘。

路旁送者谁最切，之子佩衿青可怜。

子兮请自曩时说，芹馆就荒三十年。

迩来穷悴更堪说，舍下鞠草厨无烟。

市门小儿有虚籍，校官弟子无鸣弦。

向来一辱声扫地，倒九江水谁为湔。

守家故是补天手，断鳌四足承高圆。

小却盛之鉴湖上，施设次第看后先。

下车百废未及举，冕服释菜供圣贤。

愿从博士听讲说，敛容就席毋敢专。

邦人始识蠹简重，士子稍作青灰然。

迂生欲举折洗事，众胆傍碎公加鞭。

合八县士一战霸，百川之水皆东冶。

鹄袍如山声不震，秦望却立回清妍。

紫衣金带朱两辬，牙旗越纛来翩翩。

鲁侯色笑有深爱，南公欢息无前傅。

翠裯已觉夏室清，棐几更与秋窗便。

日输月给辈相望，饩牵竭矣公愈坚。

坐令学者饱虀饭，不待先生求酒钱。

风声汎汎邹鲁上，意向往往嬴剑前。

子兮如此衿佩何，半渡欲济收吾船。

季鹰家人故难料，归兴忽动秋风边。

若人固自泰山雨，讵肯作我稽山泉。

辕高辙驶不可驻，哦以七字成长篇。

庶几太史闻我语，邂逅可作泮水编。

项安世

项安世　送张卿二生归潭州应举

丹凤飞来紫诏香，六龙初日上扶桑。

汉廷第一垂清问，潭府三元有故常。

赋客从来推屈宋，文星依旧照衡湘。

夜凉天宇清如洗，翼轸光中见柳张。

项安世

项安世　送张升之四首

升之升之子其归，白云鸿雁天边飞。

我嗟不能从子归，烦子为我寻松溪。

松溪头，万株松树平安不。

项安世

项安世　送张升之四首

故人故人休相忆，君去江南我江北。

江南江北天茫茫，相思各在天一方。

天边有雁江有鱼，相思为寄尺素书。

项安世

项安世　送张升之四首

昔年常恨李白杜甫不相从，又见韩愈孟郊恨不如云龙。

我今与子别，正与二子同。

我在大江北，君归五湖东。

我犹作楚客，君复为吴侬。

江湖吴楚休相忆，青云有路各努力。

韀1安世　送张升之四首

天公昨日我为悲，阴云惨惨风凄凄。

天公今日为我喜，朝阳晃晃融新泥。

一悲复一喜，天意良有以。

悲我东斋别心友，喜子还家奉甘旨。

心友不可别，甘旨不可阙。

人生安得两如意，故人一别今千里。

他时迎侍还东州，约君过我松溪头。

项安世

项安世　送张司户

谁道卢门病客多，先生有药起沈疴。

儒家自昔无追拒，贱子经年赖琢磨。

点铁成金聊尔耳，绝尘瞠后拟如何。

他时若谒安昌第，只愿论文不愿他。

项安世

项安世　送张寺丞知常州

吾乡人物郑与张，堂堂介圭出琳琅。

论文合草北扉制，论经合讲金华艺。

两途未遂如命何，四方为君充抚摩。

郑公好义不肯住，张公好仁须少驻。

吾闻天以民为儿，又闻吾以民为支。

为天活儿天必享，为君养支君必赏。

天公享公寿千龄，天子赏公金万鋋。

能回五十万人命，讵止封侯当得政。

但令圣主民不饥，何必金华与北扉。

项安世

项安世　送张子真还乡待邵州阙

今年新拜李邕州，又见君为邵郡侯。

可是朝廷怜远俗，独于湖广用名流。

南轩学待真傅绎，槃涧家须旧业修。

瓜戌少赊元不恶，自因二事合归休。

项安世

项安世　送章升之料院自鱼关还阙

忆侍先皇二紫宸，殿头亲见锁厅人。

画檐宫烛程书了，黄牒青袍拜赐频。

万使回朝天亦老，十年旅食梦如新。

当时学士今头白，却送郎君作近臣。

项安世

项安世　送章升之料院自鱼关还阙

此别迢迢更莫言，向来一别已茫然。

自从内使兰亭岁，直到东坡赤壁年。

吴下故人如见问，楚中狂士不须怜。

欲知病后食何药，三百篇和上下篇。

项安世

项安世　送赵令赴江陵

平生所联赵景明，太阿出匣百壬死。

不令赤手□□□，亦合麻鞋见天子。

霜风猎猎鬓毛斑，万里水县菰蒲间。

妻儿称屈大夫笑，闭阁正用苏麻顽。

边头有兵人要籍，边头有莱人要辟。

名佳实恶君勿信，塞下吏民须荡佚。

检民如苇身如弦，有时白眼对世贤。

正尔忽忆诸梁篇，稍事细谨无流连。

项安世

项安世　送郑向书罢师归福州

共惟汉从官，三仕屈吾指。

前辈有郑公，后来王赵耳。

更生初去国，玉色欣共理。

我时见一叶，已识秋风起。

明年孔戣去，零落真复尔。

王师凛孤鹤，独叫青云里。

下有万仗弦，开云看白雉。

前年郑公来，初论差可喜。

谓当上聊璧，共举汉网纪。

三年越山中，不使度此水。

低头用朱墨，得去真晚矣。

况当少天官，风木赴淮涘。

一时东都空，物理固如此。

此行关世运，特可慰闾里。

下有贤寓公，上有名剌史。

想见闽父老，欢喜屐折齿。

虽然庙朝旧，迹远心自迩。

公行见赵公，此语式举似。

有事当驿闻，毋忘汉天子。

项安世

项安世　送郑子仁往岳阳兼以为寿

晓发津阳向岳阳，梅风吹缆麦天凉。

家人细数生朝近，寿算应同水驿长。

行处葡萄迎棹绿，宿时杨迎近船黄。

千花不敢留颜色，只许蓝袍一样芳。

项安世

项安世　送周伯寿赴省二首

子合居官久，今方得隽迟。

我侬非不早，老去亦何为。

冰玉相辉处，科名未是奇。

草柔千万虑，一一要扶持。

项安世

项安世　送周伯寿赴省二首

陈薛非卿监，赵罗真吏兵。

殿中尤给事，馆下范先生。

六士书难作，千怀子代倾。

苍生底时卿，切莫话归耕。

项安世

项安世　送周明叔人陈运使东归得字

无分向师父，有谁知我能。

只看他日说，谩道此时曾。

酒莫从人强，身须更上层。

明朝双鬓发，那更绿鬅鬿。

项安世

项安世　送著作范礼部知彭州

三十六峰当郡前，世间无此好山川。

辞家上马消一日，去蜀题桥今七年。

草奏南宫文似锦，紬书东观笔如椽。

批风判露名花里，正是彭州二月天。

项安世

项安世　送庄贤良赴召试

丙午陂当复，王春瑞习占。

龙楼上宝册，鹤诏下穷檐。

地脉通闽蜀，人才出老严。

定羞新学曲，只守旧心潜。

剩想尧眉乐，深垂舜目谦。

有怀天变数，无计士风廉。

庶证方如此，君行得滞淹。

六题聊复尔，制策待韬钤。

久噎须详吐，沈疴与痛砭。

一扶媮意立，尽解结喉箱。

人士回生气，乾坤振绝焰。

宏开九县赤，永息万方黔。

治世吾何用，媸人影自嫌。

弃荆宜入蜀，比素讵将缣。

逐食俱随雁，论心偶类鹣。

雅怀钦粹淑，盛事惬窥觇。

从此迟为圃，它年说作监。

因声到邛僰，市肆觅疏帘。

项安世

项安世　宿巴羊峡

夜榜巴羊听水声，江南幽梦到吴屏。

贺家湖上黄梅雨，四面荷香入画舲。

项安世

项安世　宿东林寺

借宅星江上，山南已遍寻。

犹馀湓浦路，未快白公心。

属国陈三表，归帆拂二林。

远师堂上酒，可以恣狂吟。

项安世

项安世　宿云门寺赠张武子

绝怜雪屋张居士，日日空墙挂食箪。

吟到古人辛苦处，囊中不得一钱看。

项安世

项安世　所见

客从岷山来，发棹江水头。

江水去无时，客子行复休。

朝餐同一壑，岁晏隔九州。

所以阙里翁，平生爱东流。

项安世

项安世　塘上遇雨

雨入湖心路，烟昏酒市楼。

惊飞花鸭闹，痴立白鹅愁。

菰叶如相倚，杨枝不自由。

猛思抛轿板，浑欲上渔舟。

项安世

项安世　桃花菊

花神得与换新妆，不著仙家金缕裳。

也学时人尚红粉，依前风味带黄香。

微醺有意随风舞，独立无言任雨荒。

唤作桃红元未称，桃花那解傲秋霜。

项安世

项安世　陶渊明醉石

石君匪招陶，陶子岂知石。

偶然一醉间，成此千年迹。

当时素心人，邻里今谁宅。

悠然独君在，入我晦翁室。

翁去三十年，伊余复来客。

山甿道之前，崖路人久以塞。

攀缘出藤萝，指点见颅蹠。

想当酣卧时，不记苔藓泐。

无论牛马后，况说有刀尺。

持杯荐寒泉，叹息书此墨。

项安世

项安世　题蝉蝶画扇

晓日兮花飞，晚风兮柳嘶。

异趣兮同乐，之二蟲兮何如。

项安世

项安世　题澹山岩二首

自有宇宙来，迢迢澹家山。

不知几万古，郁郁藏神奸。

祖龙御宇宙，周子巢其间。

事同商岭遯，迹类桃源踚。

湮沦向千载，太史来荆蛮。

指点发天秘，提携出人寰。

一日遍海内，流声响潺潺。

镌劖满石壁，新瞀不可删。

山灵反惆怅，俗驾纷往还。

造物有奇宝，无怪阴工悭。

不遭固可恨，遭世良亦艰。

所以求志人，抱珍守蓬菅。

项安世

项安世　题澹山岩二首

此日纵自尔，此兴不可阑。

竹径滑拳局，芒鞋侧蹒跚。

南窥下阴洞，北望升天关。

鬼穴勇争觑，仙扃谁得{左木右上户下寰去宀}。

敷床憩明洁，酌酒休痴顽。

幽处可僧磬，回中堪舞鬟。

乐极急有念，相顾生愁颜。

指点壁间字，其人多马班。

书迹向昧昧，苔痕日斒斒。

题名出门去，岁月如循环。

何年复此来，三士同跻攀。

项安世

项安世　题狄彦哲云溪隐居二首

闲居郭内似村中，背市临河一迳通。

案上漆书何世字，墙头碧瓦古时宫。

苦遭客子惊鸥鸟，闲在桥边数钓筒。

不是庞公怕城府，也来相就作渔翁。

项安世

项安世　题狄彦哲云溪隐居二首

江汉兵余八十秋，后生谁及见前修。

开元遗事无人说，正始诸贤何处求。

此老尚堪矜式在，吾侪欲为子孙谋。

不嗔拱立烦鸡黍，时复敲门系小舟。

项安世

项安世　题谷湖诗

少年寒上传书檄，晚岁湖边结薛萝。

犹有诗编传旧梦，更无心事向惊波。

人生难料君重出，戍务方殷意若何。

鬓发浪苍肝胆在，铁山泾水待铙歌，

项安世

项安世　题胡仲方诗编

读君百二十新篇，句句停匀字字妍。

秀似南风吹竹粉，润于春水湿花烟。

斯文贵盛看如此，前路飞腾谅果然。

东野长江寒到骨，一生憔悴岂关天。

项安世

项安世　题画扇

前舟半出垂杨港，儿子把篙翁撒网。

后舟儿小未能篙，媪自哺雏斜刺舫。

何处两生来看鱼，野服纶巾意森爽。

路穷有叟独施羈，短策惊鱼水声响。

隔岸谁家盖茆竹，轩楹閴寂无来往。

临溪曬网不知收，斜日欲归天莽苍。

去年我作月宫游，此景西湖恣探赏。

归来和月剪并刀，得此一泓宽梦想。

日长弄扇忽成眠，第一桥边荡兰桨。

觉来风雨浪粘天，急唤小舟真欲上。

项安世

项安世　题刘都干所藏杨秘监诗卷

我虽未识诚斋面，道得诚斋句里心。

醉语梦书辞总巧，生擒活捉力都任。

雄吞诗界前无古，新创文机独有今。

肯为小山题短纸，自家元爱晚唐吟。

项安世

项安世　题鹿门山绝顶升云亭

上到山头十八盘，贪高不计足心酸。

年来学力荒唐甚，羞向升云顶上看。

项安世

项安世　题屏风墨梅二首

一段西山雪，中含太古梅。

无香亦无色，免被百花猜。

项安世

项安世　题屏风墨梅二首

天上和羹事，巢由不忍闻。

疏花将瘦影，閒卧一溪云。

项安世

项安世　题上遇雨

风声千岩万壑，雨意三江五湖。

横笛平生幽愿，小舟归去良图。

项安世

项安世　题王醇甫秀才海隐斋

万人如海最堪藏，何必南山有豹章。

避世金门师曼倩，变名桐濑笑严光。

睡龙渊底珠潜色，抵鹊山头玉混芒。

不比寻常沟污里，蛙跳雀浴便张皇。

项安世

项安世　题潇湘斋雨图

欲敛未敛云浴浴，似见未见山曨曨。

人家无宾衬衡宇，草村高低深佛宫。

西峰定有一罅日，东岭岂无千丈虹。

俗人不识莫与道，总在空蒙苍莽中。

项安世

项安世　题袁才举明景轩诗

孤竹两高人，不止一清字。

平生不念恶，和气满天地。

后来展禽氏，但以和得声。

至其不易介，耿耿秋昮清。

达人盖存我，不与外物较。

冥观莹方寸，随俗等喧闹。

由其有内外，所以立二名。

要知出和瞳，何往非通明。

入与神明居，如月出秋水。

出与尘坌交，如莲花泥滓。

莲虽不拒泥，终不与泥同。

月岂必在水，亦在潢汙中。

由然与之俱，餵糟汩其泥。

退而省其私，炯若清庙圭。

昔者吾先师，不拒中牟费。

所贵不磷缁，不贵作同异。

当时解此转，惟有颛孙生。

于人无不容，自有嘉与矜。

嗟哉道不明，智过愚不及。

清为水底魂，浊为瓜上集。

乡愿乘间起，遂处二者间。

不夷亦不惠，以此容其奸。

吾道大明镜，皎皎当空垂。

物来无拣择，随尔多妍媸。

终然不失我，光景湛如一。

不落内外尘，亦不中间立。

我学不至此，颇识此中情。

意语不成诗，往作轩中铭。

项安世

项安世　题张道寒绿轩

君家雪窗小溪曲，溪绿窗寒当家足。

如何抛却老师兄，别向天随参杞菊。

杞经言暖不言寒，菊谱闻黄未闻绿。

君从何许得此奇，定是雪窗三十六。

金英浮蚁我无分，玉犬吠根人所逐。

只残雨叶与风枝，给与诗人当田禄。

困将冷艳洗眵眼，饥把芳鲜楦雷腹。

招邀朋友最宜茶，犒设妻儿聊当肉。

和轩吃支人不争，吐出新诗更清穆。

时时梦把密州却，千步毬场宴宾属。

吟魂正作蝴蝶飞，静绕珍业嘬寒玉。

觉来拊几一欣然，何必穷阎减华屋。

项安世

项安世　题张药局退岩四十韵四十韵

大家習贵久，亦复阅俭多。

所習已厌饫，所阅方尤讹。

食厌如食蜡，避尤如避戈。

谁能饱更饭，胀洩自生疴。

此理大可见，判若黝与皤。

所以张公子，悠然愿岩阿。

退翁闻之喜，何必驾六骡。

但醉皆胜醒，但寝皆胜讹。

晏起胜早朝，徐行胜前呵。

筇以当鱼须，褐以当羔絝。

葛，巾以当帻，

草屩以当靴。岩头有棕楠，

岩下有薜萝。东有百亩园，

西有十里荷。香迳可游屐，

石步可椽牁。俯乐庄生鱼，

仰眄渊明柯。行攀女儿柳，

占坐老翁莎。月出竹效舞，

风来松献哦。天清扫木叶，

雨润移花窠。身閒少讥誉，

气静无昏瘥。居然胜赵孟，

奚用封萧酂。菓大多采摘，

兽肥多网罗。得鱼多用铒，

得雉多用囮。但与懒著若窭人子，

血眦争么麽。君家长安市，

日见风雨波。推辀识羊肠，

折柂谙盘涡。岂若远郊氓，

冥行触机碽。两轮日夜走，

两磑日夜磨。端能几裘葛，

已复归蒿莪。官书廿四考，

禄取三百禾。等是息中马，

误为灯上娥。君其莫蹭蹬，

我已太婆娑。退歌止于此，

公子意如何。

项安世

项安世　题周丞相寿沙字

台星八轸照三湘，申画南云作寿乡。

太始以来山色在，北流无尽长声长。

曾开星极颁诸福，亲把鸿钧转八荒。

却倚虚栏看平楚，野潢闲受济川航。

项安世

项安世　天申节锡宴戴花

泥金撚铁缀花枝，浅白深红映酒卮。

回首琼林真一梦，插花还似去年时。

项安世

项安世　天阴欲雪

仰天再拜乞冬晴，十县租人要入城。

些子中间私意处，此身方在客中行。

项安世

项安世　田家有感

秋田梨罢老农閒，岁暮无营只闭关。

愧我西来复东去，新年赢得鬓毛斑。

项安世

项安世　田间草花

十里五里望不断，白花红花俱可怜。

无姓无名天下乐，自开自落卉中仙。

项安世

项安世　田间观雨忆叶正则旧话

风中晚稻离离长，雨后高田聒聒流。

此乐世间谁共赏，淮西使者正防秋。

项安世

项安世　铁笛亭

夜啸千崖裂，朝吟万象苏。

山人大自在，无泪捋君须。

项安世

项安世　听雨

幸自蓬窗好，侬家企脚眠。

雨声无赖得，相唤著愁边。

项安世

项安世　亭午热甚过石子涧

一掬见童数树凉，两三桅子野花香。

荒山赤日相逢处，便是天台见石梁。

项安世

项安世　同刘监丞步观长干寺后诸园

游人塞道不容车，千古金陵少妇居。

朱雀大桁春雨后，鸟衣深巷晓风初。

红红白白花无数，下下高高意有馀。

此景只应闲客管，瘿黎轻盖日徐徐。

项安世

项安世　同年董知县席上

十五年前玉颊红，长安道上气如虹。

集英廓回含霄露，后市楼高枘海风。

解后一涯俱潦倒，摩挲双鬓各蓬忪。

酒边更用分疏在，明在相看总是翁。

项安世

项安世　同舍置酒孙园招熊莘老

千年故国阳春地，今日王孙尚姓熊。

坐上堂堂皆此客，云间衮衮看诸公。

题诗小苑春风里，把酒夕阳烟雨中。

莫恨来迟桃李过，绿襕衫色正葱葱。

项安世

项安世　同叶卿至龙井二首

送客得兹游，湖边上小舟。

水吞沙岸远，云绽日光浮。

地转风篁密，山藏野寺幽。

飞泉如有意，夹路奏鸣球。

项安世

项安世　同叶卿至龙井二首

半世闻龙井，今年傍驿车。

山中无乳窦，世上有鸣渠。

投石占阴洞，班荆饭野蔬。

京尘红一丈，无路到僧居。

项安世

项安世　铜陵县步

二年三过铜陵县，欲采蘯花意自羞。

他日梦中应记得，浅山衔县水衔州。

项安世

项安世　头颅四十月感

学古光阴惜寸分，济时心胆慕华勋。

少年有意不称意，暮景欲云何所云。

行矣未能真不惑，归与长恐遂无闻。

朝来不敢看清镜，怕有轻霜下碧云。

项安世

项安世　酴醾牡丹同赋

小园疏雨挟东风，败萼残英一夜空。

世上已无桃与李，个中方是白和红。

彩霞承露娇如滴，玉雪生香暖不融。

可使低徊万花里，剪裁多少费春工。

项安世

项安世　脱叶

绿阴时节叶急飞，投分青芜更不疑。

横被蛛丝禁得住，舞风一片独多时。

项安世

项安世　挽程尚书词

人间一日履声藏，天上文昌落在芒。

直谅无朋今魏汲，师承有法古韦康。

思陵册府严招骋，孝庙经帷盛表章。

岁晚山林谁得似，十年高卧乐羲皇。

项安世

项安世　挽荆南师张左司诗

霄汉占贤辅，乾坤失大儒。

斯文断命脉，识者叹穷途。

独拥全名去，谁供一世须。

空馀千载事，不尽惜良图。

项安世

项安世　挽荆南师张左司诗

自古谁无死，斯人有重轻。

诸生望模楷，吾道倚權衡。

一发千钧挽，中流砥柱倾。

平生尤国事，何意作身名。

项安世

项安世　挽荆南师张左司诗

吾道竟如此，苍生将奈何。

名声垂白日，身世逐沧波。

宜世堂堂去，犹胜奄奄过。

所嗟非一死，良愿恐蹉跎。

项安世

项安世　挽荆南师张左司诗

昔者登帘阁，先生病已瘳。

从容当世事，反复万端尤。

力尽千家活，身疲十日留。

向来天下干，端为一城休。

项安世

项安世　挽荆南师张左司诗

世已憎吾属，天宜赦此贤。

忍教名百代，不使寿中年。

兰谢无傅业，蘯荒久绝弦。

凄凉楚江上，鸿影独翩翩。

项安世

项安世　挽利路章运诗二首

畴昔吾乡主簿君，今年丹旐过江浔。

老僧尚记辞葅笋，旧吏犹闻却顾金。

玉节朱轮行万里，清冰寒露炯初心。

南风虬虬鸣归橹，似相蒿城薤管音。

项安世

项安世　挽利路章运诗二首

宝屏峰上两先生，照见廉贪立懦情。

八百万钱同弃屣，四麾一节但空粂。

扫除身世朝和暮，分付儿孙白与清。

持此横山原畔去，少师秦国有馀荣。

项安世

项安世　挽陆运使诗

爰自微官日，能令巨力摧。

于蒭回使节，红粟抗公台。

淮右恩波阔，畿西禁网恢。

平生希黮令，今得吏民哀。

项安世

项安世　挽陆运使诗

八秩公何憾，淋浪我自悲。

向来淮士里，最得阜陵知。

故国人谁识，长身帝所思。

竟随龙驭去，应赴白云期。

项安世

项安世　挽善化沈令

十八年前梦，宜都薄即君。

沙头能遇我，客里暂论文。

久别欣同事，方髈叹失群。

隔宵犹一见，千古遂相分。

项安世

项安世　挽善化沈令

夔门逢令季，湓浦接贤兄。

幸甚交三沈，兹焉共一城。

解诗谈到髓，听讼笔如倾。

豪快今安有，哀哉不久生。

项安世

项安世　挽汤丞相夫人二首

册府连天汉，恩荣四十年。

山河开象服，夙夜赞合躔。

鸾鹄诸孙峙，箕裘令子傅。

夫人无一恨，可以见重泉。

项安世

项安世　挽汤丞相夫人二首

贱子无天幸，平生望六珈。

偶然同断梗，已复叹悲笳。

泪落升堂日，神驰送客车。

空惭名义重，桂省近年家。

项安世

项安世　挽枝江朱学谕

身受傃轩诗，儿修涑水仪。

百年生也直，三叹古之遗。

处易疑狐峭，因难见惠私。

此风今远笑，吾涕自涟洏。

项安世

项安世　晚步

晚饭下前墀，徐行出短篱。

轻风吹面处，斜日倚门时。

静见云舒卷，閒知草盛衰。

放怀无一事，随意得新诗。

项安世

项安世　晚步

市隘初回暑，庭空得晚行。

薄云天半露，凉月夜全明。

露下葛巾重，风来纨扇轻。

翛然疑物表，与世不相婴。

项安世

项安世　晚荷

僛僛翠袖舞寒塘，无复当时婉婉妆。

荡子游娃俱不到，倚风摇月自生香。

项安世

项安世　晚晴

一首新诗转晚晴，楼台西畔断霞明。

浮云过眼元无事，好月于人却有情。

鹊噪画檐何太喜，莺啼绿树已新声。

前村处处闻呼唤，明日沙田趁润耕。







卷427

项安世

项安世　晚晴

一雨草木润，新晴天地明。

山川未改色，鸟雀已欢声。

客子喜相语，田家尤未平。

似闻陂偃拆，掘井得深坑。

项安世

项安世　王君行丈挽诗

春末乐叟法，秋初仍牧斋。

无谁问天理，有底厌吾侪。

简易逢人乐，虚徐触事谐。

忽逢孤绝处，千丈崒高崖。

项安世

项安世　王君行丈挽诗

乐叟干将剑，锋铓凛不收。

之人独和厚，与世极沉浮。

淑气长三月，高怀自九秋。

洞门元不锁，依旧少从游。

项安世

项安世　王君行丈挽诗

房州迎主簿，惠我数行书。

恸哭王郎死，凄凉楚泽虚。

少将诗作剧，老共易同居。

比似曾居士，规绳更不疏。

项安世

项安世　王少清归蜀不成复下鄂渚诗

行止不可计，别离当奈何。

赋归重作客，欲泝竟沿波。

湖上橘方熟，洲边鱼正多。

西山旧相识，不厌屡经过。

项安世

项安世　望三叠泉谷帘泉而不能至

只游玉峡并三峡，未到帘泉与叠泉。

少日跻攀今老矣，且随筋力度残年。

项安世

项安世　为狄氏题

漭苍洲边缚苇亭，百年朝暮看云生。

月光破处藕花舞，雨意来时蒲叶鸣。

归艇欲迷宵路重，卷帘忽散晓风清。

已同苍狗俱无意，岂有江鸥更用盟。

项安世

项安世　为建昌南城包显道题光风斋月之阁

扁以槐堂之钜笔，铭以云谷之高辞。

镇以平园之签帙，照以太极肝脾。

千岩万壑转芳气，青天碧海流清规。

春晨画出舞雩咏，夜景看成彭泽时。

勉哉此事要真积，昔者所闻无坐驰。

愿追策骥予陶子，勿但蠗蠗如牧皮。

项安世

项安世　为吴司户作瓮天

笔端随意出洪纖，康俗山前自在禅。

已把屋来嘲作瓮，更将诗去谄为天。

蛆浮蠛舞无多子，鹍运鹏游即大千。

敢向时人称万卷，不妨李渤但如拳。

项安世

项安世　圩田

港里高圩圩内田，露苗风影碧芊芊。

家家绕屋栽杨柳，处处通渠种芰莲。

老去何年真有此，客中半世尚茫然。

自怜赤日黄流里，又买扬州上水船。

项安世

项安世　卫州东湖

自笑知州百不知，近他池馆未曾窥。

主人正可今为客，和议初成恰是时。

草色茸茸花覆座，波光滟艳酒浮卮。

留连枉是凭栏久，洗得当年了事痴。

项安世

项安世　闻城中募兵有感

调发年多籍半空，虎符招补至闽中。

庄农戎服来操戟，太守儒装学拍弓。

去日初辞乡树绿，到时愁见戌旗红。

募金莫作缠头费，留制衣袍御北风。

项安世

项安世　闻城中募兵有感

莫在军中日募兵，万夫鱼贯列行营。

县金都市招徕广，立的辕门去取粗。

二石开弓犹恨少，双重被铠尚嫌轻。

伍符□属他人手，历历空能记姓名。

项安世

项安世　卧病

廉纖小雨湿相欺，病客无悰昼掩扉。

自转巫屏遮午枕，一窗寒梦绕亲闱。

项安世

项安世　吴给事挽词

我来镜水问遗民，想见堂堂报国身。

五月陂塘三百里，千年庙学一番新。

世传风烈今无数，自许经行得最亲。

一读金陵补天议，始知高处更惊人。

项安世

项安世　吴给事挽词

少年胸次已吞秦，暮日肝肠独许陈。

正笏于今无此杰，垂车在昔有先民。

伤心岁晚逢诸老，屈指才难更几人。

寿乐哀荣公不恨，年来于此自酸辛。

项安世

项安世　五日常州借闸

踏车如市水如金，守闸如城不放人。

共倚河渠通北使，可怜膏泽养边臣。

平生自计更蓑笠，此日何颜玷缙绅。

欲换小舟跳堰去，沙边渔子得相亲。

项安世

项安世　五雪诗用韵寓五字

偪塞天星近，纷纶世事平。

瘴消原谷长，蝗死岳芝生。

径合迷车辙，宵明误鼓声。

绔寒空数挽，履绽莫深行。

眼看山城老，心经木有神。

燕台六月旧，粤岭一冬新。

色映康衢色，花沾彩服春。

瑞多休更辑，禹甸有穷人。

项安世

项安世　五月八日离金陵

舟移石头岸，路转马鞍矶。

惟有长干塔，相看未忍违。

项安世

项安世　五月七日乞池州添倅得请

群玉峰前罢校书，九华山下试题舆。

三年饱共铅黄语，一日去从朱墨居。

秋浦谪仙临赋后，齐山小杜醉吟馀。

薄才渐愧风流地，茧纸新抄雪不如。

项安世

项安世　五月四日贺杨秘书知吉州五十韵

自识杨夫子，于今十二年。

甲辰来右渏，丁未向西川。

逆旅初闻誉，抠衣亟致虔。

未能情款款，已觉志拳拳。

不谓攀天箐，仍逢泛水莲。

兹为元礼御，始执晏平鞭。

远客心危甚，仁人教谒焉。

精能嘉旧作，虚滥鄙新妍。

赠送时三复，经行虑十全。

趍隅残腊月，判袂暮春天。

度夏留巴国，开秋迓蜀船。

追锋承诏急，系缆为情牵。

漕席尊同右，辕门谒并先。

高登诸葛庙，郎咏少陵篇。

岁月催行李，云霄入峻躔。

侧聆参帝牒，俄见贰州权。

进退朝绅竦，恩威俗珥悛。

我分湘麓教，公返汝溪廛。

城郭当来往，书题审食眠。

误恩叨给札，假道惬登筵。

竟日留输写，忧时共涕涟。

岁丁昭奋纪，律值夹姑旋。

谬上鳌扉对，惭充玉府仙。

争惊寒暑变，遐想鬓毛迁。

吉语闻收召，枢筹赖绎编。

遂酬平昔愿，信有切磋缘。

崇礼明真学，修辞戒妄编。

河东来属尔，阳翟去翩然。

世道重开辟，皇情极聘筵。

复来嗟黾勉，同直幸缠绵。

有得皆令饫，逢疑必为蠲。

性情深灌埴，言行密裁杒。

指点吟哦字，铺陈献纳笺。

得师今以始，尚友昔无前。

贤念怀符竹，愚悰慕菽饘。

清班难共恋，良悟迫俱捐。

骐骥先辞枥，驽骀续跨鞯。

离群悲欲割，示训语期镌。

王宋摛文备，曾苏草奏便。

意精言凿凿，事析理平平。

养气归深厚，持身趣重坚。

吕公贤赞确，仲子戒辞专。

永寘盘盂里，终怀杖屦边。

此州多白粲，故部即青毡。

畏爱群心治，纲条众目联。

弛张元有见，宽猛冀无偏。

郡有青原老，人如绿野贤。

年高能著述，身健早林泉。

故事堪频扣，成书为远传。

西江足鱼雁，秋浦正相连。

项安世

项安世　午日

一杯聊解独醒哗，老眼犹明缠臂花。

煮角沈筒随地俗，赐衣题墨又天涯。

千年菖本须眉古，九蕊戎葵节纛华。

景物向人何所欠，明时不用赋怀沙。

项安世

项安世　武陵道中元日自叹

流光冉冉道无闻，短发萧萧雪见侵。

衰矣久无天下志，行乎聊慰才人心。

功名随世吾何感，道德康时力未任。

安得万牛呼古柏，武夷山下白云深。

项安世

项安世　武陵江上渔舟

家居堤下土平帘，人在江中尺许船。

正尔平生事方足，有人狂梦欲登仙。

项安世

项安世　武学蔡博干挽诗

人怜蔡庆无，庆远自悠哉。

虽欠寿将位，非无时与才。

诸生尊谊概，明主识奇瑰。

独把平生去，何曾一语哀。

项安世

项安世　武学蔡博干挽诗

天子昔好武，儒臣皆讳文。

谁能有胜具，不肯建奇勋。

半世观行己，千年劝事君。

底须登大耋，金印负前闻。

项安世

项安世　西坡

西坡仙去漪岚在，重到堂中廿二年。

依旧庐山当左阖，新添濠水注前川。

浑无障碍千峰处，长有澄鲜万顷天。

但得此心如此地，不妨朝暮与周旋。

项安世

项安世　習家池旧临官路今路改而东池半入驿吏引自桑林中往观因记所见

步入荒林问習家，江吞古岸入平沙。

枯池旧岁犹生藕，病柳新年尚著芽。

草上醉人眠未醒，桑间游女笑相遮。

东风倦客生情性，儜立残阳看落花。

项安世

项安世　喜晴

一年蚕麦九分成，十日云雷万感生。

雨似梅天声陆续，浪乘桃月势峥嵘。

猛拼岁事真无策，大放春光却有情。

世故从来多错料，落花飞絮未须惊。

项安世

项安世　峡内三绝句

峡内为生绝可怜，那知世上有平川。

生身未识三冬雪，仰面惟看一席天。

项安世

项安世　峡内三绝句

峡内居人种石田，种成蕁瓠待江船。

船头老妪悲声甚，只博茶监不博钱。

项安世

项安世　峡内三绝句

千崖无树作炊烟，峡内为生也可怜。

探水得柴如宝藏，卖茆成俗满村船。

项安世

项安世　夏夜入城

巾栉侵残夜，衣裳谒上官。

市心偏得热，堤面自生寒。

水阔江湖小，川平象纬宽。

篮舆得佳梦，摇兀又惊残。

项安世

项安世　县廨海棠盛开二绝句

梅蕊才开杏又红，今年春事太匆匆。

堂前燕子归来到，双海棠花已满丛。

项安世

项安世　县廨海棠盛开二绝句

美人宿酒未全醒，困倚妆台睡不成。

一半醉颜无处画，似红如白最多情。

项安世

项安世　香海棠下会饮

近看成洞远成林，红绿参差作昼阴。

闲有工夫随酒去，病无心力为花吟。

调朱弄粉年应小，倚困含娇意却深。

更向嫣然清淑外，一檐香风入衣襟。

项安世

项安世　小潏

凿苔欲为沼，乃得数仞坻。

盈虚有相乘，川实而邱夷。

谁云人功为，天理固有之。

向来小学师，此道渠得知。

项安世

项安世　小梅花曲

花如郁李枝如柳，小桃起得梅花后。

柔柔冉冉不禁风，密密排排浑是绣。

长瓶绿水短窗前，病客相依伴昼眠。

梦跨玉骢花畔去，黄花络脑紫籰鞭。

项安世

项安世　小塘道中小雨二首

元日暄如许，新春气未齐。

县知当作雨，多谢不成泥。

头有高低坂，人如上下梯。

更晴三四日，可以到湘西。

项安世

项安世　小塘道中小雨二首

隐隐轻雷动，昏昏野市迷。

嫩云时绽日，暖雨半含凄。

时节新装束，小家小鼓鼙。

晚来扶路看，往往醉如泥。

项安世

项安世　小隐庄别同教授

翳翳日景入，行行故人远。

故人万里别，此去何当返。

迨君归禹穴，是我登邛阪。

苦语难重谋，相期在加饭。

项安世

项安世　小雨

小雨散炎毒，微风生早秋。

清凉人意足，厌浥草光浮。

夜枕梦新热，晓窗梳不收。

茅栏听好语，香稻起西畴。

项安世

项安世　小雨怀张升之

夜夜疏雨不堪听，独坐寒斋万感生。

今夜故人江上宿，如何禁得打篷声。

项安世

项安世　谢查元吉借示傃轩今是斋巢室三书

堂堂傃轩翁，学古无不探。

诂训尊六经，文章妙瞿昙。

大儿号今是，思若春波涵。

最长作千百，时用经训参。

犹子号巢室，清甚寒泉甘。

尤善赋五七，每于祥悦悦。

各得一翁体，与翁名字三。

我生在翁后，鹤化无留骖。

今是亦已往，龙亡空故潭。

犹能及巢室，朝暮闻其谈。

结交尽前辈，旧事多所谙。

五斗驱我行，归来哭空龛。

故园但乔木，后生谁指南。

今年四日尾，暑气如焚惔。

殷勤小巢室，浩荡倾粂畑。

并持三箧来，为饱千里婪。

倒海见珠瑇，连山阅梗楠。

敛衽不知热，醉心常自酣。

门前日熇熇，门内风毿毿。

清晨送书去，过午忽不堪。

始悟岁方燠，雩祈遍精蓝。

谁能写此书，长使雨我庵。

项安世

项安世　谢姜夔秀才示诗卷从千岩萧东甫学诗

千岩一派落都城，承露金盘尔许清。

古体黄陈家格律，短章温李氏才情。

等闲又得诗人处，咫尺相过故将营。

想见红尘鸟帽底，几多怀玉未知名。

项安世

项安世　谢王草场示诗卷

王郎老句合超群，曾是东莱语夜分。

多向断崖生绝景，或于晴野度轻云。

旧吟古意无人解，新住荒园免世纷。

特地篮舆穿北郭，已闻藜杖过前村。

项安世

项安世　谢襄阳郑帅送酒

有如雍府今方伯，无乃吾家古郑君。

鼻祖向人元不负，耳孙于我尚能勤。

三更月冷冰如水，五日风调麦似云。

更有闲心到闲客，汉江蒲绿两相分。

项安世

项安世　谢张尧巨秀才惠诗

□□□□古，不要世人怜。

碧甽千寻绠，朱緪五十弦。

鼎来三影句，印脱一心傅。

依约云门路，寒驴兀瘦肩。

项安世

项安世　谢张直阁示南湖编

少时机杼入思惟，老去工夫更不疑。

二十卷诗除我读，一生心事更谁知。

字逢生处安逾稳，语到平时出转奇。

直与诚斋分坐席，定知传习是宗师。

项安世

项安世　新茶

夭夭雀舌变枪旗，旟旆旃旌忽四驰。

槐火已登新鼎味，松风犹动故园思。

森森苦口难追俗，脉脉甘津恐后时。

何似当初陆鸿渐，莫将名字世人知。

项安世

项安世　新妇石

谁家丑新妇，临水久徘徊。

月印修眉妩，风傅古曲哀。

晓妆无粉黛，春服有梅苔。

应恨周居士，逃秦更不回。

项安世

项安世　新晴

日日霜晴客路乾，征人欢喜不辞寒。

素娥青女相怜甚，将毋归来道路难。

项安世

项安世　新晴

别岸连朝雨，登台夜半晴。

殷勤见天意，反复近人情。

碑倚双崖立，溪容一苇横。

昔吾今属我，我醉亦呼卿。

项安世

项安世　新晴

幸甚干逢甲，皤然雨变霜。

彩衣云渐衣，纹线日初长。

预想慈怀动，先凭喜信将。

背人三数鹊，飞去觉匆忙。

项安世

项安世　新喻道中

新喻清江两县畿，荒罔漠漠使人疑。

江南道士谁为比，湖北京西日暮时。

项安世

项安世　新月

临风摇白羽，揖月问仙娥。

底事偏怀恨，于人故敛娥。

眉头已如此，眼底奈渠何。

料得中秋夜，动人应更多。

【卷12】

项安世

项安世　新月

窥人半面出修眉，斜傍船窗作意低。

已被江妃偷画得，一湾清影卧寒溪。

项安世

项安世　行香退过南湖主人未起

梦里敲门报五更，雨中行轿到天明。

若为得似张公子，卧听穿林打叶声。

项安世

项安世　行香早起

露入襟裳冷，风傅带舄清。

天街摇断梦，原庙听攒更。

阙角升云气，檐牙镂月明。

未教阳彩动，应怕路尘生。

项安世

项安世　休日过刘寺

绿发萧萧变白头，二年京洛不堪愁。

雨天赐沐逢新斋，烟寺分茶得旧游。

古蔓巧当阴洞挂，惊泉逆上画檐流。

曲栏干外山如染，最是桥亭合小留。

项安世

项安世　休日值晴张园观梅同舍不期而集

玉照堂前富贵梅，倚春骄腊未轻开。

费他一月春风了，催得五分花意回。

恰是佳晴难放过，偶然胜士得追陪。

君看好景天还吝，一夜轻云带雨来。

项安世

项安世　徐一之从智子行

有士才如此，流光驶若何。

笔端风雨快，胸次古今多。

止止杯中物，鸣鸣耳后歌。

低头聊小忍，唾手即高科。

项安世

项安世　续闻李季章提刑舟到用前韵迎之

今日何居忽鼎来，眉心黄气十分开。

青帘稳下东三峡，绣斧相逢两外台。

抱病拾遗修破帽，罢官陶令觅残醅。

未知千古龙山下，有此重阳盛事哉。

项安世

项安世　宣帝

宣皇开口嫌俗儒，要知不是憎诗书。

多文少实果何取，国家弃尔如粪土。

卓然高见亦大奇，懲羹不谓真吹虀。

汉家德意自此尽，王业岂是元成衰。

项安世

项安世　玄蝶

腰肢可爱红娘子，面目无情黑老婆。

世上但知怜少艾，双双飞舞奈渠何。

项安世

项安世　雪寒百司作暇独入局观雪简张直阁

书生赋分合清愁，官与休辰不自休。

特地忍寒开省署，谁家见雪似瀛洲。

白银殿阁云中看，素李园林月下游。

说与南湖张秘阁，速来同直道山头。

项安世

项安世　雪后出西偏门迓郑安抚

四郊残雪未成泥，十里篮舆杂马蹄。

道上行人梭样织，日边云气剪相齐。

山围镜野成环玦，东折冰河散璧珪。

独立跨河桥上望，共谁同说马公堤。

项安世

项安世　雪晴

煜煜阳光动，欣欣客意宽。

雪消田已润，霜重露仍乾。

半世长行脚，经年未解鞍。

管晴兼管雨，何日得心安。

项安世

项安世　雪晴

颠风围屋暖盈襟，满意成霜却做阴。

昨夜风休寒彻骨，晓霜呼日上平林。

项安世

项安世　雪晴

夜来露生谢嫦娥，造得清霜尔许多。

底事日高犹未落，看他青女嫁羲和。

项安世

项安世　雪堂

又到黄州旧雪堂，雪堂文字断人肠。

紫烟有路连桐柏，清浪何年看洛阳。

北望神州皆晋土，谁为党字岂苍王。

先王读论空流血，浩浩乾坤此话长。

项安世

项安世　雪中得两聊不难成篇

海峰风高云散卤，塞垣寒极地生硝。

雨花满坐来天女，实唾乘空下阿娇。

项安世

项安世　雪中简周子问

问讯东湖雪，今年几尺深。

拥门无过屐，折竹有惊禽。

映帙儿童事，丰年老大心。

待携筇杖去，梅下索清吟。

项安世

项安世　丫头岩

三十年前过，吾方似此山。

山容似尚乷，吾鬓久成班。

羞把娉婷嫁，长垂婑堕鬟。

黄尘鸣帽底，愧汝若为颜。

项安世

项安世　迓朱侍讲

欲就前贤去不如，几年功力在三余。

终然觉我多金卵，幸甚逢翁侍玉除。

函丈中间亲觅诀，残编里许细观书。

自怜旧习如尘污，入发成胶未易梳。

项安世

项安世　严州建德道中

步步青山拥碧溪，村村麦陇入桑畦。

路将好景匆匆过，轿避柔柯故故低。

风饵雨纨香有思，带罗簪玉净无泥。

如今始悟严夫子，不把渔竿换介圭。

项安世

项安世　雁汊望舒州山

归帆拂掠皖公山，一路青峨立翠鬟。

曾见刘郎射蛟日，插天旌旆照孱颜。

项安世

项安世　杨梅

吾家里曲修家木，叶如海桐实如谷。

闻名谓是金作丸，见面恍惊珠夺目。

直将甘软换严酸，坐使筠笼荐金屋。

越山五月垂垂雨，鼎实无声渠甚武。

雕盘供蜜渍中乾，犀筋下监苏齿楚。

蔗糖煎实茗煎仁，枯腊犹堪诧儿女。

棱梅一种腰如束，岁岁年年官所录。

城中贵卖谁得知，城外贱科人自哭。

君不见沪戎荔子翠眉须，从来尤物非人福。

项安世

项安世　杨侍郎

牙帐森森画戟红，心源澹澹玉壶空。

身如岘首羊太傅，意似鹿门庞德翁。

一贯精{牺西换角}千虑到，两忘真赝万情融。

观公尚得今人爱，始觉东家道未穷。

项安世

项安世　杨侍郎

漕河水入汉江流，逆浪吹邻上比州。

为送新篇归岘首，亦知旧荫满沙头。

每思吾道长城在，常喜斯民命脉留。

圣宋卜年周十倍，须公同住八千秋。

项安世

项安世　杨侍郎之侄有文刘左史之娅靖之携文见过

蓝田鲜顽玞，邓林无曲茎。

春宗九秋月，性静所烛精。

柱史颜如春，和风畜惊霆。

两家各有子，突过阮始平。

忽念笭箵翁，淹剧卧漳城。

兴来枉华裾，情深出英琼。

沉疴为之起，不觉语至暝。

眄怀薛仲章，刚肠久逾清。

吾衰俟三贤，潜心牧修程。

项安世

项安世　杨帅二首

谢天增霸复留恂，又到当时系裝辰。

宝带正看金芍药，玺书重傅玉麒麟。

上元新历开千岁，作噩祥名冠六辛。

恰用此年钟此杰，便乘嘉泰转洪钓。

项安世

项安世　杨帅二首

更须石叟共甘公，酌得民言帝自同。

四海人才容接里，百城生聚抚摩中。

似闻圣世开皇极，欲倚名贤镇士风。

看把璇玑扶大运，久于箕翼厚于嵩。

项安世

项安世　野山茶红白二种

樟原岭下野山茶，半是红花半白花。

雨里向人俱有泪，花中隐士自成家。

依稀檐蕁稍头雪，彷佛棠梨脸畔霞。

恐是山君双侍女，不应临路久咨嗟。

项安世

项安世　叶显甫生日

客里今年庆事新，星香三日两生辰。

已歌西母如椿寿，又赞东床似玉人。

卯观妙传仙祖诀。霞觞同泛我家春。

年年红紫芳菲月，不负功名富贵身。

项安世

项安世　夜泊闻榔

昨夜天聪门外泊，不闻朝鼓只闻榔。

三年一觉青云梦，始觉人间味许长。

项安世

项安世　夜泛湘江

窈窈崖头墨，沉沉水面青。

枫林啸山鬼，竹月下湘灵。

歡乃元郎曲，离骚屈子经。

欲知当日意，须向此中听。

项安世

项安世　夜雨

夜帐不知雨，晓街初见泥。

青方归柳市，红未到桃蹊。

远水牵归缆，荒罔入杖藜。

招呼旧僮仆，欢喜共锄犁。

项安世

项安世　夜坐

天寒人倍爽，夜静雨初暄。

旧稿诗重定，新编手自繙。

相亲灯不厌，共坐意忘言。

独笑重城里，千家正梦魂。

项安世

项安世　夜坐怀都城

霏霏寒露湿樯竿，耿耿明星动玉湾。

夜久暗尘无一点，心闲远念忽相关。

天街月色中秋近，海岸涛头数日间。

正是钱塘好时节，只愁风雨自阑珊。

项安世

项安世　夜坐纳凉

黑云涌起星月暗，急雨欲来天地凉。

精神飒爽动秋思，襟袖飘萧吹晚香。

石峰巉青菖蒲细，盆沼涨绿凫茈长。

此中何处得三伏，更听露井鸣银床。

项安世

项安世　一日姑苏怀古

披山临水结层成，仿佛当年霸主情。

鱼满松江船似栉，四连震泽稻如京。

巍巍二老辞周录，碌碌诸孙竞晋盟。

可但馆娃能败国，阿员三世只谈兵。

项安世

项安世　疑雨

泉声虢虢转山隈，错认山头急雨来。

赤道千寻上青壁，恍如飞电掣云开。

项安世

项安世　已赋四花复得红因念阁下旧遂足五花之韵

吾衰不复梦蓬瀛，忽见红梅眼暂惊。

独树正当云阁起，艳汝斜照石渠明。

懒随朔雪传春信，长倚东风诧晓酲。

岁晚江湖逢驿使，羞多无奈脸霞生。

项安世

项安世　以法华守为试院拟题于子厚之西亭

三旬补被西亭宿，卧对唐碑看不足。

重闱锁断夕阳天，恰以当时万竿竹。

直须彻棘对愚潇，始见西亭真面目。

项安世

项安世　以琴高鱼茶芽送范蜀州

溪上幽人拾旧查，洞中丁户采新芽。

欲乘赤鲤惭仙骨，自瀹霜毫爱乳花。

莋路跨骡胜五马，邮筒得酒散双衙。

武夷道士知君否，正拥风鸾里月茶。

项安世

项安世　以椰子香炉花瓶为大人寿

石湖居士虞衡志，椰子之身本棕类。

叶间各结三四子，大者能容五升器。

初如青缬美少年，渐久渐黄坚且緻。

有穰如玉汁如乳，味如春醑饮辄醉。

翻愚老工巧心数，能制瓶炉出新意。

尽力揩摩发光彩，一月工夫成一枝。

二瓶可花炉可香，中有千锺万锺味。

笺封囊裹送大人，伴以银奁古心字。

四君俱自南天来，一老新沾北辰赐。

金章紫绶照乡闾，玉色冰神明听视。

天上煌煌列宿光，人间赫赫真郎贵。

人言书自武昌来，知是吾儿寿诗至。

儿供椰果劝椰杯，花露香风俱酒气。

殷勤更作椰子诗，甲子中间一年岁。

项安世

项安世　忆田间事

小盖行障日，枯筇立倚风。

入田催种稻，行圃看浇葱。

项安世

项安世　忆宗道旧游

十八年前胜共饶，两青不借一枯焦。

狂挑药涧寻琼阙，醉踏经台问玉霄。

华顶云开千嶂露，赤城天近九霞飘。

只今只羡蒲团稳，坐看双龙上石桥。

项安世

项安世　寅子生朝寄以蜀果

老来夫妇喜如颠，遥举生朝白玉船。

多作时文充上赋，深持伪学继家傅。

九年伏枕吾何恨，五子通经汝更专。

嘉实送将知有意，且须成熟味方全。

项安世

项安世　隐求斋

种桑不撩寒，莳粟长苦饥。

饥寒从古有，但使愿无违。

项安世

项安世　郢州道中见剌玫瑰花

酴醾雨后飘春雪，芍药负前散晚霞。

一种繁香伴行客，只应多谢剌玫花。

项安世

项安世　咏蜡梅

枯疏寒影变丰庞，的皪冰肌染沁黄。

难免世人栀蜡议，赖凭天骨蕙兰香。

情知不作和羹计，老去谁能弄粉妆。

却笑南枝心未死，寿阳新额小红裳。

项安世

项安世　咏抛毬

彩旗丹柱倚春风，寒日清明罢绣工。

千仞骊珠翻锦带，五纹蛛网丽晴空。

百年日月跳丸里，一掷功名唾手中。

漠北将军贪蹋踘，岂知兵法在吴宫。

项安世

项安世　咏雪次铎字痛字韵二首

水官不能神，经岁无此作。

春风一回首，风花散云箔。

飞来忽滔天，扫去不盈握。

苍茫大千界，敛散一圭角。

似是絮无监，人情只轻薄。

怀哉我来玉，小棹山阴泊。

空江蓑笠中，此段有前约。

扣舷歌商声，黄钟震牛铎。

项安世

项安世　咏雪次铎字痛字韵二首

我时已巴歲，曲短不成弄。

君诗如郢人，白云渺云梦。

天公震而矜，大地作一供。

封姨不自惜，纷纷管迎送。

须臾万象减，此世无与共。

惟馀沧江水，不止亦不动。

聋渠缟带绔，等用麻衣讽。

寒梅自生香，古井亦受冻。

松髯老不脱，岁晚见梁陈。

此事且勿言，惟知饮当痛。

项安世

项安世　用前韵勉陈进之赴省

痴翁切莫强笞儿，子之勤劳我所知。

但看匡衡穿壁苦，难云寗越读书迟。

能来伴我沧浪艇，共看一年橙橘时。

莫为小乔淹壮志，千军白羽生堪麾。

项安世

项安世　用舍弟韵送妹婿郑子仁湖南漕试

笔力追风力厩黄，词源下峡九秋艎。

经行帝子云敖地，祓饰骚人月璐章。

亲老一生儿共婿，吾衰七见暑成凉。

门阑正倚乘龙重，快踏层云觐九阳。

项安世

项安世　用韵寄四川总领陈郎中

天上归来睡九春，一封黄牒拜除新。

赤城洞府今为主，抚掌群仙总是宾。

项安世

项安世　用韵寄四川总领陈郎中

笔稀秋老墨老春，散作烟云段段新。

闻有清诗心便渴，径烦珍字写西宾。

项安世

项安世　用韵哭叶运干

兰薰玉腻掌中雏，霅净苕深镜里居。

忍向芳洲爱鹦鹉，便随清梦化扶胥。

病多正要人扶杖，年少翻令我哭渠，

江汉西风吹老眼，一襟寒泪苦无余。

项安世

项安世　用韵寿郑子仁二首

千载吾家得郑君，至今情义蔼于春。

向人心事缁衣武，伴我躬耕谷口真。

父老尚谈宣幕事，世科元是探花人。

朱庭玉色浑相似，曾向冰绡织寿神。

项安世

项安世　用韵寿郑子仁二首

殿阁风来六荚新，勾芒犹是管馀春。

明朝斗外星初转，今日樽前夏未真。

九十日都成此会，八千年更属何人。

并将骀荡清和德，锺作崧高骏极神。

项安世

项安世　用韵送夔师何侍郎以待制奉祠东归

瀼水横通江水，巴山直下巫山。

山水光中坐啸，犹嫌不似鸥閒。

项安世

项安世　用韵送夔师何侍郎以待制奉祠东归

芗火周王寿考，松阶舜目聪明。

愿足不求馀地，梦回何处生兵。

项安世

项安世　用韵送夔师何侍郎以待制奉祠东归

种竹看成耆旧，栽花养就云来。

偶被东屯唤出，却遭浮白呼回。

项安世

项安世　用韵送夔师何侍郎以待制奉祠东归

万念头头灰冷，三田日日春妍。

晓起珠岩漱瀑，夜深玉海升烟。

项安世

项安世　用韵送夔师何侍郎以待制奉祠东归

万国心存绿野，莱公梦著横舟。

可奈紫宸墀下，春风催嘂班头。

项安世

项安世　用韵送倪教授千里

吟罢随州路口诗，先生书剑此东之。

边城它日无斯士，病叟中年惜所知。

出处如今方永隔，逢迎何处是前期。

故人若问孙文宝，闭户焚香读坎离。

项安世

项安世　用韵送任以道入四川总领幕府二首

铜梁天汉一轺新，红芰清波去及辰。

顾我索居谁为友，与君难别岂关亲。

飞书上陇催庚癸，闭息匡床候子寅。

出处虽殊心事一，濂溪风月舞雩春。

项安世

项安世　用韵送任以道入四川总领幕府二首

软红尘里不争新，橐简香中却竞辰。

邺架孔堂深賏腹，鲍篇陈檄妙看亲。

刍粮轧轧虚旁午，岁月悠悠老秩寅。

曷日阴山行汉马，大挥椽笔布王春。

项安世

项安世　用韵为十九弟寿

驷马开华屋，祥罴降绮栊。

婴襦斑似锦，五佩绿于葱。

好日逢重四，芳醪判一中。

丰神春口柳，意气雨天虹。

未论龟巢藕，休言珀化枫。

诸孙今远大，吾祖旧冲融。

努力名场近，收功鼎甲崇。

但令贤弟贵，不怕老兄穷。

项安世

项安世　用韵为十六弟寿

南极星中老，朱陵洞里仙。

相呼乘大厦，抱出送高贤。

八荚蓂垂地，初弦桂拂天。

它时南宛路，此日正开筵。

项安世

项安世　用韵为席婿寿

仲吕欲转蕤宾宫，巽位未放离风通。

世有大族傅伊高，天与峻秀包邙熊。

生申降甫何穹崇，赤昂太白来虚空。

星光岳气煜以充，圣樽贤斝醒复中。

援琴大叫苍梧风，呵斗插向南云东。

向来两手超逢蒙，连取三鹗摧其衷。

南宫作赋羞雷同，坐见瓦釜欺玲珑。

老驓回立雌群雄，大花晚折王众业。

不妨吾事日以隆，小待造物观其终。

良金美玉无不公，阳春白雪无不聪。

琅函氈字书春功，绣鞯羢坐开晓幪。

我时一醉衰颜红，但愿玉贵甘冰穷。

项安世

项安世　尤尚书挽诗

今岁何迁次，乾坤失巨人。

老生啼坏木，后学叹迷律。

四海人才谱，三朝礼乐臣。

并将文献去，谁与觉斯民。

项安世

项安世　尤尚书挽诗

旧学渊衷记，新阡玉色疑。

似闻形叹慨，未忍失容仪。

海道空齑志，西州只賏悲。

平生谢公愿，后世子云知。

项安世

项安世　游白鹿洞书院

曾依岳麓听鸣泉，亦泛朱陵石鼓船。

所欠平生惟白鹿，暮年来此岂非天。

项安世

项安世　游白鹿洞书院

晦翁一别遂千秋，跨鹿乘云何处游。

人随流水去不返，名与好山空自留。

峰峦楫楫田园净，藤剌深深磴道幽。

宝匣尘生弦索断，遗音重抚泪双流。

项安世

项安世　游罗汉至开先寺

半世怀吾愿，今年得此辰。

朝廷用和议，疆场有閒人。

地喷双龙沫，云藏五老身。

天寒林影薄，斜日照衣巾。

项安世

项安世　游延庆寺

急雨泷危石，横云焘古碑。

入山芒屦湿，归路角巾欹。

中湿连霄病，平生此段奇。

只今酬妙句，犹自爱当时。

项安世

项安世　游云门山读亭中诗板拟丐使者以石易之

唐人诗板四十五，丽句亭中岁月深。

烦公丐我一碑石，与张万壑松风音。

项安世

项安世　游斋山

半生作梦身初到，此日游山兴可知。

小盖曲穿杨柳岸，平舆斜掠槿花篱。

层轩俯瞰人寰狭，阴洞幽寻古路危。

满寺留题谁最警，南唐人写晚唐诗。

项安世

项安世　有感

大江千里从西来，凭陵三峡喧如雷。

自矜万顷临一杯，涌起雪浪吞崔嵬。

一过荆门楚天阔，七泽茫茫如减没。

波神潜声不敢发，汩汩安流到吴越。

世间骄吝亦等耳，未见大方俱有已。

藩篱决破定无他，令人为赋江之水。

项安世

项安世　有感

几许心期百未价，更将疏发对苍茫。

江声直上鲸波去，山色回看虎踞长。

乱后碧芜荒楚甸，云间孤塔见维扬。

承平旧事无人说，闲倚栏干送夕阳。

项安世

项安世　有感

船头一摇桨，船尾万波随。

闻道山中乐，无人尽日维。

项安世

项安世　有感

翘翘蒌楚中，名字或行世。

当时在人口，既久渐湮废。

能于汗简上，千万见一二。

想当无恙时，掀揭满天地。

项安世

项安世　有感

抱石亲征泽潞时，艰难犹想旧开基。

官军不守河阳渡，回首桥山泪欲垂。

项安世

项安世　有感

策策秋声起树枝，遥怜塞下雁来时。

宁闻中夜荒鸡舞，肯拾他人竹马骑。

短剑旧曾交侠客，小诗犹作将偏师。

无情却是青铜镜，刚照书生两鬓丝。

项安世

项安世　有感韩鲁一首

道散斯文体尚浮，韩鲁力与化工侔。

山瞻泰贷岩岩聋，河出昆仑混混流。

长庆从官销不得，熙宁丞相挽难留。

沧州奏疏潮州表，犹被人拈作话头。

项安世

项安世　有感七首之一

我与昔贤生异世，昼思夜梦两微茫。

棹头堕雾入乐海，被发乘风下大荒。

仙伯已寻丹灶地，武王亦返白云乡。

惟应诗卷留天地，宝气虽埋斗有光。

项安世

项安世　有感三首

八叶炎图茂，千龄圣主昌。

农桑开汉城，礼乐焕周庠。

晏壑三登乐，讴吟七闰长。

微名辞镂玉，盛举冠前王。

项安世

项安世　有感三首

运属宣和本，干戈变故仍。

倦勤修内禅，流泽启中兴。

睢水千麾集，胡沙八骏腾。

尺书傅讳日，寰宇泪如渑。

项安世

项安世　有感三首

孝感柔强敌，和盟定一朝。

龙輴来瀚海，鹤驾返神霄。

歌吹仍祠禹，羹墙若见尧。

稽山同峻极，从此百神朝。

项安世

项安世　又病起送春

睡过珍林十日红，起看阳艳欲成空。

有情尽付莺和蝶，无恨堪嗔雨与风。

原隰望中青一色，栏干凭处意无穷。

衰翁晚悟人间事，春去春来岁岁同。

项安世

项安世　又次王醇甫闻人主簿二首

眄柯陶令喜归园，莹玉灵均恨变丹。

朝饮夕餐和露摘，东篱南岫带云看。

仙方上说南阳寿，异色新添霅水寒。

谁道王郎偏爱竹，也来同枕效今潘。

项安世

项安世　又次王醇甫闻人主簿二首

花茎枯槁陋东园，蕊叶萧疏笑井丹。

环面钗头人服媚，杯脣盘口客争看。

照筵冰脍光同洁，钉坐监色并寒。

谁道仇香但栖棘，也吟时菊继江潘。

项安世

项安世　又次韵邓汉卿秀才送行

春风不疗鬓边霜，闲处输君笑我忙。

衮衮悬河烦卒吐，疏疏冷锉赖于湘。

去钻芸帙翻成蠹，飞下芹泥只愿颃。

鉴水旧游零落尽，相逢犹忍话髯郎。

项安世

项安世　又次韵罗商卿七夕雷雨

早秋初夜暗凉生，门巷欢呼见物情。

时节自令儿女爱，年华潜遣鬓毛惊。

一声霹雳开银汉，万丈云涛下太清。

析木津头倾见底，鹊桥从此不须营。

项安世

项安世　又次韵少保雄楚楼席上

炷香秋色里，落笔翠微间。

八九开云土，毫芒见峡山。

水花光似武，幽鸟语扣蛮。

不分荆州牧，全胜寓客閒。

项安世

项安世　又次韵沈告院送行二首

前年倚席湘山下，曾得新篇胜玉葩。

今日题舆秋浦上，又烦佳句溢琼华。

云霄策足君方驶，风雨论心我未涯。

正向齐山插黄菊，遥知已对紫薇花。

项安世

项安世　又次韵沈告院送行二首

江头水落雁初下，江上鱼肥酒可中。

秋浦到时应正好，昔贤题后恐难工。

三年禁直消长日，六月修廊饫午风。

天上素餐吾已愧，更来闲处理渔筒。

项安世

项安世　又次韵吴少保游雄楚楼及渚宫

红旗绣额上城头，菱叶荷花下小舟。

遵渚夷犹荡佳月，倚天突兀对高秋。

坡公句里东南水，杜老诗中西北楼。

点化山川一刀匕，风流从此说吾州。

项安世

项安世　又次韵杨秘书送行

设矩陈绳劝蹈中，雕龙炙輠戒多穷。

有谁心肯明斯语，无限人知敬此翁。

信有德隅当并进，可能性地独幽通。

相分便作相逢计，此事它时验庳崇。

项安世

项安世　又代庠孙

春风建邺花如锦，社日秦淮酒似油。

绣阁相傅住鎝线，高堂有喜送觥筹。

兔经三夜光长好，燕入新年语不休。

商略重闱何许寿，八千才是一春秋。

项安世

项安世　又代作

绛帷犀镇绣帘低，翠竹龙香锦帕齐。

百柂琼艘倾竹醖，千年眉寿辑萱闺。

堂东已见床堆笏，庭下行看玉满畦。

岁晚逢春知有意，天教齯齿受新禷。

项安世

项安世　又代作

新年轮遍列星名，却到龙头第一星。

梦泽东风吹丽曲，锦江春浪涨芳醽。

月鸾云凤挥才藻，日鹤天龟异寿龄。

此会明年应更好，长安花里醉还醒。

【卷13】

项安世

项安世　又代作

风收十四叶尧蓂，云捧三千岁寿星。

人讶绣鸾淹彩翼，天教纹鶒效殊灵。

中书将相无穷考，上古春秋不计龄。

长见烛花香帕畔，小桃红嫩柳新青。

项安世

项安世　又代作

羲仲量沙数砌蓂，甘公聚米算周星。

无边海福兼山寿，不尽天英与地灵。

翰苑文章看李白，岩廊风度待张龄。

春风万里岷江水，吹作香醪尽意青。

项安世

项安世　又赋

属玉风前藕叶香，残蝉声里柳枝黄。

生前天遣耕云土，身后人来问雪堂。

樊口战船旗似锦，黄坡突骑剑如霜。

先生傥有归来梦，更觉春江雨后忙。

项安世

项安世　又寒食日见紫荆花有怀三馆

东君老去梨花白，绯桃占断春颜色。

剩红分付紫荆枝，回首千花尽陈迹。

汗青庭外曲池滨，忆昔攒葩绕树深。

不解花枝缘底事，也来江上看閒人。

项安世

项安世　又和毛子和郑荐玉

长腰如玉稳如金，千里西城待一霖。

忧国元戎真沥血，还家倦客更关心。

卧听檐吹长疑滴，起看江云只愿阴。

但得街头官酒贱，速呼毛郑与同吟。

项安世

项安世　又用韵酬赠潘杨二首

物物当前总是诗，遇丝成瑟竹成篪。

止呼大义周王泽，蔽以无邪孔氏思。

屈贾词悲变弁凯，齐梁格靡陷崔绥。

欲回温厚千年教，须仗诗翁为一麾。

项安世

项安世　又用韵酬赠潘杨二首

四海诚斋独霸诗，世无仲氏敢言篪。

周公费誓傅禽父，宣圣中庸授子思。

钟子期家应善听，邮卹后定能绥。

真傅更在吟哦外，大节如山不授麾。

项安世

项安世　又月出次韵

觥船老去不能空，诗律衰来渐少功。

此夜轮边谁得句，一壶花下偶成中。

光分少皞金天露，气挟蓐收阊阖风。

只恐嫦娥须自悔，何如云里放朦胧。

项安世

项安世　又赠刘正将

义山仙去飞卿死，今代刘郎以字行。

吟到江都燕台曲，一生深处许谁明。

项安世

项安世　又中秋小雨

天生明日照秋空，人把鲜晴候岁功。

可忍浮云来镜里，更堪风雨落庭中。

旌旗踏浪惊吴俗，灯火连街见楚风。

江海归来心未稳，犹疑醒眼是朦胧。

项安世

项安世　又中秋沿檄新昌道中有怀二首

乱山深处过中秋，客里今年分外愁。

坐想鴒原挥兔翰，遥知鹤发念貂裘。

一身四处为肝胆，有月无人与献酬。

急唤老兵同浊酒，强排孤愤作清游。

项安世

项安世　与郑检法庄贤良往三山访陆提举不值

好客汉内史，著书蒙漆园。

肯从一先生，共访三神山。

行循古塘步，步入青林间。

不见荷簊人，但与二子言。

非干海风引，意足我自还。

古来剡溪上，兴尽明月天。

亦有好事人，稽山回酒船。

兹游虽不逢，赖古多此贤。

作诗解严郑，相视各欣然。

项安世

项安世　雨止

客子浪相惊，山灵自有情。

云深一夜雨，风急五更晴。

馀润翻宜暑，微乾不碍行。

柘林秋色里，时复一蝉声。

项安世

项安世　雨中二绝句

急雨暗洲渚，颠风吹客船。

不知何世画，水墨水江天。

项安世

项安世　雨中二绝句

雨过山色青，风来水花白。

不是风雨来，何因见颜色。

项安世

项安世　雨中早行

春烟漠漠雨霏霏,山崦人家未启扉。刚把平生青箬笠，

江南道上著征衣。

项安世

项安世　元日用前韵

元日今年分外寒，先生坚卧正如山。

乡闾草草兵戈外，雨雪栖栖道路问。

儿女有情催我起，杯盘无绪笑人悭。

何因得似江城雁，未转东风已北还。

项安世

项安世　元夕二首

腊雪初消御路乾，暖风吹面不成寒。

月华满地春如酒，不是烧灯也合看。

项安世

项安世　元夕二首

堕剑遗弓未乾，断蓬漂梗不知寒。

月明正在行宫上，犹作瑶墀旧梦看。

项安世

项安世　元夕刘知录招饮

曾吹藜杖到蓬莱，亲见银潢铁鏁开。

析木津头排列宿，鳌山脚下走轻雷。

荒城夜雪欺行李，画角晨霜送落梅。

邻舍相呼同酒盏，也教人道上元来。

项安世

项安世　约同行至浯溪作重九

九日明朝是，三浯自古高。

地能供此景，天亦念吾曹。

溪上风宜帽，山中菊可醪。

病夫虽不饮，短发却堪搔。

项安世

项安世　月台

小篵南台倚北亭，一方荆玉可云屏。

峡中暮雨赏疏月，秋后天河始见星。

初与羿妃为此会，自开夔子几千龄。

我虽不饮心先醉，坐汲寒光当场渌醹。

项安世

项安世　月砚屏

云从林末起，水绕山根发。

古道无行人，疏星伴明月。

不知几千年，宝画閟岩穴。

郁盘不可耐，飞人苍崖骨。

春霆震阴洞，釜首快一划。

铿然堕人间，世世瑞文籍。

自从欧公来，百载今又获。

当时砚屏歌，谪仙倾坐客。

前人傥可验，此美未易测。

吾叔旧不痴，根蒂厚所殖。

定为子孙庆，可但几案饰。

恨无大苏手，对之有惭色。

项安世

项安世　越昌谣

夜系扁舟鹦鹉边，洲边人语更堪怜。

烟煨影里招魂魄，瓦砾堆中立市廛。

明符到时惟赤地，吾侪今日见青天。

子孙孙子恩难报，愿太夫人寿八千。

项安世

项安世　再次前韵答高秀才言诗

万仞峥嵘赤手攀，但能进步莫尤竿。

一生便作苦吟去，万事何如得句欢。

鼓气易蓑怜我退，市声方午似君难。

丈夫不用分畦畛，臭味从今蕙与兰。

项安世

项安世　再次前韵督周子问雪中以疾辞诗

散花侵示疾，造物戏公深。

毳饭添三白，熊经试一禽。

从来诗愈虐，枉去药关心。

无限山阴兴，匡床好越吟。

项安世

项安世　再次前韵留黄县尉二首

邮亭别酒也须倾，底作匆匆向永明。

莲里青心犹有意，雨中红日可无情。

吾伊未了吾难出，子墨傅言子试评。

回首便成千里恨，论心何惜片时程。

项安世

项安世　再次前韵留黄县尉二首

天教槐辅抚藩州，人道梅仙百不愁。

倚阁才情翻作苦，留连诗卷不成酬。

我方设棘蒷芹水，渠自张蒲去荻洲。

二十四泷高浪里，卧敲船板醉吟休。

项安世

项安世　再次前韵唁南湖放莺燕

谁向南湖赋白头，西风团扇有新愁。

归巢海燕无多日，出谷暖莺何处游。

文杏梁边泥尚湿，绿杨堤畔水长流。

有情莫扫园中路，舞影歌尘处处留。

项安世

项安世　再次韵菊花谱系四首

人道花生绝域，此花或系西夷。

檐蕁林中妙馥，金光明里真肌。

项安世

项安世　再次韵菊花谱系四首

若使荆公作谱，却须派出东夷。

补落伽山傅种，阎浮檀水成肌。

项安世

项安世　再次韵菊花谱系四首

欲唤群仙指定，衣装似学希夷。

金母为涂娇晕，黄姑与鍊仙肌。

项安世

项安世　再次韵菊花谱系四首

我欲询之元亮，但言前路威夷。

且约黄花共醉，门前尘土侵肌。

项安世

项安世　再次韵谢潘都干

壮士从军不废诗，何妨笳鼓间箫篪。

秋城夜观无公事，月肋天心有咏思。

岁稔公私方暇乐，时平福履正来绥。

金陵风月三千首，共看君侯羽扇麾。

项安世

项安世　再次韵谢张直阁惠雪诗

案头拥被映残雪，溪上何人访蔽庐。

凤沼诗仙王二十，兔园林客马相如。

玉龙百万推敲里，月界三千鍛鍊馀。

合侍金舆和黄竹，一官何事尚徐徐。

项安世

项安世　再次韵赠潘阳二君二首

今代潘郎老作诗，友声相应速如递。

燃萁知句梦论步，聊鼎长吟不待思。

武事解歌三箭定，文容堪颂万邦绥。

从公更觅中和什，惭愧无因把蜀麾。

项安世

项安世　再次韵赠潘阳二君二首

杨子高才作小诗，似裁推管制纎篪。

乱流不怕公无渡，绝险宁愁我所思。

百镒黄金装马首，五文绣段击车绥。

横行海内无坚阵，目短曹刘不足麾。

项安世

项安世　再次韵赵佥判投赠

天街何日雨云乾，梦想王孙白玉颜。

一日能从晦严子，十年不负会稽山。

吟诗可但师唐白，服礼终期类汉间。

万事总当发廽户，己私除尽即心闲。

项安世

项安世　再到东坡

江山不用借花辉，满坂黄泥落叶稀。

四海共知坡下路，昔人犹想梦中归。

小桥暗井千年话，秋菊寒泉一缕霏。

恐被先生浮大白，尊前休说是和非。

项安世

项安世　再得崇道观寄王左史

药鼎无时手自煎，万囊长在枕头边。

罪今脱矣从头白，病已安之用涕涟。

始悟旧诗成卦影，只消崇道了天年。

故人读罢知余喜，遥举真珠百斛泉。

项安世

项安世　再过溧阳县见李侍御二首

中朝文字家，独叹仁公门。

时时落人间，欬唾如云奔。

岁月坐成晚，今为邻里尊。

向来崔魏徒，十九归邱原。

宛在水中央，灵光兀孤蹲。

庭空鸟雀入，日晏烟尘昏。

我来重太息，心事与谁论。

丈人笑谢客，久矣欲忘言。

项安世

项安世　再过溧阳县见李侍御二首

忆昔儿子时，仁公两朱辬。

吟篇与醉墨，零落遍湘沅。

少长听鸣驺，清霜粲华轩。

风流故多奇，欲说非一言。

但闻天下士，扰扰向龙门。

岂知千丈发，著此三家村。

周馀乔木尽，始邮邯郸孙。

兹行亦奇伟，可以诧仍昆。

项安世

项安世　再和

丰年官事无何，梅月诗情最多。

白水暗添沤界，青苔乱长松科。

项安世

项安世　再和

湖海峥嵘老气，风云惨淡高情。

可惜元龙双鬓，江南江北诗声。

项安世

项安世　再和

听说忠臣孝子，不论往事今人。

衣上淋浪清泪，一生长为君亲。

项安世

项安世　再和

望海亭前句远，蓬莱阁上诗寒。

老子向来椽笔，要题吉日斯干。

项安世

项安世　再和

少日心随鹗上，长年身伴鸥闲。

昨夜松声到枕，梦魂踏破天山。

项安世

项安世　再和

叹息五陵翁仲，春来草路长堙。

钜鹿空怀故将，海山空著诗人。

项安世

项安世　再和

文命生轻癸甲，祖龙死惑燕齐。

矗矗秦山易识，茫茫禹穴难稽。

项安世

项安世　再和

广文已荒茆屋，彭泽浪耻虚罍。

二顷平生幽愿，一梨归处深推。

项安世

项安世　再和

麦熟啼声未了，藕花醉魄还馨。

只麽跳丸日月，何年检玉云亭。

项安世

项安世　再和

圣处耘耔日浅，俗间葑汙年深。

蚤岁襟期何许，如今翻愧初心。

项安世

项安世　再和病起韵答曹仲明

爱我空城美痬休，未蒙鎝砭若为瘳。

齿疏发脱真无用，语涩行迟见寡尤。

稍善知医似高子，敢云称病学留侯。

径烦曹植波澜句，一为元微破隐尤。

项安世

项安世　再送陈沅江

三年食茆厌冰厅，一日栽桃绕带城。

水入洞庭天正阔，山连黔徼地偏清。

醉歌屈子醒时赋，琴和湘娥瑟外声。

若到江滨逢九肋，为言稀有是轻生。

项安世

项安世　再送黄醇甫四川制干二首

未冠声名璧水流，已嗔袍笏壮龄收。

更堪绿鬓劳乌绶，好去青天上碧油。

百岁重亲谁得似，十年三策未经酬。

归来展尽平生话，莫负东阳沈隐侯。

项安世

项安世　再送黄醇甫四川制干二首

柏氏诸龙我独蛇，乐翁群玉子无瑕。

高曾未远情终在，闽楚相望迹自赊。

晓镜雪侵莲府绿，夜堂风入绛帷纱。

天将广厦包全蜀，李监门阑喜可涯。

项安世

项安世　再用丝字韵谢张留守垂访新居

画出城都客子诗，元戎真赴野人期。

白沙翠竹新晴罢，红旆青油小队移。

圣世散材甘永叶，师门曲木未全遗。

惊魄已作逃弦雁，只顾长江理约丝。

项安世

项安世　再作

遇物无汙洁，经林失盛衰。

坐令砖似玉，立见发如肌。

鸟化瑶池鹤，騥成石阙狮。

倾都陈鹭聄，连野猎麑皮。

山裹青螺髻，城张白凤帷。

佛宫迷铁塔，御路翳金槌。

旟旆纷斜整，驾鹅杂正奇。

四弦稼李抹，三弄落梅吹。

旧积新仍压，前驱后更驰。

舞狂宁俟拍，行乱不遵歧。

扬布疑非我，何郎竟指谁。

孔淄应不涅，墨素遂无悲。

勇势将门塞，纎形探隙窥。

欹倾愁屋壁，踊躣羡童儿。

盖垤危翻瓮，填坑骇掷卮。

屐深知夜过，蹄浅认朝骑。

冻合将平海，冰坚已实池。

义和光夺色，鸟雀命县丝。

后阵多难测，阴机远莫涯。

看云方浩浩，望霁故迟迟。

项安世

项安世　曾宣干谓余貌似诚斋杨公作此报之

客来唤我似诚斋，始晤行藏合打乖。

虽负江湖真格律，且赢土木伪形骸。

生来仕宦无多日，老去徉狂只少谐。

莫怪今朝欢喜极，被人题个好先牌。

项安世

项安世　曾著作之父文恩判院挽诗

后有儿如许，前瞻祖自然。

诗书三世验，乡党一辞贤。

遂失升堂愿，徒供相柩篇。

吾衰真久矣，祗此亦关天。

项安世

项安世　曾著作之父文恩判院挽诗

忍穷能到骨，何物可愁翁。

守口双奁静，抄书万卷空。

朝天尊粟氏，胜地说壶公。

脱屣俱无滞，斑衣泪自红。

项安世

项安世　赠查仲文

诸老更推挽，先生定别留。

孰知庐阜趣，战胜汉廷游。

直自全高隐，宁当退急流。

典刑能辈在，馀润觅东邱。

项安世

项安世　赠韩术士

睡过春星十二番，牙疏发脱久知难。

捉将官里兵良苦，放入山间枕乍安。

举世知君能安式，不愁无客问弹冠。

毋多夺我枚回渚，厚笠轻蓑老竹竿。

项安世

项安世　赠黄县尉二首

震泽逢君意便倾，湘江见我眼中明。

锁闱地榻谈风雨，放流双舟话晚晴。

南岳歌行云里和，西亭今古夜深评。

无端吹落红尘脚，寸步相疏一万程。

项安世

项安世　赠黄县尉二首

几日真成去道州，如今未发已先愁。

一城对酒犹疏阔，千里题诗底唱酬。

雁不到君濂字水，鱼应过我直名州。

登临若有相思句，西北风吹送似休。

项安世

项安世　赠黄愉

三命盘中水火煎，五星局上计罗缠。

天公赋与元如此，历叟欺谀谓不然。

一纸向人胡似镜，平生惟尔直如弦。

更持居士鹿门去，欲献何人觅酒钱。

项安世

项安世　赠刘正将

柳亭门户劣三间，诗伯封疆自一寰。

批判秋风勾夜月，抨弹淮水荐钟山。

项安世

项安世　赠彭术士

卷舒湖水槛前帘，开阖山光舍后檐。

幸有湖山供卧起，莫将世味较酸甜。

项安世

项安世　赠彭术士

涡水春深战未停，庐山秋老梦方宁。

与君岂有平生怨，挽向兵间脱汗青。

项安世

项安世　赠弃少敏

故国三千里，五行信偶然。

丈夫天下志，儿女客中怜。

荆鄂十守岁，衡潭三拜年。

新正纳殊祐，从此不孤眠。

项安世

项安世　赠叶少敏

绛蜡高然玉粟花，眉间喜色见宜家。

银河已报桥成鹊，宝镜遥知鬓画鸦。

柳外月圆人渐好，洞中桃出路非赊。

从今莫作悲秋赋，直自安仁鬓未华。

项安世

项安世　赠张术人

霅川张姓彪其名，惠而过我古津亭。

自言有术通心灵，西庚北壬甲与丁。

配以十二珠躔经，水火木金相孕刑。

错综三五命与星，参钩互鞠穷年龄。

剧谈娓娓如反瓴，又言两眼能白青。

疈柏声气区神形，穷达寿夭分渭泾。

善而藏之不露型，但见瞳子光晶荧。

众中谪视若有聆，犹以干支鸣说铃。

参错开解纷相订，我生之岁剑发硎。

我生之月神玄冥，二阳隐隐升泉扃。

天阶熠熠舒六蓂，正值玉兔开云屏。

两凡跳掷不暂停，此身于世如浮萍。

扰扰万事能醉醒，死生祸福轻晨暝。

更用剡折{上竹下专}与筵，况复骨相真伶俜。

安得双鳞县万钉，荷君好语空叮咛。

斥鷃傅以双凤翎，衣十二翮跄尧庭。

此语恐是俳与伶，岂有大药须豨苓。

他时遇我眠寒厅，君莫讳世趙而顉。

项安世

项安世　赠赵抚干

龙种生来别，交情久更欢。

四年三入幕，一任两同官。

安定诗成轴，扬云墨未乾。

一闻磨衲句，如对画图看。

项安世

项安世　赠周季隐

铁面苍髯士，金鱼玉带家。

园林閒富贵，花竹老生涯。

世上名何用，尊中酒幸嘉。

向来张长史，佳句足堪夸。

项安世

项安世　赠庄贤良招隐楼三首

楼居入阛阓，不受阓中尘。

阓中岂无数，无此招隐人。

昔者小山篇，非我招隐意。

吾今已隐矣，更欲招同志。

同志不易得，徘徊意谁招。

长风一万里，车马极喧嚣。

安得世上人，共此楼中客。

时时唤南山，相与其朝夕。

项安世

项安世　赠庄贤良招隐楼三首

主人湖海士，有策欲平戎。

入朝见天子，可以揖三公。

客来忽相惊，见此招隐号。

语客且勿惊，洗耳非我好。

女岂不愿家，鑽穴乃贻罹。

深闺日夜藏，恐辱傅与师。

世态溱洧中，欲挽无此力。

邂逅同志人，相招事蚕绩。

项安世

项安世　赠庄贤良招隐楼三首

士尤不能晦，不患名不章。

垂老有降志，当年寡身藏。

古来经世人，皆抱邱壑志。

王官待罪耳，敢有欲为意。

细儿讵如许，谓是诡与崖。

吾岂鸟兽群，宝椟义当怀。

如作市门优，可作君子配。

男儿补衮日，招隐意终在。

项安世

项安世　张沣州挽诗

持橐中朝贵，餐氈异域留。

人皆敬先德，我已识君侯。

气节傅三世，才猷著两州。

承家五男子，身后更何求。

项安世

项安世　张沣州挽诗

坦然无一物，此意极寥寥。

生死东西魄，盈虚早晚潮。

何人清夜省，举世万波摇。

试把斯文诵，英魂或可招。

项安世

项安世　张晋用晦自西和州来归

江海张公亦壮哉，雪蛆生处守边来。

绵裘六月冰如铁，土焙三更冷似灰。

栈踏曾云归蜀道，船欺急淖下瞿堆。

沙头病士眠初熟，又见征人万里回。

项安世

项安世　张黎州挽诗

万里沈黎徼，民夷杂戌屯。

金钱宽两税，水泽润千门。

肃肃猩鼯静，潭潭壁壘尊。

远猷嗟未究，萧瑟定安原。

项安世

项安世　张文献公读书堂

谪仙读书处，零落依长松。

世人皆欲杀，头白想飘蓬。

项安世

项安世　丈人任知县生朝

老梅坡底万花黄，未问重阳且少阳。

华岳金天钟宝器，屏星初月照琴堂。

阿连句好珠躔聚，文度归来玉树香。

千岁易逢信此会，明年湖海却相望。

项安世

项安世　赵婺州挽诗

雪里萧山渡，花时杨子城。

八年如昨日，一梦隔平生。

剖竹皆雄郡，刊碑有颂声。

傅家诸子在，早晚继科名。

项安世

项安世　正月十四夜月色奇甚

去年风雨暗元宵，今岁县知月色饶。

突兀一灯离海峤，苍茫万点赴星桥。

足声殷地仍车马，人语喧天更树香。

却到城门听画角，倚空楼堞正苍苍。

项安世

项安世　郑检法久病将起以诗速之

诗人贪睡费朝衙，卧看香奁晖碧鸦。

已向中秋阻丹桂，莫教重九负黄花。

曈曈初日关农事，冉冉闲情近物华。

已辨作糕寻故事，速来同醉落鸟纱。

项安世

项安世　郑检法重九病起送酒索诗

闻道台参早，交亲喜可知。

犹能白衣酒，相劝菊花时。

带剩如干眼，梳添几寸丝。

风骚足材料，何必项斯诗。

项安世

项安世　郑子仁生朝

万紫千红变绿时，高门广路绣弧垂。

梅梢暗结和羹实，蚕簇初抽演綍丝。

首占夏时天已许，名喧春牓世方知。

家傅鼎甲寻常事，不比寒儒漫浪期。

项安世

项安世　郑子仁生日用其去腊见寿韵

宝璋华芾庆祥罴，又是当年应梦时。

煜煜金芝生五岳，煌煌珠树出三危。

赋成鹦鹉凌云笔，诗到{左马右回}鱼在野思。

时论同归家最近，新秋腾上未为迟。

项安世

项安世　郑子仁生日用其去腊见寿韵

月日巧当真四六，风流全是妙词章。

金华洞府神仙骨，丽泽书堂翰墨香。

陇麦秋时椿自好，林莺老去鹤偏长。

绿槐宫阙薰风里，看引诸儒对殿廊。

项安世

项安世　直舍窗前绿树

绿树几年栽，窗应为尔开。

阴中无暑到，缺处月风来。

长日宜侍寤，黄昏未忍回。

今年缘底事，归思忽难裁。

项安世

项安世　直州次韵丁教授送行二首

谁唤新霜破晓扉，江神知我向庭闱。

直州千古送人处，一棹横江从此归。

帘额北风情索索，轿窗东日薄晖晖。

树头鹊子能傅喜，欲去回头更整衣。

项安世

项安世　直州次韵丁教授送行二首

送行第一要君诗，一路看诗慰所思。

可吏可儒仍可将，吾兄吾友亦吾师。

暂移马舫仿亭榭，小簇螺盘话别离。

指点方壶门外柳，归来须及欲黄时。

项安世

项安世　直洲再赠江道士

玉台山里未能归，满世间人总可疑。

道士但行安稳处，先生应蔑剌讥词。

重来晓日芳洲上，却忆经年痛饮时。

未必蓬山陈少监，今朝閒暇得相思。

项安世

项安世　纸阁

也知无鬼瞰高明，纸阁中间万事轻。

不愿人呼贵公子，只图身作富书生。

项安世

项安世　纸阁

薄似秋云莹似水，清于寒士懒于僧。

凭谁更得移蟾法，剪取光明不用灯。

项安世

项安世　至斋诗为刘知录作

酒边琴外蕣华明，栗里幽人远念生。

一寸光阴知有限，百年心事恐无成。

追随春服攀高驾，指点雩童问去程。

篑土未升泉有达，高深那得更忘情。

项安世

项安世　至竹客岭却寄金山闻老

二十五年丁令威，二十五日鬓成丝。

尘埃满面脚欲破，酒肉薰心舌尽痴。

雨出郭门聊一洗，日从原口便相随。

振衣直上千峰顶，却寄金山长老诗。

项安世

项安世　治装将归

又作瞿塘去，长为道路行。

滩名暗可数，风浪饱曾更。

僮仆般移惯，衣装结束轻。

别多难得泪，不是总无情。

项安世

项安世　炙背

偻坐前檐曝午曦，一襟和暖似春时。

无因和共田夫比，直献君王更不疑。

【卷14】

项安世

项安世　中秋不见月

重云閟佳月，世谓天公悭。

一年待一夕，一夕阻开颜。

持此窥大炉，何如管中斑。

两轮驾宇宙，万世浩相关。

不知几中秋，来往于其间。

中间一晦明，琐细不足删。

惟应一樽酒，慰此清夜閒。

閒讥月姊懒，醉骂云师顽。

客去我自寐，悠然梦高攀。

斫却婆娑林，永断寒蟾踚。

项安世

项安世　中秋后新晴对菊病体欣然

篱日疏煗薄寒，帘沟无语晓庭乾。

不须更恨中秋月，且得黄花子细看。

项安世

项安世　中秋无月

青天碧海路悠悠，兔老蟾饥亦倦游。

锁定玉楼云不卷，两街灯火作中秋。

项安世

项安世　中秋新昌道中有怀

今夜山阴月，家庭想共看。

霜毛明寿鹤，雾鬓湿柔鸾。

北望江湖回，南瞻屺岵寒。

赖凭双去雁，早已报平安。

项安世

项安世　中秋月

素娥行处与谁同，玉斧修成几许功。

空里若安丹桂木，云中应有白银宫。

蟾行万里惟三足，兔满千山望一雄。

海阔天宽无处问，看渠朝暮自西东。

项安世

项安世　中秋阻风二首

二月当官八月来，先生官意来衰颓。

乾坤老大知心久，日日南风滞去栀。

项安世

项安世　中秋阻风二首

四无边岸贴天流，八极光中一钓舟。

不是南风解留客，世间无此好中秋。

项安世

项安世　忠州

耕凿林庐满四山，人家境象极宽閒。

不妨五马云根住，小市孤城自掩关。

项安世

项安世　重到东斋二首

人生底事非前定，我与东斋似有缘。

别去风光只如昨，重来花木已经年。

曾将问答趋参席，愧把才名据郑氈。

却忆西堂旧诗友，几番风雨对床眠。

项安世

项安世　重过鄂州

南柯梦散不知年，东海骑鲸作醉仙。

我自偶经前赤壁，谁言曾倚旧青氈。

辕门甲马三更发，古寺钟鱼一夏眠。

惭愧白棠花下叟，当时刍狗尚流傅。

项安世

项安世　重过習池

征鞍重过習家池，桥下泉声下索诗。

待洗一杯春酒涴，为君吐出碧云词。

项安世

项安世　重九以棘糕饷孙司户

满城风雨近重阳，应为征廛堕渺茫。

要看诗来压奇字，试拈公案示孙郎。

项安世

项安世　重五听谈昨梦

节里听儿辈，杯行话日期。

别来三剥粽，忆著四颁衣。

久病忘前后，斯言果是非。

只疑清夜梦，曾到九门归。







卷428

项安世

项安世　重午记俗八韵

菰饭沾花蜜，冰团裹蔗腴。

油淹枯茹滑，糟闷活鳞濡。

饷篚争门入，瘟船出市驱。

屑蒲形武兽，编艾写髯巫。

朱揭横楣牓，黄书闯户符。

辟邪钗篆蹙，解厄腕丝纡。

恶月多尤畏，阴爻足备虞。

更闻因屈子，冞动楚人吁。

项安世

项安世　重午饷菜楚俗也邓抚干以诗来谢次韵答之三首

大家朱书亭午时，人家艾人张天师。

惟有书生最穷饿，盘中日出菜离离。

项安世

项安世　重午饷菜楚俗也邓抚干以诗来谢次韵答之三首

万钱食君君不赏，不饭爱我供寒浆。

不尽三生蔬笋气，邓侯风味似支郎。

项安世

项安世　重午饷菜楚俗也邓抚干以诗来谢次韵答之三首

蜀客登来屈子城，九歌重见笔纵横。

不妨秋露浇春菜，只可从渠学独清。

项安世

项安世　重午饮赵园再和

香玉尊前剥嫩金，已逢佳节又逢霖。

从教岁月催华发，谁识乾坤有赏心。

家在山林仍近市，手栽花木渐成阴。

更开石井依桐叶，我欲时来作一吟。

项安世

项安世　重阳

客里逢重九，匆匆惜岁华。

篮舆上寒嵼，乌帽或欹斜。

物熊如相何，村醪幸免赊。

山深不见菊，荞麦正多花。

项安世

项安世　重阳复晴再次前韵

一天云物护轻寒，阵阵清风约雨乾。

造物有情聊作戏，诗家无赖强寻欢。

吾人已办泥沾帽，晓色还教日照盘。

咫尺龙山君莫负，草枯霜野正平宽。

项安世

项安世　重阳前一日大风雨

天公著意做重阳，风伯驱除特地忙。

扫尽残花与红叶，放教篱菊占秋光。

项安世

项安世　舟中阁亲旧书

王税官遗我一纸书，告我六十七滩名。

舟人爱捷不爱稳，劝群勿盘官莫听。

曹先生遗我一纸书，四百馀字相丁宁。

扶持世道贵深稳，切莫浪战倾人城。

两书共作一书卷，一百十发手不停。

口吟一字三太息，眼泪迸作黄流倾。

我生三十有六岁，今年始别父母行。

母兮恐我蹈天险，梦寐听我盘滩声。

父兮恐我蹈人险，行坐劝我去宽平。

二君此语谁告之，乃能得我父母情。

从今座右置此纸，夜思书读当盘铭。

项安世

项安世　周子问作荞麦面冷淘二首

金鱼玉带相公孙，不受膏粱贵气吞。

急唤寒儒共汤饼，翻疑晚饭过山村。

旧闻鹅鸭高飞尽，却恐神仙大药存。

一夜梦魂秋坂里，白花朱稈映柴门。

项安世

项安世　周子问作荞麦面冷淘二首

调笑何郎莫漫嫌，一杯为洗太官膻。

品题今自东湖始，汤沐新封羹颉边。

短制牙筹防易断，半和{左麦右骏去马}粉借微坚。

山鸡隽永堪司荐，岂是从来野性便。

项安世

项安世　茱萸茶

城郭千山隘，晨昏二气并。

乍如冰底宿，忽似甑中行。

蚯蚓方雄长，茱萸可抜城。

龙团宁小忍，味味且同倾。

项安世

项安世　槠州路口小雨诗

三十年前过此时，一双青髻绾青丝。

如今旧雨犹相记，只傍星星白发吹。

项安世

项安世　竹枝歌

山女带山花，狂夫未著家。

蛮歌君草笑，曾入汉琵琶。

项安世

项安世　主台州崇道观

蓬莱别后六经春，新赐丹邱作羽人。

恰似昔人东望处，蓬莱径隔几由旬。

项安世

项安世　濯足万里流

将子无涉水，水深下无极。

鯈鱼舞浮阳，螭首闯阴碧。

弱去一羽沉，恶来万波激。

子兮何所求，快此蛟蜒滴。

谏议起阳城，拾遗招李渤。

望子子不来，羊裘号逋客。

踞坐山石粗，晞发朔风急。

乱流两白足，何日踔疏逸。

子兮宁不悲，饥甿徯唐稷。

岂其落之涯，而可温与石。

项安世

项安世　自过汉花菜花弥望不绝士人以其子为油

汉南汉北满平田，三月黄花也可怜。

惟有书生知此味，可无诗句到渠边。

油灯夜读书千卷，齑臼晨供饮十年。

今日相看总流落，洛阳樱笋正争先。

项安世

项安世　自合州出陆所至例借宅宿食略无齟齬闻两川皆然至利夔路则齗齗不可

此士有善俗，江湖人未知。

过门随所谒，借宅总相宜。

闽静疑无主，餐眠遂及时。

客宾俱自爱，不敢坏藩篱。

项安世

项安世　自黄州赤壁抛过三江口危甚

直打矶头上，横抛江口开。

水将天共去，风与浪俱来。

人压船舷正，竿牵帆索回。

长年夸好手，不道客心灰。

项安世

项安世　自武义入松阳道中三首

家家秈米与香红，客子餐腴复醉浓。

但使普天无横吏，人产何处不春风。

项安世

项安世　自武义入松阳道中三首

黄雾漫天作晓霜，征人相顾失颜行。

虽然未快还乡眼，脚底沙泥已是乡。

项安世

项安世　自武义入松阳道中三首

四十里栏萦一线，上侵云物下惊湍。

我行竹客源头路，蜀道青天不作难。

项安世

项安世　自赞

将军下笔枉施功，羽箭贤冠事不同。

桐柏宫中狂道士，枚回洲上病渔翁。

项安世

项安世　自子陵市寻路入游泉三首

去年雨宿严陵市，咫尺风烟隔上泉。

今日山神方信我，不将尘土到渠边。

项安世

项安世　自子陵市寻路入游泉三首

千年玉水閟深林，十里重罔隔世尘。

犹恨子陵饶舌在，却当户口告行人。

项安世

项安世　自子陵市寻路入游泉三首

君看酒碗涴蒙泉，玉气珠光夜索然。

可使黄尘车马客，更将此地世人傅。

项安世

项安世　阻北风简叶岳州

风颠下枪刺泥深，水长移船入港频。

帝子有情留客子，主人何幸得乡人。

星辰相纬周三卫，日月为常汉九宾。

公若赐环吾解缆，一般风色两家春。

项安世

项安世　阻风

阻风多日饭无羹，病酒中年睡不成。

扑面飞蚊来似鸭，闭船吹烛守如城。

良朋处处愁分袂，远客朝朝怕说兵。

石首山头逢一笑，白云相望雨新晴。

项安世

项安世　阻风泊江州对岸

城下看山不见山，东风吹我过前滩。

横陈庐阜沧波上，十二云鬟得细看。

项安世

项安世　阻风茅山港

日日南风费挽牵，江神知我意悠然。

小舟随水随风住，不羡千帆上水舡。

项安世

项安世　阻风茅山港

我非汲汲驰名者，何事区区逆浪间。

三釜及亲须为米，可辞为客下茅山。
