全宋诗：徐
　徐宝之
　　徐宝之　长沙
　　徐宝之　湖上客舍睡起
　　徐宝之　寄李南金
　　徐宝之　寄潘子善
　　徐宝之　寄远词二首
　　徐宝之　江涨
　　徐宝之　句
　　徐宝之　秋风入我户
　　徐宝之　秋日溪上
　　徐宝之　题荆公祠
　　徐宝之　续湖阴曲
　徐冲渊
　　徐冲渊　冰壶
　　徐冲渊　冲虚斋池荷
　　徐冲渊　奉和御制秋怀诗二首
　　徐冲渊　句
　　徐冲渊　清音亭憩暑
　　徐冲渊　清隐斋饮酒
　　徐冲渊　题清音亭
　　徐冲渊　通明馆洒扫二首
　　徐冲渊　中秋夕设醮洞霄宫
　徐初学　大涤洞天留题
　徐次铎　极目亭
　徐存　游洞霄
　徐大受
　　徐大受　方外诗友机空二禅娄诧连峰五月梅深林丛薄中娑中娑罗花物异每以未
　　徐大受　归路过福圣观瀑布辉老踞坐盘石二绝题飞雨亭
　　徐大受　入石桥路林木蓊郁但闻涧声潺潺忽惊湍飞雹骇绿纷红杂然而下口占二
　　徐大受　入万年谒简庵清老追和曾使君诗板韵
　　徐大受　送辉老自赤城住圣水
　　徐大受　题林咏道浮江别业
　　徐大受　崖桂花
　　徐大受　游石桥至塔头路
　徐大正　题钓台
　徐大忠　超览堂
　徐得之
　　徐得之　句
　　徐得之　明妃曲
　　徐得之　试双井茶
　　徐得之　双井图
　　徐得之　题双井堂
　　徐得之　玉笥山
　徐德辉
　　徐德辉　初夏游谢公岩
　　徐德辉　钓台
　　徐德辉　寄隐士
　　徐德辉　夏日和韵
　　徐德辉　夜寓舟中
　徐钓者　自吟
　徐鼎　哭朱龟岩
　徐定　挽薛艮斋
　徐端
　　徐端　八月十八日观潮
　　徐端　壁侍者归自庐山以诗间讯
　　徐端　表兄王俊夫客当涂以古诗见寄赋比奉谢
　　徐端　丙除夜泊舟东湖用白石归苕溪韵书怀
　　徐端　丙申二月既望仲退再来山中意行谈旧送别怅望寄两绝句其一云别君乌
　　徐端　丙申元日
　　徐端　病虐新差仲退折梅一枝昌雪跨访我松下且赋诗一首次韵以谢腊月廿八
　　徐端　城上谣
　　徐端　程明大送枸记数本侑以古诗两绝奉谢
　徐端甫　春日田园杂兴
　徐噩　绿珠渡
　徐范　过太行山
　徐逢年　句
　徐逢原　赠张淡道人
　徐复　同林逋宿中峰次韵
　徐公裕　建炎丞相成国吕忠穆公退老堂
　徐观　新亭
　徐珩
　　徐珩　和虞智父登金陵清溪阁
　　徐珩　日暮望泾水
　　徐珩　以水石菖蒲赠谷堂孙漕
　　徐珩　赠阖门潘舍人
　　徐珩　醉歌
　徐横槊　泊舟
　徐洪　邑人张孝友亲殁庐墓六年有五色鸟集墓陇邑大夫张公侃旌其庐名其乡
　徐恢
　　徐恢　灯夕多为城中之约因赋此篇
　　徐恢　登舟客有诵杜诗春水船如天上坐之句因成一绝
　　徐恢　读刘宾客诗再赋
　　徐恢　红梅
　　徐恢　会故人二首
　　徐恢　寄题赵昌父发深省斋
　　徐恢　临川洪守游南湖命予赋诗
　　徐恢　蒙刘元中数示东坡诗
　　徐恢　三贤堂
　　徐恢　望西兴偶成
　　徐恢　游处州石门洞赋长句二十韵
　　徐恢　余夜坐必看东湖诗心悟神会非它人所与知也比来老态并见殊觉少味感
　徐玑
　　徐玑　别赵汝鬯黄中
　　徐玑　泊马公岭
　　徐玑　泊舟呈灵晖
　　徐玑　不食姑
　　徐玑　晨起
　　徐玑　初夏
　　徐玑　初夏游谢公岩
　　徐玑　传胡报二十韵
　　徐玑　春日晚望
　　徐玑　春日游张提举园池
　　徐玑　春晚
　　徐玑　春雨
　　徐玑　次韵刘明远移家
　　徐玑　大龙湫
　　徐玑　丹青阁
　　徐玑　登横碧轩继赵昌甫作
　　徐玑　登三层楼与王仲言联句
　　徐玑　登滕王阁
　　徐玑　登信州灵山阁跨鹤台
　　徐玑　登薛象先新楼
　　徐玑　冬日书怀
　　徐玑　读徐道晖集
　　徐玑　访湖友
　　徐玑　访梅
　　徐玑　奉酬翁松庐见寄
　　徐玑　奉和翁千四知千十四隐居山中作
　　徐玑　孤坐
　　徐玑　古郡
　　徐玑　古陵桥
　　徐玑　过九岭
　　徐玑　亥月
　　徐玑　湖
　　徐玑　怀素台
　　徐玑　黄碧
　　徐玑　记述二十韵为赵沂公作
　　徐玑　寄陈西老
　　徐玑　寄上泉州许参政福州薜端明谪居
　　徐玑　寄舍弟
　　徐玑　监造御茶有所争执
　　徐玑　见杨诚斋
　　徐玑　建剑道中
　　徐玑　江亭临眺
　　徐玑　净光山四首　茶山堂
　　徐玑　净光山四首　会景轩
　　徐玑　净光山四首　绝境亭
　　徐玑　净光山四首　宿觉庵
　　徐玑　净名寺
　　徐玑　九日初四日分韵得然字
　　徐玑　九日上怀古堂
　　徐玑　酒
　　徐玑　句
　　徐玑　哭朱严伯
　　徐玑　腊日骊山渡逢故人
　　徐玑　腊日同朱学谕登翠麓亭
　　徐玑　连江官湖
　　徐玑　灵峰寺洞
　　徐玑　六月归途
　　徐玑　娄家梅篇
　　徐玑　渌波亭寄泊晨起有感
　　徐玑　梅
　　徐玑　梅夫人挽词
　　徐玑　梅坡
　　徐玑　梦成
　　徐玑　年家生张主薄经过相寻率尔赠别
　　徐玑　潘德久挽词
　　徐玑　凭高
　　徐玑　秋日登玉峰
　　徐玑　秋夕怀赵师秀
　　徐玑　秋行二首
　　徐玑　壬戌二月
　　徐玑　山居
　　徐玑　上叶侍郎十二韵
　　徐玑　十日
　　徐玑　时鱼
　　徐玑　寿權漕大卿
　　徐玑　寿汤侍郎
　　徐玑　寿曾漕
　　徐玑　书同安旧酒家壁
　　徐玑　书翁卷诗集后
　　徐玑　述梦寄赵紫芝
　　徐玑　霜
　　徐玑　水仙花篇
　　徐玑　松风楼篇
　　徐玑　送蔡侍郎镇建宁
　　徐玑　送戴文子赴定海主簿
　　徐玑　送单丙文先生归沅州
　　徐玑　送华亭薜运斡
　　徐玑　送刘和州
　　徐玑　送刘明远客和州
　　徐玑　送钱省元赴太平州教授
　　徐玑　送瑞州张知录
　　徐玑　送宋省元教授吉州
　　徐玑　送太守傅尚书易镇当涂二十韵
　　徐玑　送翁巴陵之官
　　徐玑　送翁灵舒游边
　　徐玑　送徐侍郎南迁
　　徐玑　送徐照还旧山
　　徐玑　送徐照先回江西
　　徐玑　送岳州蒋节推
　　徐玑　送张尚书出镇建宁
　　徐玑　送赵灵秀赴筠州幕予亦将之湖外
　　徐玑　送赵明叔为漳浦宰
　　徐玑　送赵状元赴湖州幕
　　徐玑　送朱学谕游建上赴陈提举约
　　徐玑　宿寺
　　徐玑　题陈待制湖庄
　　徐玑　题陈西老画蜀山图
　　徐玑　题东山道僧
　　徐玑　题方上人房古梅
　　徐玑　题李商叟半村堂
　　徐玑　题李氏山亭
　　徐玑　题林氏学海楼
　　徐玑　题石门洞
　　徐玑　题薛景石瓜庐
　　徐玑　题养拙轩
　　徐玑　同友人乘舟
　　徐玑　投周益公
　　徐玑　酴醾
　　徐玑　翁通判通挽词
　　徐玑　翁知县归自湖湘
　　徐玑　五里牌边
　　徐玑　西兴流压雨赠同邸李计议
　　徐玑　西征有寄翁赵徐三友
　　徐玑　檄途寄翁灵舒
　　徐玑　喜奭上人至
　　徐玑　喜雨
　　徐玑　夏日
　　徐玑　夏日湖上访隐士
　　徐玑　夏日怀友
　　徐玑　夏日閒坐
　　徐玑　夏夜怀赵灵秀
　　徐玑　夏夜同灵晖有作奉寄翁赵二友
　　徐玑　湘水
　　徐玑　湘中
　　徐玑　谢步石鼓山
　　徐玑　谢刘明远华亭惠书
　　徐玑　新春书事
　　徐玑　新春喜雨
　　徐玑　新凉
　　徐玑　新秋
　　徐玑　秀峰寺
　　徐玑　雁山
　　徐玑　夜凉
　　徐玑　一雨
　　徐玑　移官南浦作
　　徐玑　永春路
　　徐玑　又寄
　　徐玑　雨中
　　徐玑　岳麓书院
　　徐玑　赠东庵约老
　　徐玑　赠九华李丹士
　　徐玑　赠李丹上
　　徐玑　赠芗林后人
　　徐玑　赠徐照
　　徐玑　赠赵师秀
　　徐玑　漳州别王仲言秘书
　　徐玑　漳州送王益统制谪归时方收峒寇
　　徐玑　漳州圆山
　　徐玑　中川别舍弟
　　徐玑　中秋集鲍楼作
　　徐玑　舟过水口作
　　徐玑　自觉
　徐集孙
　　徐集孙　跋吴西畴东游诗卷
　　徐集孙　跋竹间僧诗藁
　　徐集孙　杯泉
　　徐集孙　北高峰
　　徐集孙　本心参政约游西山分韵得顶字
　　徐集孙　采莲曲
　　徐集孙　蝉
　　徐集孙　酬里中友人代得韵
　　徐集孙　酬云间僧见寄
　　徐集孙　除夕
　　徐集孙　春日访四圣郑渭滨
　　徐集孙　此君轩
　　徐集孙　促刺词
　　徐集孙　独坐
　　徐集孙　杜北山同石峰僧来访
　　徐集孙　渡湖
　　徐集孙　对菊
　　徐集孙　访林可山不值
　　徐集孙　访僧不遇
　　徐集孙　访诗人
　　徐集孙　访周伯弜后寄
　　徐集孙　赋雪
　　徐集孙　公无渡河
　　徐集孙　孤山访郑渭滨不值
　　徐集孙　古乐府
　　徐集孙　古意
　　徐集孙　观秋潮
　　徐集孙　观音泉
　　徐集孙　官舍双桂
　　徐集孙　官舍庭前古梅寻常开拶岁暮余整归装而乃蚤花不容自默
　　徐集孙　和赵冰岩借宿僧房韵
　　徐集孙　湖上
　　徐集孙　湖亭夜坐
　　徐集孙　湖西纳凉
　　徐集孙　即事
　　徐集孙　寄怀里中诸社友
　　徐集孙　寄里中社友
　　徐集孙　寄诗僧
　　徐集孙　寄题漱玉
　　徐集孙　坚冰
　　徐集孙　饯平洲僧
　　徐集孙　饯吴西畴东归
　　徐集孙　江湖伟观
　　徐集孙　借林可山韵饯萝屋僧
　　徐集孙　金沙井
　　徐集孙　静中
　　徐集孙　旧圆觉
　　徐集孙　菊
　　徐集孙　句
　　徐集孙　看梅
　　徐集孙　可赋轩避暑
　　徐集孙　客怀
　　徐集孙　客梦
　　徐集孙　兰
　　徐集孙　冷泉亭
　　徐集孙　灵芝寺
　　徐集孙　六一泉
　　徐集孙　鹭
　　徐集孙　落梅
　　徐集孙　杪岁
　　徐集孙　末利菊
　　徐集孙　牧溪上人为作戏墨因赋二首　右鹭
　　徐集孙　牧溪上人为作戏墨因赋二首　右猿
　　徐集孙　清明
　　徐集孙　清溪
　　徐集孙　秋风悲
　　徐集孙　秋胡行
　　徐集孙　石屋
　　徐集孙　书瘦岩僧诗卷后
　　徐集孙　水乐洞
　　徐集孙　送庵僧归山
　　徐集孙　送僧之毗陵
　　徐集孙　送叶靖逸之维扬
　　徐集孙　岁律
　　徐集孙　题赠命士
　　徐集孙　听雪窗
　　徐集孙　同杜北山郑渭滨湖边小憩
　　徐集孙　挽北磵
　　徐集孙　挽李山房
　　徐集孙　挽灵隐僧珏月窗
　　徐集孙　挽孙花翁
　　徐集孙　为瘦岩僧题西山爽气
　　徐集孙　闻鹤
　　徐集孙　闻蛩
　　徐集孙　蜗牛
　　徐集孙　午梦
　　徐集孙　惜春
　　徐集孙　习懒
　　徐集孙　喜鹊寺
　　徐集孙　暇日言事二首
　　徐集孙　下竺看猿
　　徐集孙　闲赋
　　徐集孙　谢林可山序诗
　　徐集孙　谢偃溪惠索淘
　　徐集孙　休日招李山房杜北山访渭滨秋浦于孤山即席用韵
　　徐集孙　言事
　　徐集孙　檐上木香
　　徐集孙　燕子
　　徐集孙　夜过富春
　　徐集孙　夜雨
　　徐集孙　遗僧楮衾
　　徐集孙　有感
　　徐集孙　余种竹方成扁其室日竹所友人以诗至用其韵
　　徐集孙　雨中用进退格
　　徐集孙　雨作
　　徐集孙　玉岑
　　徐集孙　玉清宫初阳台
　　徐集孙　玉泉看金鱼
　　徐集孙　月夜泛湖
　　徐集孙　岳鄂王墓
　　徐集孙　云谷
　　徐集孙　赠黄羽士
　　徐集孙　赠相士
　　徐集孙　乍晴
　　徐集孙　赵紫芝墓
　　徐集孙　郑渭滨过访而杜北山诸友继至惜乎招石峰月溪二禅不来
　　徐集孙　智果寺观东坡墨迹参寥泉
　　徐集孙　中秋夜雨
　　徐集孙　中元
　　徐集孙　重拜和靖先生墓
　　徐集孙　舟中
　　徐集孙　竹阁
　　徐集孙　紫笑
　　徐集孙　自君之出矣
　徐几
　　徐几　灵岩一线天
　　徐几　狮子峰
　　徐几　天壶
　徐嘉言
　　徐嘉言　题金粟寺庵和通判军府周寿韵
　　徐嘉言　挽薛艮斋二首
　徐介轩
　　徐介轩　红梅
　　徐介轩　菊花
　　徐介轩　梅花
　　徐介轩　桐
　　徐介轩　岩桂花
　徐瑾
　　徐瑾　偶书
　　徐瑾　四时诗　春
　　徐瑾　四时诗　冬
　　徐瑾　四时诗　秋
　　徐瑾　四时诗　夏
　徐觐
　　徐觐　秣陵秋望
　　徐觐　送友人
　　徐觐　与客登山
　徐兢
　　徐兢　彭城山
　　徐兢　项亭
　徐九思　送唐介谪英州
　徐橘隐
　　徐橘隐　牵牛花
　　徐橘隐　杨柳
　徐涓　冷泉亭
　徐珏　游洞宵
　徐君亮　寄华春娘
　徐钧
　　徐钧　安禄山
　　徐钧　安王
　　徐钧　白起
　　徐钧　班超
　　徐钧　班固
　　徐钧　鲍照
　　徐钧　边韶
　　徐钧　卜子夏
　　徐钧　蔡邕
　　徐钧　曹世叔妻班昭
　　徐钧　岑彭
　　徐钧　陈蕃
　　徐钧　陈俊
　　徐钧　陈平
　　徐钧　陈寔
　　徐钧　陈思王植
　　徐钧　陈頵
　　徐钧　春申君
　　徐钧　崔浩
　　徐钧　崔佑甫
　　徐钧　大帝权
　　徐钧　淡助
　　徐钧　道武珪
　　徐钧　邓禹
　　徐钧　狄仁杰
　　徐钧　东平宪王苍
　　徐钧　董祀妻蔡琰
　　徐钧　董宣
　　徐钧　董仲舒
　　徐钧　杜甫
　　徐钧　杜鸿渐
　　徐钧　杜茂
　　徐钧　杜暹
　　徐钧　段干木
　　徐钧　儿宽
　　徐钧　樊哙
　　徐钧　范滂
　　徐钧　范睢
　　徐钧　范增
　　徐钧　冯异
　　徐钧　盖延
　　徐钧　高帝
　　徐钧　高允
　　徐钧　更始
　　徐钧　耿纯
　　徐钧　耿弇
　　徐钧　龚遂
　　徐钧　钩弋夫人
　　徐钧　古弼
　　徐钧　光武
　　徐钧　鬼谷子
　　徐钧　郭伋
　　徐钧　郭璞
　　徐钧　郭隗
　　徐钧　郭子仪
　　徐钧　韩非
　　徐钧　韩擒虎
　　徐钧　韩休
　　徐钧　韩愈
　　徐钧　韩昭侯
　　徐钧　汉高祖
　　徐钧　何逊
　　徐钧　贺若弼
　　徐钧　贺知章
　　徐钧　侯思止
　　徐钧　后主
　　徐钧　胡广
　　徐钧　桓豁
　　徐钧　桓谭
　　徐钧　桓温
　　徐钧　桓伊
　　徐钧　皇甫湜
　　徐钧　黄香
　　徐钧　嵇康
　　徐钧　纪信
　　徐钧　季布
　　徐钧　祭遵
　　徐钧　贾岛
　　徐钧　贾复
　　徐钧　贾后
　　徐钧　贾谊
　　徐钧　江革
　　徐钧　江总
　　徐钧　姜肱
　　徐钧　觐后
　　徐钧　荆轲
　　徐钧　景丹
　　徐钧　坑儒四百六十馀人
　　徐钧　孔巢父
　　徐钧　孔明
　　徐钧　孔融
　　徐钧　孔稚圭
　　徐钧　寇恂
　　徐钧　嫪毒
　　徐钧　乐毅
　　徐钧　雷万春
　　徐钧　李翱
　　徐钧　李白
　　徐钧　李光弼
　　徐钧　李汉
　　徐钧　李林甫
　　徐钧　李陵
　　徐钧　李泌
　　徐钧　李密
　　徐钧　李勉
　　徐钧　李牧
　　徐钧　李绅
　　徐钧　李斯
　　徐钧　李愬
　　徐钧　郦食其
　　徐钧　廉颇
　　徐钧　烈王
　　徐钧　蔺相如
　　徐钧　刘超
　　徐钧　刘宠
　　徐钧　刘昆
　　徐钧　刘伶
　　徐钧　刘盆子
　　徐钧　刘向
　　徐钧　刘禹锡
　　徐钧　刘植
　　徐钧　柳公绰
　　徐钧　柳宗元
　　徐钧　娄师德
　　徐钧　卢藏用
　　徐钧　卢怀慎
　　徐钧　卢仝
　　徐钧　鲁仲连
　　徐钧　陆贾
　　徐钧　陆羽
　　徐钧　陆贽
　　徐钧　吕不韦
　　徐钧　吕后
　　徐钧　马成
　　徐钧　马融
　　徐钧　马援
　　徐钧　毛遂
　　徐钧　茅容
　　徐钧　孟尝
　　徐钧　孟尝君
　　徐钧　孟嘉
　　徐钧　孟郊
　　徐钧　孟轲
　　徐钧　明帝
　　徐钧　倪若水
　　徐钧　聂政
　　徐钧　牛弘
　　徐钧　潘贵妃
　　徐钧　潘好礼
　　徐钧　裴度
　　徐钧　邳丹
　　徐钧　平原君
　　徐钧　齐威王
　　徐钧　齐宣王
　　徐钧　乔知之
　　徐钧　屈原
　　徐钧　任光
　　徐钧　阮籍
　　徐钧　阮咸
　　徐钧　三晋
　　徐钧　僧一行
　　徐钧　山涛
　　徐钧　申不害
　　徐钧　沈约
　　徐钧　史万岁
　　徐钧　始皇
　　徐钧　叔孙通
　　徐钧　司马相如
　　徐钧　四皓
　　徐钧　宋弘
　　徐钧　宋瓃
　　徐钧　宋之问
　　徐钧　苏秦
　　徐钧　苏飂
　　徐钧　苏味道
　　徐钧　苏武
　　徐钧　苏源明
　　徐钧　苏章
　　徐钧　孙膑
　　徐钧　太子深
　　徐钧　陶弘景
　　徐钧　陶侃
　　徐钧　陶潛
　　徐钧　滕公
　　徐钧　田单
　　徐钧　田子方
　　徐钧　王霸
　　徐钧　王宏
　　徐钧　王梁
　　徐钧　王烈
　　徐钧　王陵
　　徐钧　王戎
　　徐钧　王通
　　徐钧　王维
　　徐钧　王羲之
　　徐钧　王祥
　　徐钧　王昭君
　　徐钧　威烈王
　　徐钧　韦皋
　　徐钧　韦贤子元成
　　徐钧　卫鞅
　　徐钧　魏惠王
　　徐钧　魏文侯
　　徐钧　温峤
　　徐钧　温造
　　徐钧　文帝
　　徐钧　文君
　　徐钧　文宣洋
　　徐钧　吴汉
　　徐钧　吴起
　　徐钧　吴佑
　　徐钧　武帝
　　徐钧　武三思
　　徐钧　夏侯胜
　　徐钧　显王
　　徐钧　献帝
　　徐钧　向秀
　　徐钧　项伯
　　徐钧　项羽
　　徐钧　萧何
　　徐钧　孝静帝善见
　　徐钧　孝闵帝觉
　　徐钧　孝武陈皇后
　　徐钧　孝武修
　　徐钧　谢安
　　徐钧　谢惠连
　　徐钧　谢灵运
　　徐钧　谢玄
　　徐钧　谢玄晖
　　徐钧　信陵君
　　徐钧　熊安生
　　徐钧　徐陵
　　徐钧　徐穉
　　徐钧　许远
　　徐钧　荀卿
　　徐钧　荀淑
　　徐钧　严光
　　徐钧　严武
　　徐钧　颜杲卿
　　徐钧　燕丹
　　徐钧　燕昭王
　　徐钧　扬雄
　　徐钧　羊祜
　　徐钧　阳城
　　徐钧　杨素
　　徐钧　杨修
　　徐钧　炀帝
　　徐钧　姚崇
　　徐钧　姚期
　　徐钧　阴铿
　　徐钧　虞美人
　　徐钧　虞世基
　　徐钧　庾冰
　　徐钧　庾亮
　　徐钧　庾信
　　徐钧　庾翼
　　徐钧　豫让
　　徐钧　元德秀
　　徐钧　元结
　　徐钧　元稹
　　徐钧　臧宫
　　徐钧　张昌宗
　　徐钧　张镐
　　徐钧　张翰
　　徐钧　张籍
　　徐钧　张嘉贞
　　徐钧　张柬之
　　徐钧　张九龄
　　徐钧　张良
　　徐钧　张说
　　徐钧　张万福
　　徐钧　张绪
　　徐钧　张巡
　　徐钧　张仪
　　徐钧　张志和
　　徐钧　章帝
　　徐钧　昭烈帝
　　徐钧　昭明太子
　　徐钧　赵高
　　徐钧　赵括
　　徐钧　赵奢
　　徐钧　赵武灵王
　　徐钧　郑子真
　　徐钧　周勃
　　徐钧　周昌
　　徐钧　周兴嗣
　　徐钧　周亚夫
　　徐钧　周飆
　　徐钧　周瑜
　　徐钧　朱买臣
　　徐钧　朱佑
　　徐钧　祖逖
　徐伉　赠李安抚
　徐兰皋　流杯池
　徐良弼
　　徐良弼　东峰亭
　　徐良弼　句
　　徐良弼　妙相寺清节轩
　　徐良弼　秋霜阁
　　徐良弼　桃花洲
　徐霖
　　徐霖　芙蓉池亭
　　徐霖　烂柯山
　　徐霖　梅
　　徐霖　笋石
　　徐霖　西城亭饯赵架阁
　徐梦发
　　徐梦发　超览亭
　　徐梦发　凤山禅寺
　　徐梦发　龟山祷雨
　　徐梦发　支提禅寺
　徐俛　题棋山
　徐敏子　呈痴绝庵主颂
　徐明叔　判词
　徐某
　　徐某　句
　　徐某　示女
　徐木润
　　徐木润　题刘原父书南华秋水篇
　　徐木润　题忠悯公墓志后
　　徐木润　题忠悯公送婿邢得昭归婺女诗后
　徐柟　题集福院
　徐琦　濒死自悼
　徐起滨　吴越王庙
　徐千里　茉莉花
　徐侨
　　徐侨　安溪
　　徐侨　常自在歌
　　徐侨　晨兴耕萩
　　徐侨　初晴出南山过西湖往九峰复饮於湖光
　　徐侨　次陈和仲惠云山歌韵
　　徐侨　次韵能之贺除
　　徐侨　次韵谢滕丞惠诗
　　徐侨　道中口占呈能之
　　徐侨　得严陵推官
　　徐侨　殿庐考证毕
　　徐侨　读艺文志
　　徐侨　对雷峰
　　徐侨　归自寿昌
　　徐侨　过吴江
　　徐侨　韩退之蓝田丞厅记所谓雁鹜者相承以为吏每切不然往往人未之信偶读
　　徐侨　和杜叔高相约湖上韵
　　徐侨　和吕巽伯韵
　　徐侨　和邵康节苍苍吟
　　徐侨　和滕丞元秀韵
　　徐侨　和吴子开访省中韵
　　徐侨　和徐敬伯知县别喻伯经韵
　　徐侨　和章父兄春归韵
　　徐侨　后坡
　　徐侨　虎邱谒和靖祠
　　徐侨　即事
　　徐侨　寄题赵仁父两山堂
　　徐侨　鉴湖
　　徐侨　近陈和仲访山间不值留诗今次韵招之
　　徐侨　久不作诗立春以诗并酒送滕知丞
　　徐侨　酒后
　　徐侨　看栽菊
　　徐侨　懒书问
　　徐侨　立春以诗并酒送滕知丞
　　徐侨　能之寄诗和其月夜泛舟韵以寓相思
　　徐侨　偶书
　　徐侨　樵夫行
　　徐侨　青田舟中
　　徐侨　删后坡繁枝出四山剡溪陈正仲作诗有白云移向青林外让与幽人不敢争
　　徐侨　书斋即事
　　徐侨　双松亭
　　徐侨　司户摄淳安丞同官送至西湖支使有诗因次韵
　　徐侨　送李梦间赴浙东仓
　　徐侨　送施持正司理解官
　　徐侨　送叶知道归永嘉约其再为历阳来
　　徐侨　送真景元直院将漕江东
　　徐侨　宿野墅五更窗月照瓶中老梅清甚有感
　　徐侨　滕丞洎沖天观先以诗来次韵谢之
　　徐侨　题杜仲高松杉桧图
　　徐侨　题六和塔
　　徐侨　同官三人率庆裘元量司直於湖中有诗呈诸公
　　徐侨　晚步
　　徐侨　晚望
　　徐侨　五云寺
　　徐侨　西湖
　　徐侨　西轩腊梅
　　徐侨　喜得孙
　　徐侨　夏日即事
　　徐侨　行行歌
　　徐侨　燕兮歌
　　徐侨　倚门
　　徐侨　毅斋即事
　　徐侨　因报谒过西湖
　　徐侨　莺兮歌
　　徐侨　永乐道中
　　徐侨　咏拳石菖蒲
　　徐侨　咏渔父
　　徐侨　游石洞
　　徐侨　有感
　　徐侨　欲雨雪而晴
　　徐侨　喻叔厚总干寄诗甚富
　　徐侨　约喻叔厚总干会於香山
　　徐侨　云入窗牖
　　徐侨　云山歌
　　徐侨　张家渡买鱼
　　徐侨　赵昌父诗来举似慈湖话头次韵答之
　　徐侨　重阳后二日
　　徐侨　舟溪吟
　　徐侨　竹布道服
　　徐侨　竹间纳凉
　　徐侨　竹门
　徐清叟
　　徐清叟　癸丑十月二日上天竺寺祈晴
　　徐清叟　害贾平章
　　徐清叟　和高庙净明院梅岩御制韵二首
　　徐清叟　题会江驿
　　徐清叟　赠常庵江羽士
　　徐清叟　赠建宁妓唐玉
　徐秋云　题明皇
　徐铨孙　泛沅湘阯九疑寄题江华杜□杳重建寒亭
　徐荣叟
　　徐荣叟　茶
　　徐荣叟　牡丹
　　徐荣叟　琼花
　　徐荣叟　题月山新居
　　徐荣叟　赠常庵江羽士
　徐容斋　赠梅山顾先生
　徐融
　　徐融　和陈襄岩老堂
　　徐融　句
　徐锐　妙相寺方丈
　徐瑞
　　徐瑞　壁侍者来访作此赠之
　　徐瑞　除夜器仲孙概
　　徐瑞　春日感与有怀芳洲
　　徐瑞　次刘东仲见寄咏
　　徐瑞　次韵陈心田郊居即事二首
　　徐瑞　次韵呈仲退见贻
　　徐瑞　次韵东皋雨后行
　　徐瑞　次韵芳州见寄
　　徐瑞　次韵寄题李氏月心精舍
　　徐瑞　次韵寄题严氏寻古斋
　　徐瑞　次韵金壁夫见寄
　　徐瑞　次韵景文社屋留题
　　徐瑞　次韵月湾午坐偶成
　　徐瑞　次韵仲退赋牡丹韵诗中有欲将倾国色故恼在家祥之句
　　徐瑞　次韵仲退木犀一首
　　徐瑞　次韵仲退元日
　　徐瑞　从弟楚玉来言将有湘阴这之役兰玉见寓衡阳甚求诗送行为赋长句
　　徐瑞　丛已二月寓城与赵希文
　　徐瑞　东绿翁既居山中而瑞方葺敞庐瑞用前韵
　　徐瑞　东绿翁叔祖得园池之胜於万山深处将拔宅而居焉以诗奉饯
　　徐瑞　读画史
　　徐瑞　读仲退和胡秀才诗有感斯文用韵
　　徐瑞　对酒
　　徐瑞　二月廿九日收宗玉弟京口画还家有日喜而赋诗
　　徐瑞　芳洲寄示和章且及方外学再叠奉谢
　　徐瑞　庚寅正月十六日携家入山大雪弥旬止既月叔祖东绿翁以那知风雨夜复
　　徐瑞　故友汤景文别六年乃十月甘一寻我松下临别见赠次韵奉答
　　徐瑞　归来
　　徐瑞　胡和聊用所赠王复翁韵见寄叠韵奉谢
　　徐瑞　寄芳洲先生
　　徐瑞　寄山村仇公
　　徐瑞　寄徐逢原求墨
　　徐瑞　寄周南翁用月湾寒食韵
　　徐瑞　寄宗玉弟
　　徐瑞　江道可用前韵见属再叠谢之
　　徐瑞　客中清明
　　徐瑞　李俊民寄诗一首次韵答之
　　徐瑞　李俊民三十年前凡两寄诗时困于世故俱不克和常抱上经欠近理败箧忽
　　徐瑞　李田道中
　　徐瑞　临泉寺
　　徐瑞　刘元辅寄咏史六十首赋此为谢
　　徐瑞　留汪子明
　　徐瑞　马可卿弃家学道衲衣椎髻飘然有物外之思赋二诗为赠
　　徐瑞　梅山周公挽章
　　徐瑞　梅岩
　　徐瑞　门外意行有感画示二孙
　　徐瑞　偶题
　　徐瑞　秋夜
　　徐瑞　求余敬可字与小儿习不至
　　徐瑞　壬寅和谢拙逸寄芳洲韵
　　徐瑞　闰八月望日登青阳峰观可玉所得天池之胜
　　徐瑞　三月廿夜同徐月齐读参同契次所赠诗韵以谢
　　徐瑞　涉世
　　徐瑞　十月已酉西山讫事悼亡二首
　　徐瑞　石林董先生年八十七厚斋詹先生年八十四会于文溪月湾赋诗次韵奉奇
　　徐瑞　送表弟王复翁赴武陵教论
　　徐瑞　送从祖还黄州桃花镇寓居
　　徐瑞　送凌霁云赴馀姚州学正
　　徐瑞　送南翁待制北上
　　徐瑞　送姚圣可归昩江
　　徐瑞　题节妇凭氏傅后用南翁韵
　　徐瑞　题旧藁
　　徐瑞　题王朝英修竹斋
　　徐瑞　题周南甫草窗吟卷后
　　徐瑞　王辛甫示朱敬堂钓台诗卷次韵
　　徐瑞　无庵道人赠砚报之以诗
　　徐瑞　吴长裕惠诗次韵为赠
　　徐瑞　吴义甫号宜山以星躔推贱庚并遗以诗次韵奉谢
　　徐瑞　吾族盘石将挟堪与家出游索诗送行
　　徐瑞　溪上晚眺
　　徐瑞　夏日读陶章诗偶成
　　徐瑞　夏五寄赵菊东
　　徐瑞　夏五有旨徙豪右郡邑以吾家充数与章正卿同泊舟琵琶洲下
　　徐瑞　许季高怡如相继而逝仲退有诗悼之亦复次韵
　　徐瑞　用前韵寄仲退
　　徐瑞　用月湾咏寄题江仲心远堂
　　徐瑞　用仲退韵别周南翁
　　徐瑞　用仲退韵寄芳洲
　　徐瑞　余与仲退读书山间壬至子无一日相拾已丑仲退去此余亦连年忧患回首
　　徐瑞　余自子至丁酉十年之间诗不及百首而困穷流落之历历可见虽政使岁得
　　徐瑞　与陈善从
　　徐瑞　雨中对酴醾
　　徐瑞　元日题仲退漫游四后
　　徐瑞　月礀自杭归以诗问讯
　　徐瑞　月湾癖地山中诛芭归隐怡如赋诗次韵赞决
　　徐瑞　月湾以路学正摄番江长收租长洲有怀朽纯赋诗寄次韵为谢
　　徐瑞　月湾约游鹅塘不果再约送南翁北上共了庐阜之债以诗订盟
　　徐瑞　赠别彭东阜
　　徐瑞　正月十五日月湾偕胡茂元来访别后用月湾韵寄赠茂元
　　徐瑞　仲春留周氏馆中与仲爱怡如剧论句日而后返二君寄诗次韵为谢
　　徐瑞　仲退示芳洲半居律诗三首并示和章次韵芳洲一笑并简仲退
　　徐瑞　重过钟潭寺月湾有诗次韵
　　徐瑞　子元日
　　徐瑞　自省
　　徐瑞　醉中作
　徐申　句
　徐师　登楼望黄山
　徐师仁
　　徐师仁　登瑞岩山
　　徐师仁　九仙山
　徐时　石门题壁
　徐氏　诗一首
　徐寿朋
　　徐寿朋　白云亭
　　徐寿朋　胜会堂
　徐寿仁
　　徐寿仁　句
　　徐寿仁　题昼寂轩
　徐舜俞　送梵才上人归天台
　徐似道
　　徐似道　白龙洞
　　徐似道　北闸停舟
　　徐似道　呈周子充
　　徐似道　莼菜二首
　　徐似道　硐岭樵歌
　　徐似道　发白雪楼
　　徐似道　过月岩
　　徐似道　海棠
　　徐似道　和诚斋跋梅坡诗卷
　　徐似道　扈雝牧笛
　　徐似道　缙云道中
　　徐似道　九日
　　徐似道　句
　　徐似道　马桥秋月
　　徐似道　买砚
　　徐似道　妙严禅寺
　　徐似道　偶题
　　徐似道　瓶中梅花
　　徐似道　蒲
　　徐似道　荠
　　徐似道　秋日
　　徐似道　诗一首
　　徐似道　石夫人
　　徐似道　守太和
　　徐似道　水仙花二首
　　徐似道　宿云岩二首
　　徐似道　唐史君与正新建浮桥
　　徐似道　题苍岭
　　徐似道　题仙居道中
　　徐似道　题仙居相湖
　　徐似道　题雪巢
　　徐似道　酴醾
　　徐似道　为刘改之作五首
　　徐似道　溪上值雨
　　徐似道　萱草花
　　徐似道　岩桂花
　　徐似道　杨梅
　　徐似道　游庐山得蟹
　　徐似道　虞仲房司马游远约予不赴因次其韵
　　徐似道　舟行
　　徐似道　舟中
　　徐似道　竹
　　徐似道　装太和米纲
　　徐似道　自笑
　徐崧　绝命诗
　徐太玉　西窗
　徐天锡　八识诗
　徐天佑
　　徐天佑　白楼亭
　　徐天佑　箪醪河
　　徐天佑　方干岛
　　徐天佑　洛思山
　　徐天佑　钱王祠
　　徐天佑　许询园
　徐庭筠　咏竹
　徐网　白龙寺
　徐文澜　咏酒
　徐文卿
　　徐文卿　感兴
　　徐文卿　绝句
　　徐文卿　庐陵刘氏以仲立於枕上和余韵夜半得诗句敲门唤余余摄衣而起相对语
　　徐文卿　南涧小饮夜过景德次仲止韵
　　徐文卿　偶题
　　徐文卿　秋后二首
　　徐文卿　送春
　　徐文卿　因放翁以剑南诗稿为赠咏叹之余赋短歌以谢
　　徐文卿　游洞岩
　　徐文卿　雨后到南山村家
　徐锡之　喝水岩
　徐献可
　　徐献可　南塘
　　徐献可　书斋
　徐献子　游洞霄
　徐忻
　　徐忻　剑池
　　徐忻　句
　徐信　句
　徐暄　壬寅仲秋二十有五日哭东莱先生之墓
　徐铉
　　徐铉　爱敬寺有老僧尝游长安言秦雍间事历历可听因赠此诗兼示同行客
　　徐铉　北使还襄邑道中作
　　徐铉　北苑侍宴杂咏诗　风
　　徐铉　北苑侍宴杂咏诗　菊
　　徐铉　北苑侍宴杂咏诗　水
　　徐铉　北苑侍宴杂咏诗　松
　　徐铉　北苑侍宴杂咏诗　竹
　　徐铉　避难东归依韵和黄秀才见寄
　　徐铉　贬官泰州出城作
　　徐铉　病题二首
　　徐铉　步虚词五首
　　徐铉　常州驿中喜雨
　　徐铉　陈觉放还至泰州惟诗风寄作此答之
　　徐铉　陈侍郎宅观花烛
　　徐铉　池州陈使君见示游齐山诗因寄
　　徐铉　酬郭先辈
　　徐铉　除夜
　　徐铉　春分日
　　徐铉　春尽日游后湖赠刘起居
　　徐铉　春日紫岩山期客不至
　　徐铉　春夜月
　　徐铉　从驾东幸呈诸公
　　徐铉　从兄龙武将军没於边戍过旧营宅作
　　徐铉　代书寄泗州钱侍郎
　　徐铉　代书寄宋州钱大监
　　徐铉　代书寄谈鍊师
　　徐铉　得浙西郝判官书未及报闻燕王移镇京口因寄此诗问方判官田书记消息
　　徐铉　登甘露寺北望
　　徐铉　冬至日奉和御制
　　徐铉　奉酬度支陈员外
　　徐铉　奉和宫傅相公怀旧见寄四十韵
　　徐铉　奉和七夕应令
　　徐铉　奉和武功学士舍人纪赠文懿大师净公
　　徐铉　奉和右省仆射西亭高卧作
　　徐铉　奉和御制春雨
　　徐铉　奉和御制殿前松兼以书事
　　徐铉　奉和御制寒食十韵
　　徐铉　奉和御制棋二首
　　徐铉　奉和御制扇
　　徐铉　奉和御制暑中书怀
　　徐铉　奉和御制岁日二首
　　徐铉　奉和御制闻早蝉
　　徐铉　奉和御制夏中垂钓作
　　徐铉　奉和御制烟
　　徐铉　奉和御制要毬
　　徐铉　奉和御制元灯
　　徐铉　奉和御制早春
　　徐铉　奉和御制茱萸
　　徐铉　奉和子龙大监与舍弟赠答之什
　　徐铉　奉命南使经彭泽
　　徐铉　奉使九华山中涂遇青阳薛郎中
　　徐铉　附池州薛郎中书因寄歙州张员外
　　徐铉　附书与钟郎中因寄京妓越宾
　　徐铉　赋得彩燕
　　徐铉　赋得捣衣
　　徐铉　赋得有所思
　　徐铉　赋石奉送德林少尹员外
　　徐铉　赋是风光草际浮
　　徐铉　赋是霍将军辞第
　　徐铉　赋是秋江晚照
　　徐铉　阁皂山
　　徐铉　观灯玉台体十首
　　徐铉　观吉王花烛
　　徐铉　观人读春秋
　　徐铉　光穆皇后挽歌三首
　　徐铉　过江
　　徐铉　寒食成判官垂访在赠
　　徐铉　寒食日作
　　徐铉　寒食宿陈公塘上
　　徐铉　翰林游舍人清明日入院中涂见过余明亦入西省上直因寄游君
　　徐铉　和白州钱使君上元夜侍宴
　　徐铉　和表弟包颍见寄
　　徐铉　和陈表用员外求酒
　　徐铉　和陈处士在雍丘见寄
　　徐铉　和陈洗马山壮新泉
　　徐铉　和陈赞善致仕还京口
　　徐铉　和方泰州见寄
　　徐铉　和复州李太保酬笔
　　徐铉　和翰长闻四枢副翰邻居夜宴
　　徐铉　和集贤钟郎中
　　徐铉　和贾员外戬见赠玉蕊花栽
　　徐铉　和江西肃少卿见寄二首
　　徐铉　和江西萧少卿见寄二首
　　徐铉　和江州江中丞见寄
　　徐铉　和金州钱太保春雨
　　徐铉　和筠州谈鍊师见寄
　　徐铉　和李太保寄刁秘书
　　徐铉　和李秀才端午日风寄
　　徐铉　和李秀才雪中求酒
　　徐铉　和李宗谔秀才赠蒯员外
　　徐铉　和门下殷侍郎新茶二十韵
　　徐铉　和昮道人见寄
　　徐铉　和明道人宿山寺
　　徐铉　和明上人除夜见寄
　　徐铉　和钱秘监旅居秋怀二首
　　徐铉　和钱秘监与边谏议南宫同直赠答
　　徐铉　和清源太保寄湖州潘郎中
　　徐铉　和清源太保闲居偶怀
　　徐铉　和司门郎中陈彦
　　徐铉　和太常萧少卿近郊马上偶吟
　　徐铉　和谭鍊师见寄
　　徐铉　和王明府见寄
　　徐铉　和王庶子寄题兄长建州廉使新亭
　　徐铉　和尉迟赞善病中见寄
　　徐铉　和尉迟赞善伙暮僻居
　　徐铉　和无少卿雪
　　徐铉　和歙州陈使君见寄
　　徐铉　和萧郎中午日见寄
　　徐铉　和萧郎中小雪日作
　　徐铉　和萧少卿见庆新居
　　徐铉　和徐秘书
　　徐铉　和殷舍人萧员外春雪
　　徐铉　和印先辈及第后献座主朱舍人郊居之作
　　徐铉　和颖川曹监军
　　徐铉　和元少卿送越僧
　　徐铉　和元帅书记萧郎中观习水师
　　徐铉　和元宗元日大雪登楼
　　徐铉　和张少监晚菊
　　徐铉　和张少监舟中望蒋山
　　徐铉　和张先辈见寄二首
　　徐铉　和致仕张尚书新创道院
　　徐铉　和钟大监泛舟同游见示
　　徐铉　和钟郎中送朱先辈还京垂寄
　　徐铉　贺殷游二舍人入翰林江给事拜中丞
　　徐铉　后湖访古各赋一题得西邸
　　徐铉　还过东都留守周公筵上赠座客
　　徐铉　回至瓜洲献侍中
　　徐铉　回至南康题紫极宫里道士房
　　徐铉　寄从兄宪兼示二弟
　　徐铉　寄抚州钟郎中
　　徐铉　寄和州韩舍人
　　徐铉　寄驾部郎中
　　徐铉　寄江都路员外
　　徐铉　寄江州萧给事
　　徐铉　寄蕲州高郎中
　　徐铉　寄饶州王郎中效李白体
　　徐铉　寄舒州杜员外
　　徐铉　寄舒州乐学士
　　徐铉　寄外甥苗武仲
　　徐铉　寄歙州吕判官
　　徐铉　寄萧给事
　　徐铉　寄玉笥山沈道士
　　徐铉　寄张阶州
　　徐铉　寄钟谟
　　徐铉　江舍人宅筵上有妓唱和州韩舍人歌辞因以寄
　　徐铉　将过江题白沙馆
　　徐铉　将去广陵别史员外南斋
　　徐铉　进雪诗
　　徐铉　禁中新月
　　徐铉　京口江际弄水
　　徐铉　京使回自临川得从兄书寄诗依韵和
　　徐铉　经东都太子桥
　　徐铉　景阳台怀古
　　徐铉　九日落星山登高
　　徐铉　九日雨中
　　徐铉　九月三十夜雨寄故人
　　徐铉　九月十一日寄陈郎中
　　徐铉　句
　　徐铉　哭刑部侍郎乔公诗
　　徐铉　离歌辞五首
　　徐铉　立秋后一日与朱舍人同直
　　徐铉　临石步港
　　徐铉　留题
　　徐铉　柳枝词十首
　　徐铉　柳枝辞十二首
　　徐铉　庐陵别朱观先辈
　　徐铉　蒙恩赐酒奉旨令醉进诗以谢
　　徐铉　孟君别后相续寄书作此酬之
　　徐铉　梦游三首
　　徐铉　明道人归西林求题院额作此送之
　　徐铉　纳后夕侍宴
　　徐铉　南都遇前嘉鱼刘令言游闽岭作此与之
　　徐铉　欧阳大监雨中视决堤因堕水明日见於省中因戏之
　　徐铉　抛毯乐辞二首
　　徐铉　陪王庶子游后湖涵虚阁
　　徐铉　陪郑王相公赋檐前垂冰应教依韵
　　徐铉　棋赌赋诗输刘起居
　　徐铉　青雪应制
　　徐铉　清明日清远峡作
　　徐铉　秋日泛舟赋苹花
　　徐铉　秋日卢龙村舍
　　徐铉　秋日雨中与萧赞善访殷舍人於翰林座中作
　　徐铉　山路花
　　徐铉　邵伯埭下寄高邮陈郎中
　　徐铉　十日和张少监
　　徐铉　史馆庭梅见其毫末历载三十今已半估同僚诸公唯相公与铉在耳睹物兴
　　徐铉　使浙西先寄献燕王侍中
　　徐铉　侍宴赋是归雁
　　徐铉　送表侄达师归鄱阳
　　徐铉　送察院李侍御使庐陵因寄孟员外
　　徐铉　送长社胡明府
　　徐铉　送陈秘监归泉州
　　徐铉　送陈使君之同州
　　徐铉　送陈先生之洪并寄萧少卿
　　徐铉　送从兄赴进入临川幕
　　徐铉　送德林郎中学士赴东府得酒
　　徐铉　送德迈道人之豫章
　　徐铉　送德明道人还东林
　　徐铉　送荻柴与秀才朱观
　　徐铉　送坊州贾监军
　　徐铉　送冯侍御
　　徐铉　送冯中允使蜀
　　徐铉　送高起居之泾县
　　徐铉　送高舍人使岭南
　　徐铉　送高先驱辈南归
　　徐铉　送高秀才
　　徐铉　送龚明府九江归宁
　　徐铉　送龚员外赴江州幕
　　徐铉　送国子徐博士之沣州
　　徐铉　送郝郎中为浙西判官
　　徐铉　送和州张员外为江都令
　　徐铉　送黄梅江明府
　　徐铉　送黄秀才姑熟辟命
　　徐铉　送净道人
　　徐铉　送净道人东游
　　徐铉　送客至城西望图山因寄浙西府中
　　徐铉　送蒯司录归京
　　徐铉　送蒯员外东游旧治
　　徐铉　送乐学士知舒州
　　徐铉　送礼部潘尚书致仕还建安
　　徐铉　送李补阙知韶州
　　徐铉　送李道士南游
　　徐铉　送李秀才归建安
　　徐铉　送李著和之汉阳
　　徐铉　送历阳方明府
　　徐铉　送廖舍人江南安抚
　　徐铉　送刘山阳
　　徐铉　送刘司直出宰
　　徐铉　送孟宾至如归员外还新淦
　　徐铉　送秘阁朱员外知复州
　　徐铉　送南华张主簿改承县
　　徐铉　送欧阳大监游庐山
　　徐铉　送彭秀才
　　徐铉　送彭秀才南游
　　徐铉　送钱副使黎阳发运
　　徐铉　送钱先辈之虔州
　　徐铉　送清道人归西山
　　徐铉　送容州程员外端州吴员外
　　徐铉　送阮殿丞之静海
　　徐铉　送阮监丞赴馀杭
　　徐铉　送阮洗马之全州
　　徐铉　送慎大卿解官侍亲
　　徐铉　送施州单员外
　　徐铉　送史馆高员外使岭南
　　徐铉　送苏州梁补阙
　　徐铉　送汤舍人之陈州
　　徐铉　送汪处士还黟歙
　　徐铉　送王监丞之历阳
　　徐铉　送王四十五归东都
　　徐铉　送王员外宰德安
　　徐铉　送望江张明府
　　徐铉　送魏舍人仲甫为蕲州判官
　　徐铉　送文懿大师净公西游
　　徐铉　送无帅书记高郎中出为婺源建威军使
　　徐铉　送吴郎西使成州
　　徐铉　送吴郎中为宣州推官知泾县
　　徐铉　送吴支使之长安
　　徐铉　送下博陈员外
　　徐铉　送萧尚书致仕归庐陵
　　徐铉　送写真成处士入京
　　徐铉　送谢著和之濠梁
　　徐铉　送新除国博徐员外知婺州
　　徐铉　送修武郑主簿纠郡梓潼兼寄王舍人八韵
　　徐铉　送许郎中歙州判官黟县
　　徐铉　送宣州丘判官
　　徐铉　送宣州张员外
　　徐铉　送薛少卿赴青阳
　　徐铉　送勋道人之建安
　　徐铉　送严秀才下第东归
　　徐铉　送杨郎中唐员外奉使湖南
　　徐铉　送应之道人归江西
　　徐铉　送元道人还水西寺
　　徐铉　送頵道oo还西山
　　徐铉　送赞宁道人归浙中
　　徐铉　送曾秀才
　　徐铉　送曾直馆归宁泉州
　　徐铉　送张学士μ′西川
　　徐铉　送郑先驱辈及第西归
　　徐铉　送周郎中还司
　　徐铉　送周味道秀才东归见别依韵
　　徐铉　送周员外之达
　　徐铉　送朱先辈尉庐陵
　　徐铉　宿蒋帝庙明日游山南诸寺
　　徐铉　宿茅山寄舍弟
　　徐铉　太傅相公深感庭梅再成绝唱曲垂借示倍认知怜谨用旧韵攀和
　　徐铉　太傅相公以庭梅二篇许舍弟同赋财迂藻思曲有虚称谨衣韵奉和庶申感
　　徐铉　太师相公挽歌词二首
　　徐铉　泰州道中却寄东京故人
　　徐铉　陶使君挽歌二首
　　徐铉　题白鹤庙
　　徐铉　题碧岩亭赠孙尊题
　　徐铉　题伏龟山北隅
　　徐铉　题画石山
　　徐铉　题雷公井
　　徐铉　题梁王旧园
　　徐铉　题殷舍人宅木芙蓉
　　徐铉　题紫阳观
　　徐铉　天阙山绝句
　　徐铉　晚归
　　徐铉　晚憩白鹤庙寄句容张少府
　　徐铉　王三十七自京垂访和此送之
　　徐铉　文献太子挽歌辞五首
　　徐铉　文彧少卿文山郎中交好深至二纪已馀暌别数年二子长逝奉使岭青塼次
　　徐铉　闻查建州陷贼寄钟郎中
　　徐铉　闻雁寄故人
　　徐铉　吴王挽词
　　徐铉　谢文静墓不作
　　徐铉　行园树
　　徐铉　宣威苗将军贬官后重经故宅
　　徐铉　雪中作
　　徐铉　亚元舍人不替深知猥贻佳作三篇清绝不敢轻酬因为长歌聊以为报未竟
　　徐铉　严相公宅牡丹
　　徐铉　邺都行在刁和秘书见寄
　　徐铉　依韵和令公大王蔷薇诗
　　徐铉　移饶州别周使君
　　徐铉　以端豨砚酬张员外水精珠兼和来篇
　　徐铉　忆新淦觞池寄孟宾于员外
　　徐铉　驿中七夕
　　徐铉　印秀才至舒州见寻别后寄诗依韵和
　　徐铉　应制赏花
　　徐铉　咏梅子真送郭先辈
　　徐铉　咏史
　　徐铉　游方山宿李道士房
　　徐铉　游蒋山题辛夷花寄陈奉礼
　　徐铉　又赋早春书事
　　徐铉　又和八日
　　徐铉　又和刁秘书寄李太保
　　徐铉　又和寄光山徐员外
　　徐铉　又和游光睦院
　　徐铉　又绝句寄题毗陵驿
　　徐铉　又三绝
　　徐铉　又题白鹭洲江鸥送陈君
　　徐铉　又听霓裳羽衣曲送陈君
　　徐铉　又五言
　　徐铉　右省仆射后湖亭闲宴铉惟宿直先驱归赋留献
　　徐铉　右省仆射相公垂览和诗复贻长句辄次来韵
　　徐铉　玉笥山留题
　　徐铉　御筵送邓王
　　徐铉　月真歌
　　徐铉　再领制诰和王明府见贺
　　徐铉　早春旬假独直寄江舍人
　　徐铉　早春左省寓直
　　徐铉　赠泰州掾令狐克己
　　徐铉　赠陶使君求梨
　　徐铉　赠王贞素先生
　　徐铉　赠维扬故人
　　徐铉　赠奚道士
　　徐铉　赠浙西雇推官
　　徐铉　赠浙西妓亚仙
　　徐铉　张员外好茅山风景求为句容令作此送
　　徐铉　谪居舒州累得韩高二舍人书作此寄之
　　徐铉　正初答钟郎中见招
　　徐铉　正初和鄂州边郎中见寄
　　徐铉　中书相公豨亭闲宴依韵
　　徐铉　重游木兰亭
　　徐铉　朱处士相与有山水之愿见送至南康作此以别之
　　徐铉　茱萸诗
　　徐铉　自题山亭三首
　　徐铉　走笔送义兴令赵宣辅
　徐雪庐　题{左山右昂}山禹庙石柱
　徐逊绵　句
　徐俨夫
　　徐俨夫　春晚
　　徐俨夫　贺黄见山应荐
　　徐俨夫　上郑丞相
　　徐俨夫　直钩和韵
　徐彦孚　和王公觌赏海云山茶合江梅花
　徐一山
　　徐一山　湖上
　　徐一山　偶成
　徐谊
　　徐谊　石井泉
　　徐谊　游沩山
　　徐谊　谪官南康军
　徐逸
　　徐逸　村居
　　徐逸　蒿
　　徐逸　梅花
　　徐逸　偶题
　　徐逸　昼眠治平寺
　徐应镳
　　徐应镳　绝命词
　　徐应镳　赠周孝子二首
　徐泳
　　徐泳　访孔文学
　　徐泳　寿广东陶漕
　徐用亨　嘲教授
　徐庾　诗一首
　徐棫翁　凤凰台
　徐遹
　　徐遹　赋门同舟赴省举
　　徐遹　琼林宴罢作
　徐元杰
　　徐元杰　别昩江易耕道
　　徐元杰　部中观新竹有感
　　徐元杰　初夏
　　徐元杰　次韵何陆二别驾同游灵山阁三首
　　徐元杰　次章守鹿鸣宴韵
　　徐元杰　次赵守鹿鸣宴韵
　　徐元杰　村家
　　徐元杰　大巧
　　徐元杰　登灵鹫千佛阁为往山野堂绍祖留题
　　徐元杰　登仙人掌山
　　徐元杰　供铨部职
　　徐元杰　馆中分韵钱李大著出守上饶
　　徐元杰　和怀玉本老
　　徐元杰　和金兄
　　徐元杰　和李文溪送青云道人归杭韵
　　徐元杰　和汪君
　　徐元杰　和袁守
　　徐元杰　和章宰访祝子寿来青书院韵
　　徐元杰　和祝子寿作诗须索意韵
　　徐元杰　荷花
　　徐元杰　湖上
　　徐元杰　画龙
　　徐元杰　及第谢恩
　　徐元杰　甲辰恭和御制
　　徐元杰　饯江东绣使庸斋赵玉堂二首
　　徐元杰　饯刘恭父二首
　　徐元杰　饯上饶推幕叶西涧召为国子录二首
　　徐元杰　饯永丰易丞赴庾檄
　　徐元杰　郊行
　　徐元杰　来青书院桃花
　　徐元杰　旅舍灯
　　徐元杰　梦神人曰公当以是字名庵觉来赋是庵诗
　　徐元杰　琼林宴恭和御制
　　徐元杰　入讲论语二首
　　徐元杰　山行
　　徐元杰　书安象祖静轩有感
　　徐元杰　送陈国珍之官鄱阳
　　徐元杰　送郡守
　　徐元杰　送上饶皇甫宰
　　徐元杰　送绍兴叶帅改当涂
　　徐元杰　送畏斋何监簿添倅解替东归
　　徐元杰　送尹子潜赴省
　　徐元杰　送俞兄赴省
　　徐元杰　宿部观铨法苦蚊
　　徐元杰　题方氏绿野园三首
　　徐元杰　题金华徐伯光义聚规约
　　徐元杰　题金氏三桂堂
　　徐元杰　题静轩
　　徐元杰　题李氏云庄
　　徐元杰　题日者李成斋所藏李文清幅
　　徐元杰　题严陵潇洒亭
　　徐元杰　题俞簿梅阜书院
　　徐元杰　题赵南卿愚山
　　徐元杰　题竹洲
　　徐元杰　挽都大王郎中二首
　　徐元杰　挽分宁张少仙二首
　　徐元杰　挽黄制属
　　徐元杰　挽克斋陈先生四首
　　徐元杰　挽前南剑添倅杨料院
　　徐元杰　挽求志居士王料院二首
　　徐元杰　挽王迪功
　　徐元杰　挽吴准斋
　　徐元杰　挽辛宪若五首
　　徐元杰　挽宜春赵别驾二首
　　徐元杰　戊戌恭和御制
　　徐元杰　戊戌馆中分韵饯刘秘书
　　徐元杰　席间和周颖斋韵
　　徐元杰　雪
　　徐元杰　讯剑浦主簿詹栋斋
　　徐元杰　丫头岩
　　徐元杰　以琴送郡守二首
　　徐元杰　咏以人与天地万物为一体刻印章诗
　　徐元杰　游鹫峰赠埜堂和尚
　　徐元杰　又用韵答何上舍
　　徐元杰　又赠日者曰清朝贵官
　　徐元杰　又赠术士薛镜台二首
　　徐元杰　云锦堂
　　徐元杰　赞勉昶道者题经
　　徐元杰　早起玉堂窗前俯方池有感
　　徐元杰　赠刀镊王诚三首
　　徐元杰　赠方介石
　　徐元杰　赠风鉴神眼
　　徐元杰　赠鉴堂
　　徐元杰　赠临川胡丈文求丛桂书院字
　　徐元杰　赠毛梅谷
　　徐元杰　赠欧阳奇父偕弟卿赴省
　　徐元杰　赠日者李成斋
　　徐元杰　赠日者林雪庵
　　徐元杰　赠日者庐生
　　徐元杰　赠日者杨应斋
　　徐元杰　赠谈星叶生
　　徐元杰　赠香溪留君东上
　　徐元杰　赠徐鉴堂
　　徐元杰　赠章酉仲
　　徐元杰　蜘蛛
　　徐元杰　直宿禁中
　徐元娘　绝命诗
　徐圆老　仙人石
　徐月溪
　　徐月溪　含笑花
　　徐月溪　句
　　徐月溪　山茶花
　　徐月溪　智果庵
　徐憊　瀫波亭
　徐璋　送举人
　徐昭然　句
　徐照
　　徐照　爱梅歌
　　徐照　拔蒲曲
　　徐照　白石岩
　　徐照　白下
　　徐照　白岩僧舍
　　徐照　病起呈灵舒紫芝寄文渊
　　徐照　病中作
　　徐照　不寐
　　徐照　采兰曲
　　徐照　采莲曲二首
　　徐照　蝉
　　徐照　郴州苏仙人宅
　　徐照　陈保之访宿
　　徐照　陈待制五月十四日生朝
　　徐照　愁
　　徐照　酬翁常之
　　徐照　酬赠徐玑
　　徐照　春日曲
　　徐照　促促词
　　徐照　答徐玑
　　徐照　道书记房老梅
　　徐照　登东宝山僧舍
　　徐照　登宿觉庵
　　徐照　登歙山寺
　　徐照　登祝融峰
　　徐照　低飞雀
　　徐照　杜甫坟
　　徐照　渡钱塘江
　　徐照　访观公不遇
　　徐照　访可公宿
　　徐照　访僧居
　　徐照　访奭公宿和其韵
　　徐照　访潇岸黄仲立
　　徐照　访赵紫芝
　　徐照　放鱼歌
　　徐照　废居行
　　徐照　分题得渔村晚照
　　徐照　釜下吟
　　徐照　高山寺晚望
　　徐照　各远祸
　　徐照　宫词二首
　　徐照　宫怨
　　徐照　古怨曲
　　徐照　观所养鸂鶒
　　徐照　光武庙
　　徐照　归来
　　徐照　桂阳道中
　　徐照　过鄱阳湖
　　徐照　和潘德久喜徐文渊赵紫芝还里
　　徐照　和翁常之
　　徐照　和翁灵舒冬日书事三首
　　徐照　洪州城下作
　　徐照　怀如顺上人
　　徐照　怀赵紫芝翁灵舒
　　徐照　还旧山作
　　徐照　黄哺歌
　　徐照　黄公济
　　徐照　蝗飞高
　　徐照　会宿赵紫芝宅
　　徐照　会饮鲍史君池
　　徐照　寄家书作
　　徐照　寄筠阳赵紫芝推官
　　徐照　寄刘孝若
　　徐照　寄翁灵舒
　　徐照　寄徐文渊
　　徐照　寄赠葛朴翁
　　徐照　寄赵紫芝
　　徐照　江南曲
　　徐照　江上翁
　　徐照　净光山四咏呈水心先生　茶山堂
　　徐照　净光山四咏呈水心先生　会景轩
　　徐照　净光山四咏呈水心先生　绝境亭
　　徐照　净光山四咏呈水心先生　宿觉庵
　　徐照　菊
　　徐照　筠州送赵判院归九江
　　徐照　筠州同陈主簿游园
　　徐照　筠州赠邓汉卿
　　徐照　哭鲍清卿
　　徐照　哭居尘禅师
　　徐照　哭潘德久
　　徐照　哭翁诚之
　　徐照　括溪和徐文渊
　　徐照　李夫人
　　徐照　李溪曲别郑遇
　　徐照　练波曲
　　徐照　林中奉酬翁卷
　　徐照　刘明远会宿翁灵舒西斋
　　徐照　柳下闻蝉
　　徐照　柳叶词
　　徐照　露
　　徐照　路逢杨嘉猷赴官严州
　　徐照　路上花
　　徐照　鹭鸶
　　徐照　美人睡起曲
　　徐照　猛虎行
　　徐照　觅班竹作床
　　徐照　悯交
　　徐照　陌上柳
　　徐照　莫愁曲
　　徐照　南岳万年松
　　徐照　贫居
　　徐照　缲丝曲
　　徐照　妾薄命
　　徐照　青鸠词
　　徐照　青溪阁
　　徐照　求邓叔珍画
　　徐照　劝鱼吟
　　徐照　入湘二首
　　徐照　瑞安道房观陈友云古柏命予作诗
　　徐照　三阁词二首
　　徐照　三峡吟
　　徐照　山中
　　徐照　山中即事
　　徐照　山中寄翁卷
　　徐照　山中吟
　　徐照　商人妇
　　徐照　上封寺
　　徐照　上木詹事生日十月十五
　　徐照　石家洞口
　　徐照　石门瀑布
　　徐照　石屏歌为潘隐父作
　　徐照　衰柳
　　徐照　送尘老归旧房
　　徐照　送尘老入广化米开田
　　徐照　送陈池州十二韵
　　徐照　送陈郎中知严州
　　徐照　送侯宁
　　徐照　送李伟归黄山
　　徐照　送木宗院
　　徐照　送奭上人化缘
　　徐照　送翁诚之
　　徐照　送翁诚之赴阙
　　徐照　送翁灵舒游边
　　徐照　送徐玑
　　徐照　送徐文渊赴省试
　　徐照　送薛子舒福州省觐
　　徐照　送湛番才叔倅新安
　　徐照　送张真翁赴举
　　徐照　送朱严伯
　　徐照　宿吉州永庆寺
　　徐照　宿寺
　　徐照　宿翁卷书斋
　　徐照　宿翁灵舍幽居期赵紫芝不至
　　徐照　宿永康
　　徐照　塔山作
　　徐照　桃花岭
　　徐照　题鲍史君林园
　　徐照　题陈待制湖楼
　　徐照　题单丙文画像
　　徐照　题淡岩
　　徐照　题钓台
　　徐照　题丁少瞻林园
　　徐照　题归雁图
　　徐照　题何仙姑旧居
　　徐照　题侯侣之九歌图
　　徐照　题怀素台
　　徐照　题慧二梅图
　　徐照　题江心寺
　　徐照　题筠州赵县丞寒谷
　　徐照　题李半村晒蓑台
　　徐照　题李商叟半村壁
　　徐照　题罗隐故居
　　徐照　题衢州石壁寺
　　徐照　题桃花夫人庙
　　徐照　题陶贞白故居
　　徐照　题翁卷山居二首
　　徐照　题浯溪
　　徐照　题夏景清湘中阁
　　徐照　题芗林
　　徐照　题信州祥符寺
　　徐照　题信州赵昌甫林居
　　徐照　题薛景石瓜庐
　　徐照　题永州唐德明竹园
　　徐照　题愚溪堂
　　徐照　题张提举西野
　　徐照　题赵明叔新居
　　徐照　题赵运管吟篷
　　徐照　题真娘墓
　　徐照　同地歌
　　徐照　同刘孝若野步
　　徐照　同徐文渊登永州高山寺
　　徐照　同赵紫芝宿翁灵舒所居
　　徐照　途中
　　徐照　途中寄赵紫芝
　　徐照　玩月
　　徐照　挽陈夫人
　　徐照　挽陈西老母
　　徐照　挽陈益谦
　　徐照　挽王大夫
　　徐照　挽徐一之
　　徐照　未廻车
　　徐照　畏虎
　　徐照　闻水
　　徐照　溪行寄灵舒
　　徐照　喜蒋德瞻还里
　　徐照　喜翁卷至
　　徐照　相中别邓该
　　徐照　湘江曲
　　徐照　湘口
　　徐照　湘中寒夜
　　徐照　湘中中秋
　　徐照　谢徐玑惠茶
　　徐照　谢薛总干惠茶盏
　　徐照　信州水南
　　徐照　雁
　　徐照　夜听黄仲立弹广陵
　　徐照　移家雁池
　　徐照　忆赵紫芝
　　徐照　灉湖作
　　徐照　永州寄翁灵舒
　　徐照　永州书怀
　　徐照　游衡山
　　徐照　游潇东和徐文渊
　　徐照　游雁荡山八首　宝冠寺
　　徐照　游雁荡山八首　大龙湫瀑布
　　徐照　游雁荡山八首　灵峰
　　徐照　游雁荡山八首　灵岩
　　徐照　游雁荡山八首　能仁寺
　　徐照　游雁荡山八首　石门庵
　　徐照　游雁荡山八首　寿昌道中
　　徐照　游雁荡山八首　赠东庵约公
　　徐照　渔家
　　徐照　渔者
　　徐照　猿皮
　　徐照　赠不食姑
　　徐照　赠从善上人
　　徐照　赠大罗山李秀才
　　徐照　赠邓都监
　　徐照　赠江心寺钦上人
　　徐照　赠九华李丹士
　　徐照　赠刘明远
　　徐照　赠潘德久
　　徐照　赠实老
　　徐照　赠溪上翁
　　徐照　赠张将领十六韵
　　徐照　赠朱道士
　　徐照　昭君词
　　徐照　征妇思
　　徐照　中夕
　　徐照　种菊
　　徐照　重题翁卷山居
　　徐照　舟上
　　徐照　舟中
　　徐照　朱可肥陈西老徐灵渊携酒饯别饮罢以周兴嗣千字文中语为韵曰谓语助
　　徐照　子规
　　徐照　自君之出矣
　徐直方　观水
　徐陟　句
　徐仲谋
　　徐仲谋　白苹洲
　　徐仲谋　句
　　徐仲谋　留题郫县西禅院古调诗
　徐灼　贺山
　徐子元　贺谢文二子文武登科
　徐自明
　　徐自明　华盖仙山院
　　徐自明　游浯溪
　徐宗斗　石华表
　徐作　王文孺舑庵










ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：徐



徐宝之

徐宝之　长沙

冬迫水逾瘦，湘梅岸岸开。

云心岳麓树，雪意定王台。

江晚船争集，山寒使未来。

汉廷难用少，流落贾生材。

徐宝之

徐宝之　湖上客舍睡起

湿云冉冉树藏鸦，秋岸无人小艇斜。

细雨入帘新睡起，晚□吹落木犀花。

徐宝之

徐宝之　寄李南金

野风摇枯莇，长夜山雨寒。

梦忽堕千里，拊胥黄木湾。

美人秋水容，众芳洁初服。

海树鸣骚骚，醉吟瘴云宿。

忆昔西窗眠，三豩月如水。

忽作千日别，人生别能几。

有客从南来，说君新况好。

升沉何足云，令德似为宝。

同袍涧谷友，掉臂青云端。

而我卧山阿。淡心如露兰。

手种麓下梅，半吐欲迟雪。

再三拂霜纨，待君画孤洁。

寄书何时到，岁晚百念中。

天涯一望断，雁远夕阳红。

徐宝之

徐宝之　寄潘子善

少阳一疏折群奸，拂袖归来日月闲。

误国小人犹法从，扣阍诸子自贤关。

是非颇亦通千古，义利那能立两间。

若向西湖浮画舫，好倾卮酒酹孤山。

徐宝之

徐宝之　寄远词二首

江头风雨多，蘼芜湿春香。

皎皎千里心，闺中春梦长。

晓城鼓声发，寄书问河阳。

君行紫骝老，君母白发黄。

徐宝之

徐宝之　寄远词二首

暮堂解罗衣，未洗别时泪。

燕子雨中归，春寒门已闭。

边城想如此，草色入湖地。

花前教小郎，已解识侯字。

徐宝之

徐宝之　江涨

万里吴江湘浦图，一春摹在小村隅。

南山欲霁北山雨，昨日平涛今日湖。

荻岸出时知水减，桐花过后有寒无。

老渔心在苍茫外，梦破三更水鸟呼。

徐宝之

徐宝之　句

尽日飞花急，隔溪芳草深。

徐宝之

徐宝之　句

炊熟风瓢动，吟归雪砚枯。

徐宝之

徐宝之　秋风入我户

秋风入我户，翩翩动床帷。

咄唶中夜起，奈何我心悲。

四海岂不大，伤哉无己知。

徐宝之

徐宝之　秋日溪上

行尽苔阶碧甽长，早秋风味入思量。

蕙香半在空堂梦，荷雨多於别岸凉。

独夜玉弦知寂寞，旧愁湘月记微茫。

採江节晚秋心远，一舸轻颸过夕阳。

徐宝之

徐宝之　题荆公祠

草树荒凉门半开，管祠人去不曾来。

漫装舒国簪貂坐，何似钟山策蹇回。

后世诗名高北斗，向时国论冷残灰。

近儒作记存东庑，一丈寒碑立翠苔。

徐宝之

徐宝之　续湖阴曲

巴滇之马如游龙，宝鞭袅袅回如风。

将军梦断忽心战，五骑飞出寻无踪。

道旁客姥头欲白，惊见归韉如电击。

当时天子重丁宁，典午安危争一刻。

大宁王气方中天，南阳表兖森戈鋋。

金函诏下传羽檄，狂奴喑死如寒蝉。

老骥志欲千里伸，晋天不覆鬼蜮臣。

草间怅望可人土，老却江潭钟柳人。

徐冲渊

徐冲渊　冰壶

一泓虽浅清，长时自甘冷。

可怜病渴人，临深垂短绠。

徐冲渊

徐冲渊　冲虚斋池荷

道人埋瓮作新塘，胸次五湖波渺茫。

太华移根聊戏剧，洄池分种不寻常。

冰壶夜浸绿荷露，玉鉴晚吹红藕香。

可待秋风莲子熟，会乘一叶泛沧浪。

徐冲渊

徐冲渊　奉和御制秋怀诗二首

东壁星辰烂不收，夜凉河汉截天流。

芙蓉院静琴三叠，翡翠帘开月一钩。

黄屋非心辞大宝，碧云有意思高秋。

金声玉振掩前作，汉祖空怀猛士忧。

徐冲渊

徐冲渊　奉和御制秋怀诗二首

天末虹蝩晚未收，龙池新雨涨清流。

鸥缘适意频依渚，鱼不贪香懒上钩。

剩喜三边无警报，况当万宝得成秋。

啸歌高蹈羲皇上，不复深贻海内忧。

徐冲渊

徐冲渊　句

破衲卷云秋漠漠。

徐冲渊

徐冲渊　清音亭憩暑

水落石涧鸣，中含太古音。

安得微妙人，写入朱弦琴。

六月天不雨，赤日云无阴。

道人憩其侧，脱巾卧青林。

好风松上来，聊复披吾襟。

朱炎拆厚地，晴岚冒高岑。

愿分一勺泉，为民作甘霖。

徐冲渊

徐冲渊　清隐斋饮酒

暖风薄衣轻烟散，晴日游丝飞絮乱。

竹窗午梦啼鸟惊，松轩晚饮幽人唤。

一壶碧酒如春浓，万斛羇愁若冰泮。

兴来索笔谩题诗，碧桃花不纶巾岸。

徐冲渊

徐冲渊　题清音亭

新池碧甽玉回环，一水来从天柱山。

试作流觞拟修禊，兰亭风景坐追还。

徐冲渊

徐冲渊　题清音亭

人间丝竹竞哇淫，只有清流解洗心。

试论此山泉石看，茂林修竹胜山阴。

徐冲渊

徐冲渊　题清音亭

泉声饱听玉琮琤，世路羊肠我倦行。

但得一觞仍一咏，不妨高枕寄浮生。

徐冲渊

徐冲渊　通明馆洒扫二首

圣恩宽大放还乡，便著草鞋挑钵囊。

中路忽逢天柱招，一行今侍玉皇香。

浮舟载月苕溪上，倚杖瞻云魏阙旁。

身到通明上头馆，好山惊见暮苍苍。

徐冲渊

徐冲渊　通明馆洒扫二首

逋客还山一笑咍，故人怜我不嫌猜。

晓猿夜鹤总欢喜，蕙帐草堂相与开。

可为雨芽烟蕨住，直缘流水古松来。

枝巢若许鹪{僚亻换鸟右}借，投老此生真快哉。

徐冲渊

徐冲渊　中秋夕设醮洞霄宫

老桂吹香古殿秋，琼钟敲处月当楼。

星坛露不斗光冷，天宇云空灏气浮。

羽客朝元锵玉佩，宝熏凝雾霭金蚢。

步虚政在千岩上，咫尺高灵想下游。

徐初学

徐初学　大涤洞天留题

化工欲使聚群灵，上下凿开洞府深。

云放碧峰蓝掩映，溜回小涧云浮沉。

至神莫测圆湫水，泽润能成大旱霖。

天下洞霄真第一，到兹宁不效虫吟。

徐次铎

徐次铎　极目亭

几点归舟破暮烟，数行雁字落霞边。

世间安得王摩诘，为写琴川作辋川。

徐存

徐存　游洞霄

清真羽士旧仙官，日奉琳宫紫翠间。

五洞烟霞龙窟宅，一壶天地道家山。

涤泉盘转冰涵沼，隐石屏开玉敞关。

可笑濯缨来览胜，输他高卧白云间。

徐大受

徐大受　方外诗友机空二禅娄诧连峰五月梅深林丛薄中娑中娑罗花物异每以未

九葩一萼鹤翎红，开落梅黄烟雨中。

千叶青莲无路到，不知春在石桥东。

徐大受

徐大受　归路过福圣观瀑布辉老踞坐盘石二绝题飞雨亭

电激河翻白雨飞，青烟紫雾落斜晖。

山中道士秘泉石，只到此亭牵客依。

徐大受

徐大受　归路过福圣观瀑布辉老踞坐盘石二绝题飞雨亭

一水高悬千尺梭，空林终日影婆娑。

仰天雄踞盘陀石，尊者趄身诺巨那。

徐大受

徐大受　入石桥路林木蓊郁但闻涧声潺潺忽惊湍飞雹骇绿纷红杂然而下口占二

略彴微分碧玉湾，杖藜穿破郁蓝天。

山深草木春无路，时有藤花一树妍。

徐大受

徐大受　入石桥路林木蓊郁但闻涧声潺潺忽惊湍飞雹骇绿纷红杂然而下口占二

琮琤林涧只听闻，想见萦崖络石纹。

忽作惊湍溅飞雹，半随花雨落纷纷。

徐大受

徐大受　入万年谒简庵清老追和曾使君诗板韵

踏破深崖苍石棱，八峰来谒简庵清。

山花照座一两点，雪狖叫云三四声。

诗带烟霞藏旧刻，门开楼阁见经行。

平田浅草归时路，风月依然度百城。

徐大受

徐大受　送辉老自赤城住圣水

道人去往本无心，云出空山鹤在阴。

试问白莲同净社，何如赤壁卧青林。

叫群孤雁水天阔，啼雪冷猿岩洞深。

要勘山门骑佛殿，春风杖锡偿来临。

徐大受

徐大受　题林咏道浮江别业

密林凝书寂，一叶动须惊。

砌净飞花影，池深落果声。

正宜铺枕簟，且复倒瓶罂。

向晚催归急，烟江野艇横。

徐大受

徐大受　崖桂花

重重帘幕护金猊，小树花开带麝脐。

寒色十分新疹粟，春心一点暗通犀。

香延棋畔仙人斧，影射灯前太乙藜。

从此再周花甲子，伴公长醉玉东西。

徐大受

徐大受　游石桥至塔头路

招手晴云豁，妙高峰顶头。

竹舆摇午梦，茗碗唤春愁。

俎豆罗千嶂，虚空起一沤。

危栏闲徙倚，万象入冥搜。

徐大正

徐大正　题钓台

光武初从血战回，故人长短尚论材。

中霄若起唐虞兴，未必先生恋钓台。

徐大忠

徐大忠　超览堂

君候雅有博大见，胸次不使倥偬蚀。

一朝放步城东南，超然神会而心得。

咄嗟高栋倚层空，振古奇观今未识。

桃花春暖意如迷，冻雨声来云泼墨。

天青一纸雁横书，雪白千林梅着争。

四筵有客无留觞，万事不来咸得职。

鸿笔昭代今文宗，危言劘上古遗直。

愿冯英略决筹帷，净扫妖气清八极。

缘知此景不须恋，留与邦人勤爱惜。

徐得之

徐得之　句

乃翁画灰教儿书，娇儿赤骭玉雪肤。

厥妻曝日补破襦，弊筐何有金十奴。

徐得之

徐得之　明妃曲

妾生岂愿为胡妇，失信宁当累明主。

已伤画史忍欺君，莫使君王更欺虏。

琵琶却解将心语，一曲才终恨何数。

朦胧胡雾染宫花，泪眼横波时自雨。

专房莫倚黄金赂，多少专房弃如土。

宁从别去得深嚬，一步思君一回头。

胡山不隔思归路，只把琵琶写辛苦。

君不见有言不食古高辛，生女无嫌嫁盘瓠。

徐得之

徐得之　试双井茶

先生老作宜州鬼，谁与一瓯注深汤。

至今捧看双井碗，犹带是翁书传香。

徐得之

徐得之　双井图

异时生出鬼门关，及去宜州竟不还。

意者早知名是累，持锄应只在家山。

徐得之

徐得之　题双井堂

凤凰山畔永思堂，山谷先生有旧乡。

修水年年流不尽，斯文长与日争光。

徐得之

徐得之　玉笥山

江作挼蓝绕髻鬟，令君心事每相关。

要令白叟黄童辈，如在清江碧嶂间。

徐德辉

徐德辉　初夏游谢公岩

又取纱衣换，天时起细风。

清阴花落后，长日鸟啼中。

水国乘舟乐，岩扉有路通。

州民多到此，犹自忆髯公。

徐德辉

徐德辉　钓台

归把滩头旧钓竿，帝王只作故人看。

此身合向丘林著，汉祚已如磐石安。

流水雹表千古在，客星有影九天寒。

到头笑杀鸱夷子，便下扁舟去也难。

徐德辉

徐德辉　寄隐士

亭深自无暑，苔径复萦纡。

宾客不长到，儿童足可娱。

荷花晴带粉，蒲叶晚凝珠。

与尔城闉隔，兹欢想不殊。

徐德辉

徐德辉　夏日和韵

方沼晴波动，虚堂午荫新。

夏衣谁赐葛，午食自烹鳞。

山近书多润，窗开砚易尘。

试茶烯石鼎，汲井就西邻。

徐德辉

徐德辉　夜寓舟中

秋气清如水，推篷夜不眠。

芦花新有雁，莎叶尚鸣蝉。

断梦疑堪续，哀吟最可怜。

渔童看月上，吹笛舵楼前。

徐钓者

徐钓者　自吟

曾见秦王架石桥，海仙忙迫涨惊潮。

蓬莱隔海虽难到，直好三清却不遥。

徐鼎

徐鼎　哭朱龟岩

掩涕愁相向，风凄日满篱。

旧交无一在，哭子有馀悲。

暗竹扃书牖，孤灯上蕙帷。

寡妻惟抱子，具说病来时。

徐定

徐定　挽薛艮斋

今古名流特地奇，生平学术得真师。

缵将管乐为操蕴，论切周唐入设施。

经理远橅循中道称藩麾。

堪惊四十成埋玉，叹息襟期有未为。

徐端

徐端　八月十八日观潮

海门乍见一线白，江下涛头十丈黄。

数点红旗争出没，千艘飞橹下沧浪。

徐端

徐端　壁侍者归自庐山以诗间讯

壁公挑云庐山去，自我不见今三年。

出家本是丈夫事，成佛不作文章禅。

西竺东震非道二，心宗教意难言傅。

何进寻我青阳岭，分我一滴庐山泉。

徐端

徐端　表兄王俊夫客当涂以古诗见寄赋比奉谢

自叹离君淹在兹，诗来一读一相思。

人言毛遂早成事，我怪何蕃久不归。

灯火十年俱旧梦，江湖万里有新知。

秋风萧飒菽花老，目断晴云片片飞。

徐端

徐端　丙除夜泊舟东湖用白石归苕溪韵书怀

客梦朦胧酒力锁，梨雪漠漠路迢迢。

醒来便欲寻春去，杨柳江南十五桥。

徐端

徐端　丙除夜泊舟东湖用白石归苕溪韵书怀

空山岁晚足堪娱，残雪千峰水半湖。

明发临风相诸弟，共扶白发进屠苏。

徐端

徐端　丙除夜泊舟东湖用白石归苕溪韵书怀

出门归隐计无成，舟泊菰来膠断冰。

记取东湖风雪夜，青荧一点隔林灯。

徐端

徐端　丙除夜泊舟东湖用白石归苕溪韵书怀

津亭空树集馀鸦，望断孤云是我家。

暮角吹寒风渐落，自呼斗酒对梅花。

徐端

徐端　丙除夜泊舟东湖用白石归苕溪韵书怀

一卷阴符偶自随，奴星解事亦忘归。

参横斗转吟魂瘦，愁绝寒梢两绿衣。

徐端

徐端　丙除夜泊舟东湖用白石归苕溪韵书怀

城郭人家饯岁寒，裁红剪翠馔春盘。

湖滨老圃无时态，绕屋畦蔬向晓看。

徐端

徐端　丙除夜泊舟东湖用白石归苕溪韵书怀

隔岸重门笑语微，摇摇烟影飐帘衣。

翠环玉指箜篌梦，尚识轻舟天际归。

徐端

徐端　丙除夜泊舟东湖用白石归苕溪韵书怀

劳生可笑类原蚕，世路半肠更熟谙。

自古诗人例如此，咸阳客舍老青衫。

徐端

徐端　丙除夜泊舟东湖用白石归苕溪韵书怀

归抚苍松笑一场，誓无滋味博西凉。

春风烂熳春云热，酿取松花一瓮香。

徐端

徐端　丙除夜泊舟东湖用白石归苕溪韵书怀

封侯岁见梦魂销，千万徒劳重压腰。

只待区中缘了尽，携家采药住中条。

徐端

徐端　丙申二月既望仲退再来山中意行谈旧送别怅望寄两绝句其一云别君乌

东风满眼皆陈迹，老树荒园更断烟。

今昔相看只如此，但拚痛饮过年年。

徐端

徐端　丙申二月既望仲退再来山中意行谈旧送别怅望寄两绝句其一云别君乌

梦中几度寻安道，也似当年泛剡回。

可是山中缘未断，又从云外寄诗来。

徐端

徐端　丙申元日

丙申正月初一日，巢君野人拈秃笔。

涂窗作鸦忆少年，不知老丑光阴疾。

退藏未了桑簪南，生涯代以崖蜂蜜。

小儿怪我不同尘，进不能寸退盈尺。

岂知穷通自有命，我手可断不书乞。

安道何事竟碎琴，管宁何意至割席。

五斗不换东篱菊，千户宁如江陵橘。

蚊虻雍盎互起减，欢乐岁何长攀攀。

我从方外得天游，始叹世缘如沐漆。

从横纱用剑两枝，出入无方马一双。

老师云边亲授记，许我虚空轰霹雳。

东风吹动老虬枝，笑拂苍髯双眼碧。

徐端

徐端　病虐新差仲退折梅一枝昌雪跨访我松下且赋诗一首次韵以谢腊月廿八

破雪折梅相料理，要将春信报新年。

独跨瘦驴披鹤氅，更于何处觅神仙。

徐端

徐端　城上谣

北风吹沙湖水黄，离离衰草覆女墙。

曼缨紫发马上郎，腰间短剑明秋霜。

城西砧杵登登处，夫君已戍交河去。

角声渐起鼓声住，乱鸦啼断斜阳树。

徐端

徐端　程明大送枸记数本侑以古诗两绝奉谢

故人念我忍饥坐，送我灵苗意甚勒。

便作深根千岁计，云间要听吠狺狺。

徐端甫

徐端甫　春日田园杂兴

晓出东郊跨蹇驴，弄晴微雨润如酥。

犬依桑下鸟犍卧，鸠杂花间黄鸟呼。

杨柳嫩摇风气力，稻秧新著雨工夫。

农家滋味谁右得，饱饫豚蹄酒一盂。

徐噩

徐噩　绿珠渡

早出绿萝村，晚过绿珠渡。

日落白州城，草荒梁女墓。

江水流古今，滔滔不相顾。

今人不见古时人，依旧青山路如故。

徐范

徐范　过太行山

茫茫远树隔烟霏，猎猎西风振客衣。

山雨未晴岚气湿，溪流欲尽水声微。

回车庙古丹青老，碗子城荒草木稀。

珍重狄公千载意，马头重见白云飞。

路绕羊肠蹑屐跻，万山金碧总堪题。

举头日月中天近，极目乾坤五岳低。

自笑盐车骐骥厄，谁怜枳棘凤凰栖。

欲投古寺禅房宿，喜见僧归落日西。

徐逢年

徐逢年　句

贤侯作意苏民瘼，常念比邻有馁人。

徐逢原

徐逢原　赠张淡道人

铁笛爱吹风月夜，夹衣能御雪霜天。

伊予试问行年看，笑指松筠未是坚。

徐复

徐复　同林逋宿中峰次韵

盥栉从朝嬾，论交慰昔贤。

寒花隐乱草，老木插飞烟。

听雨夜床冷，弹琴秋叶前。

临高问往事，历历是何年。

徐公裕

徐公裕　建炎丞相成国吕忠穆公退老堂

注意惟闻简帝心，聊成退老寓登监。

放怀绿野岩瞻重，寄傲平泉国念深。

海阔水云和岛屿，时清钟鼓乐园林。

谢公岂久东山趣，天下苍生傒作霖。

徐公裕

徐公裕　建炎丞相成国吕忠穆公退老堂

国栋帡幪不日成，天河星斗宿檐楹。

台符影烛江山丽，赤舄光临草木荣。

猿鹤从今惊帐，盐梅行复作和羹。

衰颜白发尘埃客，狂斐裁诗继颂声。

徐观

徐观　新亭

溪流汤汤，山容林林。

公行於亭，鼓瑟鼓琴。

山禽聒聒，溪石崒崒。

公休於亭，左经右律。

山有佳木，侯薪侯蒸。

寻尺之木，厦屋之楹。

渒彼容苀舠，蒸徒以顾。

屹尔中流，恢我王度。

公无恋斯，民无去思。

百里之{门里加岂}，千里之畿。

徐珩

徐珩　和虞智父登金陵清溪阁

叶脱林梢处处秋，壮怀易感更登楼。

日斜锺阜烟凝碧，霜落秦淮水慢流。

人似仲宣思故国，诗如杜老到夔州。

十年前作金陵梦，重抚栏干说旧游。

徐珩

徐珩　日暮望泾水

导源经陇阪，属沬贯嬴都。

下濑波常急，回圻溜亦纡。

毒流秦卒毙，泥粪汉田腴。

独有迷津客，怀归轸暮途。

徐珩

徐珩　以水石菖蒲赠谷堂孙漕

菖蒲体柔弱，孤生幽涧傍。

润深水不滋，短叶疏而黄。

物亦有不幸，仁者为悲伤。

愿因水石间，移值近窗光。

探丸起九死，焦卷复翠长。

草木固无知，此心未能忘。

徐珩

徐珩　赠阖门潘舍人

清跸声中玉笋班，五云光裹侍天颜。

至尊端拱通明殿，上阖来从饭颗山。

旄节行将千骑去，鬓须全未一根斑。

朝回两袖香烟满，应有诗留雉扇间。

徐珩

徐珩　醉歌

得谁酿法乃尔佳，连引数杯极口夸。

须臾忘物亦忘我，是非荣辱不可加。

儿童相随拍手笑，阿翁醉也扶归家。

平生故人赵半刺，遣骑折送园中花。

插花饮酒不待劝，夜如何其月欲斜。

倒著接{上四下离}自起舞，笛声趁拍鼓三挝。

陶陶兀兀意有得，小姬在傍双髻丫。

驱令磨墨具纸笔，满幅大草飞龙蛇。

妇云汝醉当止矣，明月酒醒不愧耶。

徐横槊

徐横槊　泊舟

短蓬静坐月窥船，斗转参横水底天。

传语篙工低着语，恐惊沙觜白鸥眠。

徐洪

徐洪　邑人张孝友亲殁庐墓六年有五色鸟集墓陇邑大夫张公侃旌其庐名其乡

孝友闻张仲，贻谋直到今。

六年枯血泪，五色集祥禽。

表此励颓俗，来兹生孝心。

移风名不忝，茂宰意良深。

徐恢

徐恢　灯夕多为城中之约因赋此篇

春来懒倦半相仍，全似诸方怕事僧。

薄有篇章堪对酒，略无情绪要观灯。

湖山帝里梦频往，泉石吴乡归未能。

四海平生几兄弟，个般滋味更谁曾。

徐恢

徐恢　登舟客有诵杜诗春水船如天上坐之句因成一绝

暖风收拾乍晴烟，春水西湖并半船。

若使杜陵轻着眼，应言直下是青天。

徐恢

徐恢　读刘宾客诗再赋

山泉何地发轻雷，直使烟云对面开。

可惜隐侯无妙语，却教诗自雍州来。

徐恢

徐恢　红梅

江梅闲尽腊梅稀，又是红梅占晓枝。

却忆东坡诗上语，淡妆浓抹总相宜。

徐恢

徐恢　会故人二首

江南江北每淹留，懒听寒蝉噪暮秋。

句里岂能窥鲍谢，暗中聊解识曹刘。

清如老鹤翻秋露，快似神驹略九州。

只恐蛟龙得云雨，未容莲社与僧游。

徐恢

徐恢　会故人二首

毛郎才涌似潮头，莫比寒虫泣夜秋。

要上兰台揖班马，不联石鼎玩侯刘。

定知有道能医国，稍喜谈禅勘赵州。

顾我虽无陶谢手，尚堪述作与同游。

徐恢

徐恢　寄题赵昌父发深省斋

寄语前身杜拾遗，梦回深省不须疑。

钟声荐处浑闲事，荐起钟声未起时。

徐恢

徐恢　临川洪守游南湖命予赋诗

芙蓉堂前春水绿，芙蓉堂后春花开。

芙蓉堂中醉歌舞，芙蓉堂下车如雷。

轻舟弄水买一笑，游人竞逐墙阴来。

浪痕不受尘滓涴，东风吹入黄金杯。

秋千欲上采绳稳，老翁稚子连声催。

遨头春思浓似酒，剧饮谁能问升斗。

博山香软珠帘低，坐客请行时被肘。

觥筹交错兴未已，更着山肴并野蔌。

归来门巷影散乱，舍南舍北黄埃走。

轻衫短帽亦不恶，追欢岂落醉翁后。

小姬顾盼扬秋波，十十五五细马驮。

红旗夹道映斜日，金钗坠处肩相摩。

旁观定自双眼饱，但见两脸生微涡。

从今湖上愈清好，纖腰长袖成奔梭。

冥搜付与纸上语，朱颜为我商声歌。

愿公归侍玉皇侧，更向西湖弄春色。

徐恢

徐恢　蒙刘元中数示东坡诗

无邪公文天所赞，汩汩词源倒河汉。

一篇新出纸为贵，万国争传金可换。

晚节投荒无芥蕂，毕景著书自娱玩。

天之所宝雷电取，渠不爱惜风雨散。

两河漕僚真好事，五筦遗文尽堆案。

似闻倾盖剧推许，亲以削牍定真赝。

分传饷我枉银钩，贫室骤惊满珠贯。

无坫共推玉界尺，争求当置铁门限。

徐恢

徐恢　三贤堂

六井犹存记，三贤尚有堂。

地连金色界，庙接水仙王。

市井空陈迹，杉松只旧行。

唯公识真意，此处酒难忘。

徐恢

徐恢　望西兴偶成

痕痕雪壁隐疏烟，正是西兴落日边。

潮水退黄山送碧，问人还有渡江船。

徐恢

徐恢　游处州石门洞赋长句二十韵

我闻石洞今几年，一朝来系秋风船。

大船膖肛小船远，渔舟替涉幽涧泉。

拖舟上上抵砂砾，更与略彴相夤缘。

黄冠道士衣翩翩，殷勤为我临涧边。

相逢一笑挽登岸，忽见珍馆罗修椽。

谢公旧隐无处问，洗眼但看山中篇。

佳哉南国典刑在，大羹遗味朱丝弦。

当是发兴岂神助，两峰对面攙青天。

主人掉头谓不尔，尚能飞瀑千仞悬。

杖筇西下取微径，其境过清神凛然。

初疑穷冬蕴积雪，惊飚拥下阴崖巅。

又疑冰绡挂林杪，薄暮缥缈摇轻烟。

蔽空乍觉微雨集，堕地复作跳珠圆。

谢公得尔句偏好，我今其忍相弃捐。

山奇水怪世莫测，神龙定自藏九渊。

龙兮汝能水下土，胡为懒惰贪昼眠。

自淮以北皆故壤，犬羊烂熳疆域膻。

挽河莫假壮士力，奔雷走电一洗湔。

我诗虽乏漫郎语，强颜犹可供磨镌。

为君他日落此笔，千秋万岁令人传。

徐恢

徐恢　余夜坐必看东湖诗心悟神会非它人所与知也比来老态并见殊觉少味感

清绝东湖旧看诗，夜窗风味许谁知。

眼花头白今憔悴，不似向来灯下时。

徐玑

徐玑　别赵汝鬯黄中

古道难为友，相期一见中。

但令心事合，不在语言同。

秋早湘烟白，舟移岸蓼红。

别怀如回野，长与水云通。

徐玑

徐玑　泊马公岭

维舟拂晓步平沙，晚泊云根第一家。

新取菜蔬沾野露，旋编篱落带山花。

门前相对青峰小，屋后流来白水斜。

可爱山翁无一事，藤墙西畔看蜂衙。

徐玑

徐玑　泊舟呈灵晖

泊舟风又起，击缆野桐林。

月在楚天碧，春来湘水深。

官贫思近阕，地远动愁心。

所喜同舟者，清赢亦好吟。

徐玑

徐玑　不食姑

惟诵天童咒，饮泉能不饥。

史缘多自誉，翻以致人疑。

赋质全如鹤，谋生却似龟。

绿华通籍后，会报女仙知。

徐玑

徐玑　晨起

晨起风吹面，朝晴野雾收。

高峰多远见，浅水少平流。

世事非难了，尘劳独未休。

今年看鬓发，已变一茎秋。

徐玑

徐玑　初夏

一雨临初夏，惊雷昨夜新。

地晴烟冉冉，堤涨渌鳞鳞。

兰麝销衣润，珊瑚净几尘。

墙阴旧无竹，笋过谢东邻。

徐玑

徐玑　初夏游谢公岩

又取纱衣换，天晴起细风。

清阴花落后，长日鸟啼中。

水国乘舟乐，岩扉有路通。

州民多到此，独自忆髯公。

徐玑

徐玑　传胡报二十韵

胡虏无仁义，兴衰匪百年。

如何凭气力，久欲靖中边。

异类依天角，黄头住海輭。

愚堪呼鹿豕，健母学鹰鹯。

猰狄时方惫，燕云耗颇传。

奸臣贫拓境，黠计落空拳。

氈毳分伊水，旌旗湿汴川。

莺花春自老，风雨夜相连。

文物东南盛，舟车蜀广聊。

规模垂翼翼，鼎石赖乾乾。

五福祥光近，千龄厚泽绵。

雨晴均化日，丰穰庆秋田。

食兽闻相{左口右巫}，干戈斗欲缠。

瓜分争块壤，鼎沸逐埃涓。

亡北惟堪伺，良图盍自坚。

藩篱兼谨守，阃外勿轻捐。

晋赵非殊异，山河本浑全。

人心方激切，天道有回旋。

王佐存诸葛，中兴仰孝宣。

何当渭桥下，拱揖看骈阗。

徐玑

徐玑　春日晚望

楼上看春晚，烟分远近村。

晓晴千树绿，新雨半池浑。

柳密莺无影，泥新燕有痕。

轻寒衫袖薄，杯酌更须温。

徐玑

徐玑　春日游张提举园池

西野芳菲路，春风正可寻。

山城依曲渚，古渡入修林。

长日多飞絮，游人爱绿阴。

晚来歌吹起，惟觉画堂深。

徐玑

徐玑　春晚

午风庭院绿成衣，春色方浓又欲归。

蝌蚪散边荷叶出，酴醾香裹柳绵飞。

徐玑

徐玑　春雨

断桥横落浅沙边，沙岸疏梅卧晓烟。

新雨涨溪三尺水，渔翁来觅渡船钱。

徐玑

徐玑　春雨

柳着轻黄欲染衣，汀沙漠漠草菲菲。

晓风吹断寒烟碧，无数鸳鸯溪上飞。

徐玑

徐玑　次韵刘明远移家

隐居须是僻，君向数家村。

自以闲为乐，何嫌贫尚存。

碧波连草舍，白日掩柴门。

挂得一瓢在，风来应恶喧。

徐玑

徐玑　次韵刘明远移家

恬淡安身易，新家似旧居。

径凉行落叶，池净数游鱼。

诗得唐人句，碑临晋代书。

半生惟此乐，同辈必无如。

徐玑

徐玑　次韵刘明远移家

躬耕儒者事，甘苦自能便。

叩角吟山际，休锄坐竹边。

长年多涉沥，丰岁少尤煎。

一一旧所好，知君能弃捐。

徐玑

徐玑　大龙湫

瀑水数千尺，何曾贴石流。

还疑众山坼，故使半空游。

雾雨初相乱，波涛忽自由。

道场从建后，龙去任人游。

徐玑

徐玑　丹青阁

翠霭空霏忽有无，笔端谁著此工夫。

溪山本被人图画，却道溪山是画图。

徐玑

徐玑　登横碧轩继赵昌甫作

步陟高高寺，徐行不用扶。

青天晴又雨，山色有还无。

句向闲中觅，茶因醉后呼。

所怀论未足，何乃又征途。

徐玑

徐玑　登三层楼与王仲言联句

南州冬日佳，风和霜气收。

出门访良友，散策寻清游。

负郭有野趣，荒草带寒流。

信步任所止，款扉得深幽。

初若隐者居，忽上云中楼。

搅以三层颠，恍与万象浮。

绿野宽作围，青山远相蟳。

凌然欲轻举，久乃思冥搜。

团团荔枝林，往往业叶稿。

时于阴木间，略见碧瓦沟。

苍然晚烟集，红者枫树头。

原立思转赊，顾盼目不周。

何意城中身，而对海上州。

要须千幅尽，未可一语酬。

时已梅萼春，景迈浙水秋。

远地得心赏，良会非宿筹。

黄柑况可餐，绿酒方出簄。

十年真契阔，再见方绸缪。

矧兹天一方，无异水上沤。

把笺不知暮，论文殊未休。

俄惊庭叶落，始觉昏鸦投。

独怜下弦月，未挂初旬钩。

绝景尚可揖，归途谅匪修。

何当雁荡间，相与老一丘。

徐玑

徐玑　登滕王阁

重重楼阁倚江干，岸草汀烟远近间。

春水生时都是水，西山青外别无山。

云归长若真人在，风过独疑帝子还。

自古舟船城下泊，几人来此望乡关。

徐玑

徐玑　登信州灵山阁跨鹤台

清游吾有分，浑似昔曾来。

野屋凭高住，青山到水回。

欲看数岫远，须待晓云开。

渐渐生愁思，乡心上古台。

徐玑

徐玑　登薛象先新楼

矮檐风雨送蜗牛，有客来夸百尺楼。

阖郡池台皆下瞰，背城湖海亦全收。

清时未放徒高卧，半世明为故倦游。

解尽橐金君计决，月明长笛起渔舟。

徐玑

徐玑　冬日书怀

闲庭黄叶满，园树尽玲珑。

寒水终朝碧，霜天向晚红。

蔬餐如野寺，茅舍近溪翁。

非是分嚣寂，由来趣不同。

徐玑

徐玑　读徐道晖集

悟得玄虚理，能令句律精。

生前惟瘦苦，身后得名清。

朋友裒钱葬，先生有笔评。

林头旧题名，苔藓带云生。

徐玑

徐玑　访湖友

城中日日望南湖，乞得閒来访隐居。

渐有秋霖篱菊长，才无暑气渚莲疏。

壁间古画多贤像，案上尘编半佛书。

未见主人逢稚子，不通姓字独踟躇。


徐玑　访梅

访梅行近郊，寒气初淅沥。

欲开未开得，三点两点白。

清枝何萧疏，幽香况岑寂。

颇知天姿殊，绝似人有德。

逢君天一访，欢然旧相识。

徐玑

徐玑　奉酬翁松庐见寄

客路归时西似烟，归来还近菊花天。

寸心不到青云上，一事难成白发前。

风外松声如昨夕，竹间梅蕊接新年。

閒来得句频相送，自有高人住屋边。

徐玑

徐玑　奉和翁千四知千十四隐居山中作

翁侯两兄弟，志尚等高独。

闲心没江鸥，逸兴狎山鹿。

难兄早登第，高风动乔木。

湘南花满汀，百里正膏沐。

归作山水游，词源倾百斛。

令弟小谢徒，深沉郁林麓。

优游千卷书，平生几竿竹。

能琴弦不理，少饮巾未漉。

史倡复弟酬，音调谐击筑。

昼卧小窗南，烦暑在荷屋。

凉风从何来，池花动轻蔌。

顾□傅新章，爽气滫炎伏。

如临古润旁，泓澄碧环复。

如倚青林下，松风对心读。

善诗如善韵，警响间圆熟。

但令契人心，勿令骇人目。

我爱二君子，芳馨袭兰菊。

迎秋月色新，佳香满晴宿。

安得扁舟去，□□荫溪谷。

论诗暮继明，吟思俱毣毣。

徐玑

徐玑　孤坐

晨起独孤坐，瓶泉待煮茶。

寒烟添竹色，疏雪乱梅花。

独喜忘时事，谁知改岁华。

多君能过此，人里似山家。

徐玑

徐玑　古郡

古郡依蛮楚，身来作冷宫。

老怜兄弟远，贫喜妇儿女。

分菊乘春雨，移梅待岁寒。

又傅家信至，入夜着灯看。

徐玑

徐玑　古陵桥

西桥西岸柳成丝，春去春来岁岁同。

偶被东风吹落絮，又随流水过桥东。

徐玑

徐玑　过九岭

断岸横路水潺潺，行到山根又上山。

眼看别峰云雾起，不知身也在云间。

徐玑

徐玑　亥月

亥月霜澄霁，幽窗晚更明。

文书随意阅，兰菊与心清。

洗砚须池暖，燃香得火轻。

妻拿浑笑我，作计亦平平。

徐玑

徐玑　湖

拾得柔条弄浅波，清风吹断采莲歌。

又移小艇前汀去，莲叶稠时柳叶多。

徐玑

徐玑　怀素台

不识张颠面，画成钗股艰。

长年昔年宅，独塑醉时颜。

笔与身同葬，池荒墨似斑。

才清人必重，潇岸野云间。

徐玑

徐玑　黄碧

黄碧平沙岸，陂塘柳色春。

水清知酒美，山瘦识民贫。

鸡犬田家静，桑麻岁事新。

相逢行路客，半是永嘉人。

徐玑

徐玑　记述二十韵为赵沂公作

日月交辉际，乾坤欲整时。

谋谟无远近，顾盼有安危。

国倚宗臣重，人惟正统推。

将军兼问古，中尉不言私。

美德开初秚，清风起四维。

山河春蔼蔼，雨露夜垂垂。

川浩灶嚣穴，田丰鼠兔窥。

阴辞萋莫已，深网障无遗。

流谤看金策，纯诚表竹枝。

丹心元示改，只影去奚疑。

能胜归天道，云亡忽事宜。

蜀关几犬豕，淮岸迩旌旗。

将相通新好，朝廷说旧规。

渠奸甘授首，盛代巩丕基。

褒叙还宗祏，光昭在鼎彝。

凄凉馀谥法，慷慨付诸儿。

汨水芬芳地，三闾绝好词。

子兰真已矣，靳尚亦奚为。

乐事云悲事，新知匪故知。

续骚何日了，千古泪如丝。

徐玑

徐玑　寄陈西老

长日无吟伴，闲庭儜物华。

竹枝斜带雨，草色净侵沙。

风度平生友，邻居几十家。

前曾乘小醉，访尔一瓯茶。

徐玑

徐玑　寄上泉州许参政福州薜端明谪居

性懒修书苦，题诗寄海滨。

闽中今乐地，迁客旧名臣。

乍嚼槟榔涩，初餐荔颗珍。

园林春易老，乡岸雨难匀。

世虑千峰静，时贤一聘新。

闲居寻钓石，朝晚待归人。

徐玑

徐玑　寄舍弟

寄问安仁弟，弦歌又一年。

流来溪水远，清到县门前。

故里人情乐，新居物色鲜。

宦归言话款，正及早梅边。

徐玑

徐玑　监造御茶有所争执

森森壑源山，注注壑源溪。

修修桐树林，下荫茶树低。

桐风日夜吟，桐雨洒霏霏。

千业高一青，一业千万枝。

龙在水底吟，凤在山上飞。

异物呈嘉祥，上奉玉食资。

腊馀春未新，素质蕴芳菲。

千夫{左口右上丰下石}登垅，叫啸风雷随。

雪芽细若针，一夕吐清奇。

天地发宝秘，鬼神不敢知。

旧制遵御膳，授职各有司。

分网制品目，薄尉监视之。

虽有领督官，焉得专所为。

初网七七夸，次网数弗差。

一以荐郊庙，二以沦宝夷。

天子且谦受，他人奚可希。

奈何贫渎者，凭陵肆奸欺。

品赏珍妙馀，倍称求其私。

初非狐鼠媚，忽变狼虎威。

巧计百不行，叱怒面欲绯。

再拜长官前，兹事非所宜。

性命若蝼蚁，蠢动识尊卑。

朝廷设百官，责任无细微。

所守傥在是，恪谨焉可过。

君一臣取，千古明戒垂。

以此得重劾，刀裾弗敢辞。

移官责南浦，奉命去若驰。

加首凤凰翼，雨露生光辉。

徐玑

徐玑　见杨诚斋

名高身又贵，自住小村深。

清得门如水，贫惟带有金。

养生非药饵，常语尽规箴。

四海为儒者，相逢问信者。

徐玑

徐玑　建剑道中

云麓烟峦知几层，一湾溪转一湾清。

行人只在清湾裹，尽日松声杂水声。

徐玑

徐玑　江亭临眺

问得梅花信，寒林动晚声。

雨来山渐远，潮去水还清。

寥落寻新句，欢娱解宿酲。

相携归路滑，灯火近孤城。

徐玑

徐玑　净光山四首　茶山堂

山是朝廷赐，名从古昔傅。

为堂居此地，汲水记前贤。

雨露馀根在，荆榛细蔓缘。

困来求一盏，打坐亦安禅。

徐玑

徐玑　净光山四首　会景轩

屋自与山背，西原景最清。

凉风从下起，新月向前明。

林静闻僧语，四虚见鹭行。

此方多积翠，略似镇南城。

徐玑

徐玑　净光山四首　绝境亭

行向最高处，惟将物色参。

郡城依薮泽，地势转东南。

对景身垂老，题诗兴欲酣。

可能清晓出，四面有晴岚。

徐玑

徐玑　净光山四首　宿觉庵

欲间庵中事，无论后与先。

还因一宿觉，不用再参禅。

门远青山曲，檐依古木边。

谁当秋夜静，来看月孤圆。

徐玑

徐玑　净名寺

万法先除病，谁能识病多。

因来净名寺，认得老维摩。

海水峰前听，秋山雨后过。

提刑旧题句，韵调复如何。

徐玑

徐玑　九日初四日分韵得然字

去载羁旅身，千里望群贤。

今夕良燕会，况乃佳节前。

凉风日已多，岁序日已迁。

春时种藂菊，秋花满篱边。

采之不盈把，泛彼清清泉。

行乐不易得，贫贱焉可捐。

惟当从尔游，吟哦思陶然。

徐玑

徐玑　九日上怀古堂

山前事迹古来多，风雨尘埃竟若何。

惟有白衣秦处士，数篇佳句不曾磨。

徐玑

徐玑　酒

才倾一盏碧澄澄，自是山妻手法成。

不遣水多防味薄，要令黮少得香清。

凉从荷叶风边起，暖向梅花月裹生。

世味总无如此味，深知此味即渊明。

徐玑

徐玑　句

薤叶秀且聋，兰香细而幽。

徐玑

徐玑　哭朱严伯

修麓长髯客，风仪野老边。

夕阳鸟袖薄，细雨葛巾偏。

握手相从日，寒云未雪天。

酽醅簄不尽，鲊醖罄无捐。

共舸浮江北，聊吟就几篇。

梅花知老矣，流水尚依然。

倚杖临皋别，东风白发前。

官途三载远，世事古人先。

匹布心曾许，交情后莫傅。

萧萧瓜井暮，瑟瑟故庐烟。

衰病身如木，怀思泪欲泉。

磨诗终未隐，空向月婵娟。

徐玑

徐玑　腊日骊山渡逢故人

天寒多木叶，愁思满溪滨。

惆怅往来渡，经行多少人。

时情独重腊，岁事每占春。

与尔他乡旅，谁当怀抱新。

徐玑

徐玑　腊日同朱学谕登翠麓亭

缓行循翠麓，凝睇俯清湾。

舟楫荐花外，江山夕照间。

天寒虽日短，岁晚亦身闲。

高树梅初发，与君相共攀。

徐玑

徐玑　连江官湖

众山围绕渌团圆，官木参差古道边。

行飞浓阴全不了，一湖飞雨带轻烟。

徐玑

徐玑　灵峰寺洞

洞在寺之右，昔存罗汉从。

石峰排似笋，山势裂因龙。

自有泉甘美，无愁路叠重。

圣灯云照夜，宿客间曾逢。

徐玑

徐玑　六月归途

星明残照数峰晴，夜静惟闻水有声。

六月行人须早起，一天凉露湿衣轻。

宦情每向途中薄，诗句多于马上成。

故里诸公应念我，稻花香裹计归程。

徐玑

徐玑　娄家梅篇

娄家屋西梅，梅老枝更清。

众树吐齐白，密萼含微清。

下有碧池波，照比鸥鹭翎。

寒云拂缟衣，遥空淡明星。

薄言种树时，两世且百龄。

树亦匪难老，一岁一彫零。

我嗟人事迁，且爱树伶俜。

回桓不能去，月来孤影生。

倚树一长吟，写我寥旷情。

徐玑

徐玑　渌波亭寄泊晨起有感

尘埃几泯寸心清，晨起孤吟在水亭。

晴景淡红烟景白，近山浓绿远山青。

初因薄宦成羁旅，忽伴轻鸥落渚汀。

安得数年居此地，待须长日补骚经。

徐玑

徐玑　梅

疏芳点点是春冰，应笑浮华去不停。

石畔长来枝易老，竹间瘦得萼全青。

孤高自爱香无色，寂寞浑教影问形。

莫遣丰□种宫苑，野桥流水最清冷。

徐玑

徐玑　梅

是谁曾种白玻璃，京绝寒流一点奇。

不压垅头千百树，最怜窗下两三枝。

幽深真似离骚句，枯健独如卖岛诗。

吟到月斜浑未色，萧萧鬓影有风吹。

徐玑

徐玑　梅夫人挽词

执馈供汤药，辛勤四十年。

谁知飞蝶梦，翻落鼓盆先。

丹旐秋城外，寒云野寺边。

送车来阖境，陶侃信能贤。

徐玑

徐玑　梅坡

浅水低坡几树苔，冷光摇动玉尘埃。

横斜直似安排得，古怪多应的损来。

洁白要须侵夜看，飘零却是被春催。

閒来立断清风影，一片飞香落酒杯。

徐玑

徐玑　梦成

向晚菱歌起，风平水不流。

鸳鸯两相逐，飞过采莲舟。

徐玑

徐玑　年家生张主薄经过相寻率尔赠别

上世喜同登，论交建水清。

故人逢客裹，明日又离情。

佳阕东南少，卑官远近行。

秋风分手地，霜叶满江城。

徐玑

徐玑　潘德久挽词

祗为吟成癖，官闲乐有馀。

病惟亲笔墨，贫亦卖琴忆。

别奠临西野，春风入故庐。

悠悠想精魄，如赋约台初。

徐玑

徐玑　凭高

凭高散幽策，绿草满春坡。

楚野无林木，湘山似水波。

客怀随地改，诗思出门多。

尚有溪西寺，斜阳未得过。

徐玑

徐玑　秋日登玉峰

玉琢孤峰厌富沙，人行峰顶步云霞。

溪流缓去几回曲，树色幽分无数家。

翠拂寒烟平似水，红飘霜叶远如花。

明朝重向城中望，对此孤峰应不差。

徐玑

徐玑　秋夕怀赵师秀

冷落生愁思，衰怀得句稀。

如何秋夜雨，不念故人归。

蛩响砌尤静，云疏月尚微。

惟怜篱下菊，渐渐可相依。

徐玑

徐玑　秋行二首

戛戛秋蝉响似筝，听蝉閒傍柳边行。

小溪清水平如镜，一叶飞来细浪生。

徐玑

徐玑　秋行二首

红叶枯梨一两株，修然秋思满山居。

诗怀自欢多尘土，不似秋来木叶疏。

徐玑

徐玑　壬戌二月

山城二月景如何，行处时时听踏歌。

淡色似黄杨叶小，浓香如蜜菜花多。

春容每到晴时改，天气偏从雨后和。

好向溪头寻钓侣，小溪边夕涨清波。

徐玑

徐玑　山居

柳竹藏花坞，茅茨接草池。

开门惊燕子，汲水得鱼儿。

地僻春独静，人闲日自迟。

山禽啼忽住，飞起又相随。

徐玑

徐玑　上叶侍郎十二韵

侍从西湖宅，安闲近水心。

门开春郭静，桥度野池深。

山翠连龙起，云楼学虎临。

芙蓉通远者，槐柳步回阴。

盛业时宗匠，斯文并古今。

典谟存大雅，金石振馀音。

畴昔留藩管，江淮拥带襟。

雍容平宇宙，潇洒在园林。

玉富难渊测，仙癯鹤可召。

步趋垂杂组，言笑响鸣琴。

补衮心无替，弹冠迹未觉。

于今幽兴极，正可辩清吟。

徐玑

徐玑　十日

十日清溪路，新春细雨天。

绿波随棹起，白鸟望舟眠。

麦秀初如草，云浓半是烟。

明朝可遵陆，还忆此江边。

徐玑

徐玑　时鱼

风晴霜气合，沙渚夜鸣榔。

独喜鳞兼细，时看寸有长。

月斜寒动影，水碧静傅香。

可爱渔翁乐，溪梅秋第芳。

徐玑

徐玑　寿權漕大卿

青阳初动小春华，尽道葱茏晓气佳。

卿月早随良月诞，绣衣元屡衮衣家。

仙方养就双瞳碧，和气分成两脸霞。

看取调羹消息好，年年长带早梅花。

徐玑

徐玑　寿權漕大卿

接物温温笑满眉，步趋登降亦委蛇。

非关饰貌邀人誉，祗是存心不自欺。

王导果能恢德业，谢公端可镇浇漓。

圣明天子崇恭俭，合向中朝正羽仪。

徐玑

徐玑　寿汤侍郎

东括神仙储，三岩福地通。

异人多接迹，相种况同风。

质有璠玙粹，姿全鼎鼐隆。

文章亲视草，丰度早乘骢。

紫橐潜藩贵，金题秘殿崇。

宽卑时自理，诚恪岁乃丰。

身在凝香处，人居和气中。

莺声春蔼蔼，花影日融融。

剑佩沙堤近，讴歌建水同。

愿瞻崧岭表，长与转洪蒙。

徐玑

徐玑　寿曾漕

洪波混浩深无底，分作江河合成海。

由来分合必有源，一点清澄元不改。

皇家德泽在人深，人心已洽天眷临。

爱产真贤佐隆治，南丰昆季玉与金。

南丰先生饱文学，笔端璀璨相参错。

帝制独如盘诰风，良史不令迁固作。

文昭内翰学于兄，文章馀事德业成。

温温气见春日暖，凛凛议论秋霜明。

鲁公拜相谁当笔，弟草兄制光如日。

一家盛事今古稀，千载独瞻门第屹。

常时此瑞分为三，朝论鼎立可巉岩。

乾坤清气有时合，合作星郎青似蓝。

中秋五日玉宇澄，非烟非雾朝盈庭。

天上麒麟千载出，人间蟾桂一年轻。

规模局度尤精粹，望见咸知宰相器。

全闽飞最一年馀，丹凤衔书九天至。

知公文字如南丰，爱公德器文昭同。

愿公复取鲁公位，斡补造化通洪蒙。

寿公满满称霞觥，动业长看双鬓青。

乞与芝兰分玉砌，高歌此颂清风生。

徐玑

徐玑　书同安旧酒家壁

榕阴绿满驿程边，驻马难寻旧圣贤。

只有好山横回野，不论朝暮带轻烟。

徐玑

徐玑　书翁卷诗集后

五字极难精，知君合有名。

磨砻双鬓改，收拾一编成。

泉落秋岩洁，花开野径清。

渐多来学者，体法似元英。

徐玑

徐玑　述梦寄赵紫芝

江水何滔滔，渡江相别离。

揖子客舍前，对子衣披披。

问子何所为，旅客未得归。

执手一悲唤，惊觉妻与儿。

起坐不得省，清风在帘帷。

平明出南门，将以语所知。

过子旧家处，寒花出疏篱。

萧萧黄叶多，袅袅归步迟。

子去不早还，何以慰我思。

徐玑

徐玑　霜

诗鬓晓星星，霜天似水清。

风当窗眼入，冰向砚池生。

已瘦梅枝影，独乾竹叶声。

夜来天地洁，惟是月华明。

徐玑

徐玑　水仙花篇

成阵风作车，宓妃波为茵。

良夕忽会过，明月寒铺银。

环佩凌秋空，笙箫亦具陈。

何以慰寥廓，乐此相知新。

采珠拾翠羽，言笑生华春。

赠以金琅玕，捧以白玉人。

酌醴动芳气，妙与兰茝纫。

欢娱有聚散，美宝无贱珍。

至今寒花种，清彻莹心神。

霜皑众卉藁，孤媚良舒伸。

杜鹃望帝魂，啼血何嚣嚣。

妃子眠海棠，荒湎焉足邻。

i姮女手栽桂，光彩相依因。

故知蓬瀛姿，不染纤点尘。

徐玑

徐玑　松风楼篇

松声欲动风声催，细非笙簧大非雷。

松间便使无风起，亦有爽气如风来。

傍松作楼古为务，小着轩楹省斤锯。

楼低要与绿阴平，勿令高过松梢去。

徐玑

徐玑　送蔡侍郎镇建宁

熙洽壬辰际，刚明十载初。

祥风开宇宙，粹质产琼琚。

年齿终童右，文章两汉馀。

体将时格变，名向榜头书。

多病侵丝鬓，清颜侍玉除。

温恭扶国是，端直屏奸渠。

良月春先暖，丰年日自舒。

潜藩来骑鼎，故里去程徐。

北虏盟方缔，蛮陬蘖已锄。

顾言归补衮，敷泽偏坤舆。

徐玑

徐玑　送戴文子赴定海主簿

江天经雨后，秋意转新高。

远棹送行客，凉颸生细涛。

高人初禄仕，判语亦风骚。

若到海西岸，佛光盘翠袍。

徐玑

徐玑　送单丙文先生归沅州

傅得临池诀，勤劳敢遽忘。

锥沙惟是正，舞剑本非狂。

旧隐寻芳芷，离怀对碧湘。

寸心长记面，不似隔他乡。

徐玑

徐玑　送华亭薜运斡

三任来得禄，兹行亦是缘。

地宜惟有鹤，清职但看船。

浙水通清海，吴门隔远烟。

别离春欲半，草色正芊芊。

徐玑

徐玑　送刘和州

杨旌摇指历阳城，霜淡晴天鼓角明。

步骑打围秋草绿，舳橹傅唱晓江平。

岸分南北人烟近，地控东南羽檄清。

牧守只今蜚刎予，九重渊默待盈成。

徐玑

徐玑　送刘明远客和州

边郡三年守，知陪后乘安。

远游登览易，老大别离难。

红日千峰晓，清霜几树丹。

江皋一回首，念尔去凌寒。

徐玑

徐玑　送刘明远客和州

十载知心友，文才尔独兼。

病谙孤寐乐，贫识茹蔬甜。

冬暖梅花早，年丰酒价廉。

不愁无远信，佳句日应添。

徐玑

徐玑　送钱省元赴太平州教授

王国重熙洽，邦基百世安。

深源混清浊，进道阐平宽。

学术知同贵，师儒颇异观。

修名褎兰省，旧格别蝉冠。

十载田庐隐，三年客授官。

括溪方水涨，江左尚春寒。

论议何时一，行藏此日难。

宿醒江柳绿，风物强加餐。

徐玑

徐玑　送瑞州张知录

岁暮不惜别，君行是宦游。

江西多野水，湖上正高秋。

旧友曾过处，新题必共留。

官閒可寻访，竹径最深幽。

徐玑

徐玑　送宋省元教授吉州

州名因水得，此地昔曾游。

自有欧公宅，常多儒者流。

野花开别岸，春色在行舟。

勉就诗书教，名高不用求。

徐玑

徐玑　送太守傅尚书易镇当涂二十韵

帝业江淮长，丕承七十年。

太平南北共，内禅子孙傅。

弓矢深橐橐，桑麻郁垅阡。

江河春混混，雨露夜涓涓。

治久情多从，才卑气或偏。

穹苍宜予弼，渊默正思贤。

四世忠动积，三朝节概全。

威仪新禹服，光彩旧星躔。

本以文为治，尤知政有權。

粟红初穰穰，榆散亦翩翩。

国似傅东鲁，名能躐颍川。

殊恩方锡马，盛美又临轩。

易镇旌旗远，趋朝剑履便。

想知环去旆，咸似渴思泉。

典诰黄麻出，衣冠紫禁聊。

安危看去就，扶掖赖精专。

江岸梅花小，山城桂影圆。

歌思惟两地，动化及无边。

相复中兴旧，书重说命篇。

元动列表史，焜燿祖宗前。

徐玑

徐玑　送翁巴陵之官

好去巴陵县，神仙屡此过。

但知存惠爱，自足感弦歌。

官况湘流碧，诗情楚岫多。

梅花送征棹，万里接阳和。

徐玑

徐玑　送翁灵舒游边

子向江淮去，应怀计策新。

但须先审已，然后可图人。

战野寒独力，边城草不春。

曹刘若无竞，闲却卧龙身。

徐玑

徐玑　送徐侍郎南迁

已见皇家日月安，更教远去不辞艰。

若人岂谓元城在，有客先知御史还。

风急满江皆白浪，雨收何处不青山。

天心正欲扶宗社，为报慈闱得解颜。

徐玑

徐玑　送徐照还旧山

城闉多汨没，宜尔向村居。

蔬茹餐僧饭，香茶读古书。

秋潮侵岸满，晓月带星疏。

相送未相忆，相期同荷锄。

徐玑

徐玑　送徐照还旧山

役役劳形器，乾坤一转蓬。

暗因凡虑汩，明为此心空。

小舍依沙渚，扁舟击荻业。

且能渔钓乐，亦似古人风。

徐玑

徐玑　送徐照先回江西

骨体先如鹤，离家岁已周。

欲知诗思远，曾共楚乡游。

穷过身将老，分携菊正秋。

江西看旧友，归计少迟留。

徐玑

徐玑　送岳州蒋节推

湘水知几派，到湖相合流。

烟深云梦晓，风静岳阳秋。

送子方行役，令予忆旧游。

文书时正省，赋咏可登楼。

徐玑

徐玑　送张尚书出镇建宁

焚罢南坡藁，星华按履声。

艰时曾倚重，钩党赖持平。

仲甫思全衮，元戎正本兵。

丰仪麟阁贵，威重犬戎惊。

圣主尤遐远，朝端择老成。

迩臣宣惠化，七岭动欢情。

风俗移刀剑，田闾遂凿耕。

试茶龙井碧，开砚凤潭清。

秋日江沙渺，晴天鼓角鸣。

稻香随使驿，桂影伴仙程。

美玉非藏韫，黄金笑满籯。

宽和无白发，卑逊有高名。

登用唐三世，枢机汉九卿。

鼎司虚正席，丹会待忠诚。

徐玑

徐玑　送赵灵秀赴筠州幕予亦将之湖外

郡以竹为名，因如此地清。

溪来城下绿，山到市边平。

入幕非无客，能文必有声。

江湖共游宦，相望若为情。

徐玑

徐玑　送赵明叔为漳浦宰

去年官满处，送子意何如。

地接泉山近，人依大泽居。

南中繁赋役，美政辑田庐。

公退无他事，弹琴更读书。

徐玑

徐玑　送赵状元赴湖州幕

玉陛傅胪晓，身居第一功。

绝班知礼异，专局信儒崇。

贤俊科名上，邦家事业中。

规模垂广远，鼎鼐蓄含洪。

更化方今务，经时志已通。

蓋人惟简直，修已在谦冲。

日旦清风发，江晴野雾空。

奉亲游宦喜，初向水晶宫。

徐玑

徐玑　送朱学谕游建上赴陈提举约

星郎复持节，垂榻待君来。

又醉闽溪酒，因沾谢履苔。

天寒松子落，腊月茗花开。

白发伤离绪，何堪节物催。

徐玑

徐玑　宿寺

古木山边寺，深松径底风。

独吟侵夜半，清坐杂禅中。

殿静灯光小，经残磬韵空。

不知清梦远，啼鸟在林东。

徐玑

徐玑　题陈待制湖庄

园无三亩地，四面水连天。

行向楼高处，却如身在船。

野花春渚外，山色海云边。

一任人来往，兹怀亦浩然。

徐玑

徐玑　题陈西老画蜀山图

壁立青山带峡溪，閒云尽日自高低。

知他春树深多少，应有清猿在裹啼。

徐玑

徐玑　题东山道僧

古院嵚崎石作层，绿苔芳草近郊坰。

溪流偶到门前合，山色偏来竹裹青。

静与黄蜂通户牖，閒将白鸟共沙汀。

道人亦有能琴者，一曲清徽最可听。

徐玑

徐玑　题方上人房古梅

曾听道公语，先师爱此梅。

但知傅说老，不记若年栽。

半树枯仍发，疏花晚自开。

方兄头又白，常喜故人来。

徐玑

徐玑　题李商叟半村堂

住屋半依村，先生气貌尊。

若非迎好客，长是掩柴门。

觅句行山影，披蓑钓月痕。

固贫年八十，惟得令名存。

徐玑

徐玑　题李氏山亭

斗建魁星地，城隅李氏亭。

竹高随路有，山静隔江青。

人在云间语，潮生户外汀。

凭高一长望，疑欲人沧溟。

徐玑

徐玑　题林氏学海楼

长江欲趋海，日夜不肯休。

终然至海后，大小同一流。

君家学海名，旧着江上楼。

取义诚在斯，终始志欲侔。

云门接沧波，碧玉浩远游。

一瞬便可得，垂则良易求。

兹道无小成，勉矣归藏修。

徐玑

徐玑　题石门洞

瀑水东南冠，庐山未足论。

飞来长似雨，流处不知源。

洞裹龙为宅，溪边石作门。

修竹谢康乐，庵有故基存。

徐玑

徐玑　题薛景石瓜庐

近舍新为圃，浇锄及晚凉。

因看瓜蔓吐，识得道心长。

隔沼嘉疏洁，侵畦异草香。

小舟应卖在，门外是渔乡。

徐玑

徐玑　题养拙轩

混沌分来便至今，纷纷巧事日成林。

月明未免虾蟆食，秋至依然蟋蟀吟。

自欢一身全是幻，谁能万事不容心。

到君斋舍清如水，应使凡机尽弗侵。

徐玑

徐玑　同友人乘舟

泽国自秋凉，乘舟入渺茫。

荷披沙渚碧，花乱暑风香。

山色含疏雨，蝉声带夕阳。

不知归路杳，相对有篇章。

徐玑

徐玑　投周益公

辞相还家后，清癯带少颜。

便令凡事足，不似一身闲。

长日惟开卷，晴天偶看山。

只应尤国念，到此或相关。

徐玑

徐玑　酴醾

业业扶重蕊，微风动弱枝。

北人言语巧，史作菊酴醾。

徐玑

徐玑　翁通判通挽词

处已先能俭，为官易得清。

长卿诗最好，叔度德难名。

归旐郴江远，新坟秀岭平。

松楸本相望，惆怅不堪情。

徐玑

徐玑　翁通判通挽词

昔年楼上饮，分韵正秋深。

冷貌长如在，高风不可寻。

独遗杨子厚，谁寄惠连音。

莫向山庐宿，松声似夜吟。

徐玑

徐玑　翁知县归自湖湘

渺渺秋江带碧鸦，君来应是吊湘涯。

怀人也似居无竹，尤世长如饭有砂。

一袖清风诗思远，满汀芳草夕阳赊。

还归殊未□颜瘦，已种湖边绕处花。

徐玑

徐玑　五里牌边

路绕山根石磴斜，小桥流水树交加。

柴门半掩无人到，五里牌边三四家。

徐玑

徐玑　西兴流压雨赠同邸李计议

客裹遭多难，相逢意已降。

酒殷同晚店，烟雨隔秋江。

许国心独壮，论兵世少双。

将门寻旧续，应不记蓬窗。

徐玑

徐玑　西征有寄翁赵徐三友

穷冬逆旅身，薄宦此艰辛。

渡水添愁思，看山忆故人。

烟生村落晚，雨过竹松新。

昨夜还乡梦，逢君苦未真。







卷431

徐玑

徐玑　檄途寄翁灵舒

闻道长溪令，相当一馆闲。

便令全过舍，尚隔几重山。

为旅春郊外，怀人夜雨间。

年来疏览镜，怕见减朱颜。

徐玑

徐玑　喜奭上人至

住与佛居近，僧閒稍问诗。

湖山明月夜，风露菊花时。

达意言常省，微吟步自迟。

老来朋旧少，爱尔得相随。

徐玑

徐玑　喜雨

自入春来旱，祈求到夏中。

数朝人尽恐，今夜雨须通。

云气昏独散，雷声隐渐隆。

池鱼先得活，欢喜与予同。

徐玑

徐玑　夏日

书困当檐立，微风动鬓毛。

桐阴遮井暗，莺语出林高。

执热思时雨，如疲得美醪。

居然吟思起，独步几周遭。

徐玑

徐玑　夏日湖上访隐士

烦暑何能避，孤舟访隐人。

水乡菱藕熟，晴野稻苗新。

为学师前辈，谈空悟宿身。

镜湖三百顷，不似此湖滨。

徐玑

徐玑　夏日怀友

流水阶除静，孤眠得自由。

月生林欲晓，雨过夜如秋。

远忆荷花浦，谁吟杜若洲。

良宵恐无梦，有梦即俱游。

徐玑

徐玑　夏日閒坐

无数山蝉噪夕阳，高峰影裹坐阴凉。

石边偶看清泉滴，风过微闻松叶香。

徐玑

徐玑　夏夜怀赵灵秀

古郡草为城，怀贤隔此扃。

水风凉远树，河影动疏星。

江国晴独润，烟林暮转青。

荷锄曾有约，独喜带骚经。

徐玑

徐玑　夏夜同灵晖有作奉寄翁赵二友

斋居惟少睡，露坐得论文。

凉夜如清水，明河似白云。

宿禽翻树觉，幽磐度溪闻。

欲识他乡思，斯时共忆君。

徐玑

徐玑　湘水

湘水几千里，平流少激渊。

数家分市井，列石起峰峦。

岂是昔曾到，独疑画上看。

吟咏身渐老，向此作微官。

徐玑

徐玑　湘中

旧说湘中事，身来又可寻。

庙存虞帝迹，江照楚臣心。

为客人俱远，题名刻自深。

春回洲渚绿，遥望正沉吟。

徐玑

徐玑　谢步石鼓山

谢公曾步处，石鼓尚依然。

地狭川多涨，山高浦欲旋。

不因诗句说，更复有谁傅。

怀望徘徊久，寒郊起暮烟。

徐玑

徐玑　谢刘明远华亭惠书

别远心常记，书归亦到吾。

离家非失计，有子已为儒。

海浅编鱼扈，人清养鹤雏。

礼优宾馆暇，赋咏几欢娱。

徐玑

徐玑　新春书事

出门閒步草萋萋，桑柘阴中亦有蹊。

几树晴烟莺啭早，一塘春水燕飞低。

空如陶亮官为令，难学岩陵住近溪。

圣世幸时沾薄禄，不能辛苦又攀跻。

徐玑

徐玑　新春喜雨

农家不厌一冬晴，岁事春来渐有形。

昨夜新雷催好雨，蔬畦麦垅最先青。

徐玑

徐玑　新凉

水满田畴稻叶齐，月光穿树晓烟低。

黄莺也爱新凉好，飞过青山影裹啼。

徐玑

徐玑　新秋

新秋一雨洗林关，晚色清澄满望间。

风静白云横不断，山前又叠一重山。

徐玑

徐玑　秀峰寺

篮舆晚泊近岩隈，精舍门临古道开。

僧子相逢便相识，十年三过秀峰来。

徐玑

徐玑　雁山

雁山深又僻，无数石岩奇。

皆是僧分住，最先谁得知。

逐时多异景，前辈少题诗。

南渡名方著，唐人不到兹。

徐玑

徐玑　夜凉

夜凉扶杖出山斋，身似孤云倚石岸。

吟就不知山月晓，清风满面落松钗。

徐玑

徐玑　一雨

一雨郊原绿，高田水过低。

荷锄烦稚子，鎑亩伺良妻。

老去知谁许，归欤得自犁。

缓行溪上石，吟咏到鸦栖。

徐玑

徐玑　移官南浦作

簿领初为建水栖，移官南浦又沈迷。

溪山转处人烟隔，惟有黄鹂一样啼。

徐玑

徐玑　永春路

路行僻处山山好，春到晴时物物佳。

秀色连云原上麦，清香夹道剌桐花。

徐玑

徐玑　又寄

庭深自无暑，苔径复萦纡。

宾客不长到，儿童亦可娱。

茶花晴带粉，蒲叶晓凝珠。

与尔城闉隔，兹欢息不殊。

徐玑

徐玑　雨中

雨来连几夕，满涨一湖波。

苦似前时少，毋嫌此日多。

砌荒蜗出舍，屋漏燕移窠。

今岁翻成稔，田塍亦产禾。

徐玑

徐玑　岳麓书院

屋舍如庠序，读书兼教文。

来北望南岳，青似一重云。

步绕业山小，城看隔水分。

欲知巡狩事，野老间能云。

徐玑

徐玑　赠东庵约老

一阁老自建，一庵居在东。

既然头欲白，不用剃令空。

门掩春山绿，檐依晓日红。

玄微知有旨，混在话言中。

徐玑

徐玑　赠九华李丹士

长记零陵郡，共看江上峰。

一生轻世事，几处认仙踪。

转式驱雷电，封泥伏虎龙。

三千三百里，今日又相逢。

徐玑

徐玑　赠李丹上

曾学轻腾术，长怀万里心。

江湖云似水，巴广石如林。

好饮身常乐，无言道更深。

丹砂能愈疾，不用化黄金。

徐玑

徐玑　赠芗林后人

南北门相对，傅来岁月深。

但添新意趣，不改旧园林。

花日移朝坐，松风伴夕吟。

自然忘宦达，非是少知音。

徐玑

徐玑　赠徐照

近参圆觉境如何，月冷高空影在波。

身健却缘餐饭少，诗清都为饮茶多。

城居亦似山中静，夜梦俱无世虑魔。

昨日曾知到门外，因随鹤步踏青莎。

徐玑

徐玑　赠赵师秀

游宦归来隔几春，清赢还是旧时身。

养成心性方能静，化得妻儿不说贫。

竹长新阴深似洞，梅添怪相老于人。

亦知曾见高人了，近作文章气力匀。

徐玑

徐玑　漳州别王仲言秘书

百草各有种，春至不栽培。

交情重故知，岂论才不才。

相识十年初，再见天之涯。

共饮一杯酒，粲若红颜开。

人生有此乐，知复能几回。

契阔几已深，矧尔病与衰。

朔风从何来，吹白枝上梅。

天寒日欲莫，又乃行色催。

君去江水西，我归近天台。

东西道路长，未可心膂催。

明朝碧云多，行思良徘徊。

徐玑

徐玑　漳州送王益统制谪归时方收峒寇

京口丘都督，江淮第一人。

竭心安宋代，决策斩苏嚣。

猛将亲经选，高材近莫伦。

六钧来有力，一骑去无尘。

塞静良弓隐，时明枉事伸。

迁车行地远，归诏及春新。

恃隐猺奴蠢，招亡鼠技贫。

众情欢杀贼，国本在安民。

功过今方便，忠诚正可陈。

能言学李固，兹日顾亡身。

徐玑

徐玑　漳州圆山

轻烟漠漠雾绵绵，野色笼青傍屋前。

尽说漳南风水好，众山围绕一山圆。

徐玑

徐玑　中川别舍弟

中川人语别，南国夜何其。

江回风来急，山低月落迟。

缆从前浦远，角在古城吹。

五亩耕锄地，何当手共治。

徐玑

徐玑　中秋集鲍楼作

秋在湖楼正可过，扁舟窈窕逐菱歌。

淡云遮月连天白，远水生凉入夜多。

已是高人难聚会，矧逢佳节共吟哦。

明朝此集喧城市，应说风流似永和。

徐玑

徐玑　舟过水口作

舟行遥指福城关，天宇开时地势宽。

二百里溪平似掌，一帆风色到怀安。

徐玑

徐玑　自觉

自觉中年后，惟能半夕眠。

寒窗微带月，山郡远闻泉。

行乐人同尚，迟留我未然。

题书寄朋旧，归日是春边。

徐集孙

徐集孙　跋吴西畴东游诗卷

两袂薰风过传庐，鸥盟又结向西湖。

东游双幅云烟句，写出江心雁荡图。

徐集孙

徐集孙　跋竹间僧诗藁

借来香墨本，相对坐孤檠。

句似寒梅好，梦从春草生。

逼人禅价重，唤我宦情轻。

一事犹相得，此君同此盟。

徐集孙

徐集孙　杯泉

一方石甽溜涓涓，扁以杯称万古传。

名利醉人醲似酒，谁甘恬澹酌清泉。

徐集孙

徐集孙　北高峰

閒处春光淡，逢僧共采蒿。

曲盘山磴险，直上塔峰高。

风露侵衣冷，江湖送眼豪。

近年无隐者，空负数株桃。

徐集孙

徐集孙　本心参政约游西山分韵得顶字

仆仆事行役，度尽千峰顶。

恣览亦云倦，困卧殊未醒。

西爽俄见要，前约欲重订。

结习若犹在，宁复计两胫。

天际豁轻阴，溪头横短艇。

摇手谢篮舆，信步蹋荒径。

适意自忘远，迷途谁为詗。

此翁平生意，故自略畦町。

何妨一笑回，呼童催煮茗。

两年已三至，我如饫五鼎。

无乃大属厌，徒欲逃酩酊。

老笔忽先倡，高标谁与并。

尚记去载游，金碧光炯炯。

何处非吾乡，一气相溟涬。

徐集孙

徐集孙　采莲曲

朝露湿妾衣，暮霞耀妾瞩。

一叶小如瓜。去住无拘束。

兀棹歌采菱，袭袭薰风足。

芦叶映港清，捉对鸳鸯浴。

莲中有苦心，欲折手还曲。

折莲恐伤藕，藕断丝难续。

徐集孙

徐集孙　蝉

高蹈槐梢与柳阴，争鸣直到日西沉。

初无识见偏容喙，不读诗书却好吟。

风露细餐虽足饱，山林为计更宜深。

所谈幸尔非人事，逆耳从来欠赏音。

徐集孙

徐集孙　酬里中友人代得韵

鬓丝冉冉负年华，客梦无时不在家。

吟得新诗三百首，却惭篱下见黄花。

徐集孙

徐集孙　酬云间僧见寄

一从湖上别，无处问相知。

几夜频驰梦，今朝忽寄诗。

山昏云过湿，院静鹤归迟。

此去秋风近，应须动客思。

徐集孙

徐集孙　除夕

一岁惊心忽已除，宦游尚自客西湖。

漫题桃板标茅屋，旋买梅花插瓦壶。

俸薄幸无赊酒债，官閒却有索诗逋。

明朝万事从头起，依旧山肩竹样癯。

徐集孙

徐集孙　春日访四圣郑渭滨

访旧孤山去，桃花观里春。

迎香开道室，借酒酌吟人。

琴操音还古，蔬盘味却真。

斜阳各分散，一水隔红尘。

徐集孙

徐集孙　此君轩

此君潇洒翠团栾，轩扁佳名墨已乾。

欲识清风千古在，试将石刻句吟看。

徐集孙

徐集孙　促刺词

促刺复促刺，劝织声转剧。

小妇跣雨采桑归，大姑煮雪抽丝绎。

辛勤欲织御寒衣，朝暮惟恐不盈尺。

织成门外迫催租，不了输租仍卖綌。

妇姑对泣儿号寒，更无可补儿衣隙。

帛暖本拟代綌寒，卖綌寒来愈无策。

促刺兮，促刺兮，

劝人织兮织何益。贮之金屋是何人，

重重绫锦饰珠璧。

徐集孙

徐集孙　独坐

老屋萧条半欲斜。绳床独坐看蜂衙。

经年官况浑如客，计日安书已到家。

策策冷风删树叶，丝丝暮雨织檐花。

梦魂不那归心切，小圃堪锄自种瓜。

徐集孙

徐集孙　杜北山同石峰僧来访

梅花同伴瘦，一瘦有谁过。

岁事那堪晚，心期未易多。

杯深和月吸，砚冷带冰磨。

山暝归鸦急，相分独奈何。

徐集孙

徐集孙　渡湖

漠漠西湖匝野烟，夕阳柳下买归船。

关心一纸平安报，雁字纵横写碧天。

徐集孙

徐集孙　对菊

未能篱下学悠然，惭为微官系日边。

造物似怜清俸少，菊花随地铸金钱。

徐集孙

徐集孙　访林可山不值

寻君每自恨迟迟，及扣岩扃误所期。

空放山间云餐鹤，只吟篷底雪中诗。

孤灯欹枕劳频梦，樽酒凭栏定几时。

独立小桥回首处，篱边犹吉见横枝。

徐集孙

徐集孙　访僧不遇

特地寻君先佛场，行行踏遍古苔荒。

不因坐石贪搜句，何事抽单辍赴堂。

空榻日移悬锡影，别寮风过煮茶香。

忙中我为閒来到，君本閒人为甚忙。

徐集孙

徐集孙　访诗人

得得访诗仙，平湖水接天。

身轻如鹤羽，路远买渔船。

日上荷撑盖，春深柳脱绵。

造门人已出，冷漱石山泉。

徐集孙

徐集孙　访周伯弜后寄

独坐湖窗水一杯，好怀竟日向谁开。

火云六月天无夜，不为先生定不来。

徐集孙

徐集孙　赋雪

漫天飘瑞压嚣尘，一夜西湖幻出银。

煎入茶铛清肺腑，吟归诗句爽精神。

糁填鹤迹看旋没，封合梅花认不真。

茅舍竹篱犹富贵，长安安得有贫民。

徐集孙

徐集孙　公无渡河

公无渡河，公无渡河，

公必欲渡意如何。波涛汹涌何足畏，

中原未复一身多。争知平地有风波，

人心之险险于河。

徐集孙

徐集孙　孤山访郑渭滨不值

寂寞石琴台，香云拨不开。

多知骑鹤出，自欲买舟来。

葑岸春回草，山亭雨谢梅。

怀人成怅惘，日暮惜空回。

徐集孙

徐集孙　古乐府

郎别二十春，未报淮头捷。

空房守节心，羞见双胡蝶。

滴泪写胭脂，欲寄南雁群。

恐荡郎客思，封了却还焚。

妾甘奉姑老，妾甘育子稚。

它日昼锦归，愿郎无弃置。

徐集孙

徐集孙　古意

彼美山中桐，千古生清风。

斲削罗徽弦，不费胶漆工。

伊石台有梅，月冷云空蒙。

一弹弹春江，迟日春融融。

再弹弹招隐，霜木吟樵枫。

三弹弹离骚，感慨古道隆。

大羹玄酒味，旨趣回颛蒙。

世无子期耳，知音未易逢。

袖手长太息，所听何不同。

所听非不同，举世郑卫聋。

徐集孙

徐集孙　观秋潮

八月西风嘘沆瀣，长江协候肆澎湃。

钱塘王气天所钟，非为子胥逞灵怪。

海门三山缥缈青，双练夹岸奔雷霆。

蛟龙鼋鼍匿形影，银涛雪浪翻沧溟。

踏浪群儿惯行险，出没波心旗闪闪。

须臾潋滟潮信平，荡漾渔舟千万点。

天低暮霭袭人衣，游子兴尽各云归。

独有骚翁看不足，吟到夜月扬清辉。

徐集孙

徐集孙　观音泉

岩石留云裛翠烟，古松知历几千年。

净瓶一滴杨枝水，涌作岩前大士泉。

徐集孙

徐集孙　官舍双桂

翠下黄金剪缀成，幽香不断袭人精。

独披月色连宵看，更结秋风来岁盟。

好梦偏为蛩叫破，吟身那似蝶飞轻。

纷纷凡卉谁堪眼，说与寒梅蚤合并。

徐集孙

徐集孙　官舍庭前古梅寻常开拶岁暮余整归装而乃蚤花不容自默

狰狞古怪虬龙枝，着花传舍宾岁晚。

往往来来几番人，老人相期疑未谖。

顾我冷眼惯相看，嗅花嚼蕊当餐饭。

横斜峭拔耐雪霜，肯媚阳和齐婉娩。

把酒邀月共说诗，痚影上衣成缱绻。

朔风吹梦入家山，鼓舞倦矣客兮返。

谁谓花先常岁期，澈夜万葩玉一本。

花应有心饯我行，吐芳非为冬日暖。

我亦逆知此花意，孤洁难与俗人混。

似嫌托根富贵场，不苦栖身山林稳。

惜乎花只不能言，一花一心诚恳恳。

任它世间竞酣桃李春，花独与我结交岁寒远。

徐集孙

徐集孙　和赵冰岩借宿僧房韵

鸥盟乡国外，簪盍肥题分。

旅舍嫌红日，僧房卧白云。

茶新翻雪乳，砚古带潮纹。

黜陟人间事，栖心耳不闻。

徐集孙

徐集孙　湖上

不分雨色共晴光，每搅吟魂梦草塘。

数日不来湖上看，西风次第水苍茫。

徐集孙

徐集孙　湖亭夜坐

片叶秋风数日程，争如天籁未秋声。

厌居尘境炎威炽，来纳虚亭夜气清。

万点萤光移醉眼，一湖蟾影荡吟情。

笙歌寂寂重关掩，独许高僧并臂行。

徐集孙

徐集孙　湖西纳凉

小艇撑过第一桥，酌泉桥下掷诗瓢。

来游道院分荷供，拟拉吟僧遣鹤招。

暮霭直从渔笛起，月华高过塔灯遥。

且于静处偷清福，人海惊人涌似潮。

徐集孙

徐集孙　即事

无端梅潦肆鸣渠，官舍萧条似僦居。

把酒厌谈天下事，挑灯频读故人书。

吏抄诗懒多讹字，僮治餐迟少嫩蔬。

浊世炎蒸方郁郁，庭前新草不令除。

徐集孙

徐集孙　寄怀里中诸社友

自笑初无作吏能，却因作吏远诗朋。

与君交讯欠逢雁，知我怀人独是僧。

客枕梦残听夜雨，乡心愁绝对秋灯。

何时岁老梅花下，石鼎分茶共煮冰。

徐集孙

徐集孙　寄里中社友

欠作故人书，侵寻半载余。

穷吟虽各自，入梦不相痚。

梅蕊通春信，霜风促岁除。

待余归故里，鸥约复如初。

徐集孙

徐集孙　寄诗僧

昔日剡溪曾载雪，君今访我以晴期。

一庭梅雨何时宽，吟得诗来举似谁。

徐集孙

徐集孙　寄题漱玉

一派潺湲迸石溪，直疑寒碧练玻璃。

百川流去须归海，万籁喧来有定时。

桥接丹山横夜月，柳笼碧草拂晴曦。

吟庐此去虽相近，争似閒鸥立渺瀰。

徐集孙

徐集孙　坚冰

滕六巧呈瑞，平白一尺高。

霜风凛烈生，挟夜声如号，

冰澌条玉箸，瓦缝镜银膏。

茆檐顿暴富，掩映何奢豪。

晶光动闾里，健羡等儿曹。

此时轻脆资，坚谓千载牢。

一旦阳明升，消泮蔑纖毫。

奚独此为然，世事亦滔滔。

徐集孙

徐集孙　饯平洲僧

天地一身閒，袈裟裹乱山。

听经离竺寺，结制去云间。

包重悬诗稿。藤枯带藓斑。

西风落梧叶，应又向西还。

徐集孙

徐集孙　饯吴西畴东归

交情寥落若商参，谁是如兰可断金。

别去社中怀旧友，喜来湖上共新吟。

好山争似居家看，冷菊难禁在旅心。

我欲学君归未得，来年竹屋再相寻。

徐集孙

徐集孙　江湖伟观

昔日山中一小亭，重新轮奂转峥嵘。

着身梯磴千层上，到眼江湖两派明。

鼎药丹成仙已去，杯泉墨冷水犹清。

寿星炯炯无今古，长照东南王气生。

徐集孙

徐集孙　借林可山韵饯萝屋僧

吟卷多题品，君齐贾岛才。

闻风却竹瘦，载雨过湖来。

交淡杯中水，儒酸叶底梅。

便辞京口去，觅取近诗开。

徐集孙

徐集孙　金沙井

修绠垂瓶自汲深，水澄沙莹几星金。

分明不与贪泉比，莫为金沙起利心。

徐集孙

徐集孙　静中

静中白日十分迟，唤起乡心怯子规。

客味有如杯水淡，宦情肯被一尘缁。

瓶储余粟缘供鹤，俸乏零金为买诗。

坐久不禁春雨暗，谁家楼上笛频吹。

徐集孙

徐集孙　旧圆觉

云气湿香埃，门蹊印碧苔。

金奎今日赐，翠辇昔时来。

禅定琴台废，诗寒石刻嵬。

万斯年胜地，不敢肆徘徊。

徐集孙

徐集孙　菊

寂寂东篱姿，凄彼霜露湿。

不肯出春风，俗眼岂相人。

世无陶靖节，此趣谁收拾。

徐集孙

徐集孙　句

莫言满眼无知己，耐久黄花是故人。

徐集孙

徐集孙　看梅

岁寒气味少人知，一度相逢一度奇。

不受阳和私点化，惯经风雪冷禁持。

影横坡老数枝画，香沁逋仙两句诗。

相对依依吟未得，斜阳归路不妨迟。

徐集孙

徐集孙　可赋轩避暑

万个琅玕爽气浮，何妨暂借着时流。

世人奔竞长为暑，心地清凉即是秋。

普供茶瓜醒眊矂，自携枕簟足夷犹。

从今只有山林好，浮世炎炎卒未休。

徐集孙

徐集孙　客怀

衣袂半埃尘，堪嗟白发新。

古今同逆旅，湖海未归人。

雨霁船争渡，花飞鸟怨春。

片云千里迥，日日谩烹鳞。

徐集孙

徐集孙　客梦

人生总总汩浮荣，勘破令人厌宦情。

竹屋无时功结梦，秫田何日遂归耕。

雨侵药灶莓苔长，秋透书台笔砚清。

渐老鬓毛犹未雪，此身犹及见升平。

徐集孙

徐集孙　兰

淡淡九畹质，雅好住山林。

幽香不求知，伯夷叔齐心。

世道不复古，纫佩取骚吟。

徐集孙

徐集孙　冷泉亭

山远源深绝市声，许由因此隐方成。

一生独喜枕流好，万事何如酌水清。

野衲洗心滋味淡，骚人照影得名轻。

软红尘里浑如醉，谁识斯泉可濯缨。

徐集孙

徐集孙　灵芝寺

梵宇背湖光，朱桥度绿杨。

折藤维小艇，拂石坐幽房。

斋版惊閒鹭，苔碑卧夕阳。

都人喧鼓吹，未识此徜徉。

徐集孙

徐集孙　六一泉

惠勤已蜕老欧仙，物逐人非井便乾。

不是坡翁重到此，此泉安得到今寒。

徐集孙

徐集孙　鹭

素狎沙鸥水国盟，一生踪迹任飘零。

漫夸霜雪精神别，难洗虾鱼气习腥。

点破青山成晓画，飞来红蓼称秋汀。

江湖出入风波里，比着胎仙欠典刑。

徐集孙

徐集孙　落梅

春雨敲花逐水流，游蜂催课未知休。

生来独冷嫌无雪，别去相逢又隔秋。

紫蒂窠窠凝酒恨，苍苔点点落诗愁。

黄昏未觉师雄梦，塞管一声何处楼。

徐集孙

徐集孙　杪岁

几多风月费招邀，传舍侵寻一载侨。

客久梦魂安澹泊，岁残老态厌喧嚣。

晴空雪片飘梅瓣，冷地春光上柳条。

世事每从儿戏过，门前歌舞又元宵。

徐集孙

徐集孙　末利菊

瑶菊细簇翠廉纖，耐得篱边晓露淹。

晚节清香犹更好，虽名末利不趋炎。

徐集孙

徐集孙　牧溪上人为作戏墨因赋二首　右鹭

宿苇临流去就轻，生平惯与尔同盟。

相从奚假归图画，特画江湖一段清。

徐集孙

徐集孙　牧溪上人为作戏墨因赋二首　右猿

峭壁悬崖隐趣深，每来洞口费呼寻。

啼云啸月声难写，只写山林一片心。

徐集孙

徐集孙　清明

春风客里动经年，寂寞松楸入梦边。

斗酒谁为寒食奠，懒将杨柳插门前。

徐集孙

徐集孙　清溪

不比江湖汗漫流，山林冷澹气涵秋。

泠泠一派源头水，岸影中间见白鸥。

徐集孙

徐集孙　秋风悲

秋风悲，秋风悲，

秋风悲兮落叶飞。豪家不识秋风悲，

杯酒暖热儿女嬉。秋风悲，

秋风悲，秋风悲兮陇穗萎。

田舍不识秋风悲，腰鎌收刈鸡豚肥。

秋风悲，秋风悲，

秋风悲兮塞角吹。戍人不识秋风悲，

只愿封侯不顾死，枣红十载忘归期。

秋风悲，秋风悲，

秋风最可悲兮。江流滔滔，

禾黍离离，为此悲者其知谁。

徐集孙

徐集孙　秋胡行

五年行迈兮归迟迟，采桑山阴兮奉亲慈。

冰霜自洁兮清节持，有客遗金兮志不移。

橐有金兮盍专为母驰，心悦桑女下车兮人可知。

庭中见妾兮徒忸怩，载思往事兮妾心孔悲。

君不如妾之有节兮言姑已而，君不知孝兮世道衰，

妾不死兮欲何为。

徐集孙

徐集孙　石屋

路僻鸟关关，行吟膛字删。

偶来游石屋，却喜见香山。

阁峭寒云护，岩深野水閒。

坡仙留墨在，姓字有无间。

徐集孙

徐集孙　书瘦岩僧诗卷后

泛湘游岳惯风寒，怯挂田文半臂衫。

叶出烟云冰雪句，山肩莫怪瘦岩岩。

徐集孙

徐集孙　水乐洞

路穿岩窦折羊肠，处处亭台御墨香。

流水不随人事去，尚余丝竹旧宫商。

徐集孙

徐集孙　送庵僧归山

微官驱我离家山，何日归休得遂閒。

先陇阴阴松影里，春来青草倩师删。

徐集孙

徐集孙　送僧之毗陵

无意坐林丛，云飞天四空。

禅心包影外，客梦橹声中。

胜负机何密，穷通算尽工。

此行应不错，知遇有诗翁。

徐集孙

徐集孙　送叶靖逸之维扬

竹西亭下路，二十四桥迂。

有志风寒地，携家雨雪途。

杯酣看玉蕊，橐重载湖珠。

写就乌丝句，无妨寄雁奴。

徐集孙

徐集孙　岁律

岁律又侵寻，桃符句索吟。

经年为客梦，每日在家心。

眼老看山惯，愁多怯酒深。

公余惟读易，世事任浮沉。

徐集孙

徐集孙　题赠命士

富贵功名世竞痴，清吟往往不趋时。

请君多算公卿命，莫要逢人举似诗。

徐集孙

徐集孙　听雪窗

静拥寒炉逼砚冰，冻蝇怪有扑窗声。

抛松撒竹清眠思，吹灭吟灯坐到明。

徐集孙

徐集孙　同杜北山郑渭滨湖边小憩

与朋看落叶，舍棹踏湖西。

野店传杯酌，残阳索品题。

云随波影动，山被柳阴迷。

一点寒鸦过，知他何处栖。

徐集孙

徐集孙　挽北磵

本分参禅学，吟中透一关。

清名传北磵，遗像在南山。

石塔人千古，烟梯屋数间。

诗魂何处觅，应伴白云閒。

徐集孙

徐集孙　挽李山房

吟誉先君者，多埋葛岭傍。

几年千里客，一夕九原伤。

琴砚遗儿远，棺衾得友偿。

玉楼天上事，应有旧山房。

徐集孙

徐集孙　挽灵隐僧珏月窗

秋月只清辉，窗明人不归。

呕心成宿病，蜕骨悟前非。

书偈辞禅院，缄衾寄母闱。

猿啼泉石冷，客泪为君挥。

徐集孙

徐集孙　挽孙花翁

清气散乾坤，人亡名尚存。

玉寒埋葛岭，墨淡惨秦村。

井菊风号冢，山花月返魂。

子孙无处觅，吟客酹芳尊。

徐集孙

徐集孙　为瘦岩僧题西山爽气

背却残阳翠欲流，一窗长占四时秋。

逼人风露衣巾脆，拄笏朝来独倚楼。

徐集孙

徐集孙　闻鹤

千年华表竟何荣，曾结孤山夙世盟。

午夜露零和月冷，一声风静仰天鸣。

既归蕙帐情何怨，不上扬州韵更清。

未必湖阴人听得，听来好爵谩营营。

徐集孙

徐集孙　闻蛩

独搔短发坐更深，夜雨书灯半欲阴。

近日病魔诗思涩，一秋清句付蛩吟。

徐集孙

徐集孙　蜗牛

分岐头角出于天，盘泊委蛇巧并缘。

到了升高翻坠失，徒然阴地肆垂涎。

徐集孙

徐集孙　午梦

篇时才欠急忙偿，似有奚奴督和章。

望断晓山云破碎，惊回午梦雨淋浪。

春光一半归杨柳，花事三分属海棠。

静坐小窗人语寂，閒听粱燕话行藏。

徐集孙

徐集孙　惜春

轻寒测测雨丝丝，独坐吟床日较迟。

方此惜春容易老，晚风吹落野棠梨。

徐集孙

徐集孙　习懒

风撼西窗夕照明，习成懒散澹无营。

颇谙读易深知命，却怕吟诗浪得名。

款对山僧开月酒，旋蒸湖蟹切秋橙。

有来归自江干客，为说钱塘潮信平。

徐集孙

徐集孙　喜鹊寺

鹊巢不见委空枝，透彻机关在险时。

自从非无禅可问，多因险处怕人窥。

徐集孙

徐集孙　暇日言事二首

雨苔侵迳客来稀，官事才閒便掩扉。

欹枕忽生乡国念，梦中喜得一番归。

徐集孙

徐集孙　暇日言事二首

西风落叶满庭除，隐几清吟独捻须。

官地莫将私地比，菊苗也种两三株。

徐集孙

徐集孙　下竺看猿

渴泉饮罢过别枝，株守山林得便宜。

伸手攫拿野僧果，贵游玩弄如儿嬉。

膏粱恣欲甚丘壑，苞苴剩把实囊橐。

本然无物抛乞与，纵有腥膻医无药。

劝汝俦侣只依僧，残斋剩核亦洁澄。

切勿自照具人面，便尔忘却当初洞口呼不应。

徐集孙

徐集孙　闲赋

梅花白向鬓根生，岁月蹉跎事欠成。

读过故书温有味，借来新絮冷无情。

未霜山寺昏钟劲，欲霁湖亭夕照明。

多少红尘留滞客，可曾归去力春耕。

徐集孙

徐集孙　谢林可山序诗

不枉西湖住两年，穷吟活计又成编。

生平不得春风力，只与梅花结得缘。

徐集孙

徐集孙　谢偃溪惠索淘

与客敲诗倚古松，乱蝉声里夕阳春。

几年饭颗山头瘦，槐叶今朝得饱供。

徐集孙

徐集孙　休日招李山房杜北山访渭滨秋浦于孤山即席用韵

凛凛仙风匝葑田，徘徊怀古事茫然。

眼空湖海无尘累，身在蓬莱有宿缘。

孤策遍寻储鹤地，偏提自汲煮茶泉。

诗家眷属通诗谱，不枉微官客日边。

徐集孙

徐集孙　言事

读了南华枕曲肱，无端客梦冷偏增。

官将满去多逃吏，诗不吟不少寄僧。

乱叶打窗猫上案，斜阳过屋鼠窥灯。

孤山在望何时雪，问讯梅花策瘦藤。

徐集孙

徐集孙　檐上木香

无奈声声杜宇频，木香犹有一分春。

檐头分得清香到，却谢寻常过路人。

徐集孙

徐集孙　燕子

呢喃不听一年余，又见双飞向竹庐。

翻笑人间湖海客，重来仍占故巢居。

徐集孙

徐集孙　夜过富春

夜船摇兀当乘槎，得与僧俱似出家。

数幅征帆抛草渡，一团幽梦绕梅花。

风传山县残更漏，潮练霜江淡月华。

所恨钓台眠里过，矶边不及理渔车。

徐集孙

徐集孙　夜雨

夜半倏惊觉，狂风搅秋鸣。

掣电起迅雷，骤雨翻盆倾。

逆知造物意，揫敛宝成。

天威不竟夕，须臾山月明。

徐集孙

徐集孙　遗僧楮衾

练从水桂华见乡，雅称分供衲子床。

一段温和云共软，十分明洁月争光。

吟魂有梦圆春草，禅骨无因怯晓霜。

金帐绣衾皆业境，此中清趣最深长。

徐集孙

徐集孙　有感

华阳暂脱戴朝簪，悔被浮云惹动心。

或事可惊如雨骤，客怀无限并秋深。

能归不似天边燕，怯冷愁闻月下磚。

几许清高堪自慰，官居赖有竹萧森。

徐集孙

徐集孙　余种竹方成扁其室日竹所友人以诗至用其韵

屋老苔荒席久虚，近分一榻与云俱。

梅花未种招蜂怨，竹所虽青欠鹤图。

无事看山如对客，有时隐几亦忘吾。

过门除却能吟者，不是高僧即老儒。

徐集孙

徐集孙　雨中用进退格

秋来天气半晴阴，块坐山窗一欠伸。

欲睡却思妨官业，怕吟惟恐动乡心。

远书难准衣仍薄，清俸无多橐惯贫。

个种关情畦稻熟，雨宜时降不宜霪。

徐集孙

徐集孙　雨作

薰风入断篱，犹自雨凄凄。

数日无人过，终朝共鹤栖。

云浓山寺失，水泛板桥低。

亦有田堪秫，何时得荷犁。

徐集孙

徐集孙　玉岑

一抹斜阳挂浅林，细听山鸟说春心。

千年古寺多奇迹，读了丰碑看玉岑。

徐集孙

徐集孙　玉清宫初阳台

守药胎仙去不来，空留山顶炼丹台。

明眸炯炯初阳在，知隔人间几劫灰。

徐集孙

徐集孙　玉泉看金鱼

石沼凿琼瑶，金鳞数百条。

年深须变化，泉洁自逍遥。

网罟难垂手，公卿拟上腰。

龙宫衣梵法，翻水雨青霄。

徐集孙

徐集孙　月夜泛湖

买得扁舟载月明，喜它箫鼓已归城。

一襟风露清吟骨，四望湖山见道情。

花港采菱供果饤，苹洲撷荇荐杯行。

此欢不许人多得，破晓西村鸡犬鸣。

徐集孙

徐集孙　岳鄂王墓

古木号风抱不平，百年忠义日争明。

坟前人马空存石，何似当时听用兵。

徐集孙

徐集孙　云谷

月浸千林万壑秋，听琴惊起鹤回头。

孤云带湿藏空谷，不逐人间富贵浮。

徐集孙

徐集孙　赠黄羽士

闲披鹤氅紫藤冠，带得林泉骨相寒。

落魄一身风雪冷，飘蓬千里水云宽。

素餐洗砚捭诗句，清夜敲钟上醮坛。

准拟学仙仙遇否，何年炼就九还丹。

徐集孙

徐集孙　赠相士

好爵縻人见不休，更饶君尽许封侯。

山林朝市心殊相，莫误平人枉白头。

徐集孙

徐集孙　乍晴

吟情天远倚阑干，声歇鸣渠雨乍乾。

只为湖山居宦舍，却因笋蕨忆家餐。

燕窠出子春游懒，灯烬开花夜话残。

收拾柳绵囊楮被，麦秋犹有一番寒。

徐集孙

徐集孙　赵紫芝墓

晚唐吟派续于谁，一脉才昌复已而。

对月难招青冢魄，见梅如揖紫芝眉。

四灵人物嗟寥落，千古风骚忆俊奇。

公去遥遥谁可法，少陵终始是吾师。

徐集孙

徐集孙　郑渭滨过访而杜北山诸友继至惜乎招石峰月溪二禅不来

未见南枝与北枝，一清谁可话襟期。

不嫌添客重行酒，所以惟僧共说诗。

竹影因风和雀动，水声带雨启鸥疑。

黄昏紧闭寒扉坐，自展韦编对伏犠。

徐集孙

徐集孙　智果寺观东坡墨迹参寥泉

煮茗评诗岁月深，堂堂遗像篆烟沉。

数间老屋关兴废，一段清名无古今。

碑断乱云封字脚，井昏落叶覆泉心。

斜阳影里夷犹处，仰止高风不敢吟。

徐集孙

徐集孙　中秋夜雨

两年客帝畿，圆月浸秋辉。

今夜月圆时，风雨打门归。

年年此桂魄，不照今年客。

明月应团团，只被浮云隔。

徐集孙

徐集孙　中元

今朝逢令节，依旧客殊乡。

禅衲同分席，清斋若过堂。

江茶浮水色，野菜带山香。

忽忆三秋菊，谁锄小迳荒。

徐集孙

徐集孙　重拜和靖先生墓

秋声尔许悲，怀古若为思。

菊老泉堪荐，山孤草亦萎。

高风留塑鹤，残雨暗荒碑。

依旧梅千树，无花香似诗。

徐集孙

徐集孙　舟中

厌杀人间名利忙，我忘名利只诗狂。

雅陪云衲三生话，分得渔舟半日凉。

傍水细看鸥鹭浴，隔芦吹过芰荷香。

从容饱遂清游胜，那似家居卧竹房。

徐集孙

徐集孙　竹阁

昔日孤山像，重移阁几春。

骚名垂句法，遗爱稔邦民。

雨剥一碑古，风摇万竹新。

来游兴感慨，谁继若而人。

徐集孙

徐集孙　紫笑

雨湿晴烘乃破悭，时闻旖旎度檐间。

不知失笑缘何事，每对薰风自赭颜。

徐集孙

徐集孙　自君之出矣

自君之出矣，蛾眉不复扫。

宝鉴委埃尘，玉容为谁好。

徐几

徐几　灵岩一线天

尽日摩挲藓石斑，几人来此驻吟鞍。

谁知一线通天处，照见人心凛凛寒。

徐几

徐几　狮子峰

举首朝天据洞扉，怪形蹲踞类狻猊。

山中弹压无豺虎，留得孤猿半夜啼。

徐几

徐几　天壶

老松压石洞门耸，青萝曳树牵云影。

天然物外清修地，岩头残月沈丹井。

徐嘉言

徐嘉言　题金粟寺庵和通判军府周寿韵

招提敞山岩，新庵隐岩麓。

石沼引清流，风漪皱文轂。

晴晖满虚室，一水含自足。

心明身宴闲，境寂谁寻逐。

寒林带月行，夜榻和云宿。

若欲问西来，一斋饱自足。

徐嘉言

徐嘉言　挽薛艮斋二首

卓荦才名四十秋，屡摅良策动宸旒。

倾河议论谁能敌，唾手功勋未肯休。

方快九霄抟鹡鷟，俄惊长坂蹶骅骝。

天公应叱六丁下，著述文章尽捲收。

徐嘉言

徐嘉言　挽薛艮斋二首

宦游将适郑公乡，众说膺门气味长。

欲效然明略陈语，那知叔向罢登堂。

毗坛不试新分竹，霅水空瞻旧茇棠。

天不憖遗何太早，忍看埋玉向高冈。

徐介轩

徐介轩　红梅

寒梅冷艳缀轻枝，误认夭桃未放时。

盛饰霓裳陪越女，不施粉黛抹胭脂。

轻盈弄月醉霞觞，娇软酡颜褪晓妆。

缟素业中红一点，好花终是不寻常。

徐介轩

徐介轩　菊花

独向邻园看菊回，隔篱惊见一枝梅。

西风怜我太寂寞，特地遣花将句来。

徐介轩

徐介轩　梅花

香梅烂漫见红梅，白白朱朱取次开。

料得故园春色满，有人花下正徘徊。

徐介轩

徐介轩　桐

灏气行秋万宇凉，玄姑新敕办衣裳。

林为机杼织无迹，月当膏油缉易长。

谓尔索裘虽有日，到头无褐可禁霜。

工夫只有琵琶索，又在梧桐夜雨旁。

徐介轩

徐介轩　岩桂花

翠叶金华小胆瓶，轻拈微嗅不胜情。

从教失陷沈烟冷，蓦地薰心梦也清。

徐瑾

徐瑾　偶书

明中悟理造忱诚，性觉通真风即行。

生不生来空是境，有无有处化为城。

荣枯现梦因缘想，色相求心妄执情。

名与实亡都在道，盲聋苦学漫营营。

徐瑾

徐瑾　四时诗　春

风吹细浪低田麦，雨过初分浅水秧。

红树半开桃脸嫩，绿波深映柳丝长。

徐瑾

徐瑾　四时诗　冬

飞花雪片落梅残，典发歌楼酒量宽。

矶石钓鱼观冻手，衣蓑绿映暮江寒。

徐瑾

徐瑾　四时诗　秋

红飘乱叶树连枝，雨著疏花菊狞篱。

蓬转恨多饶白发，鸿归数处寄新诗。

徐瑾

徐瑾　四时诗　夏

林垂紫李玉成蹊，水映红榴石近溪。

深栋双双飞燕语，阴槐绿树万蝉嘶。

徐觐

徐觐　秣陵秋望

诸史六朝事，同为望远空。

几年无王气，今日但西风。

客舍秦淮上，行宫夕照中。

数株霜后叶，犹傍坏陵红。

徐觐

徐觐　送友人

高帆且莫张，月色满离觞。

此夕一何短，去程如许长。

落梅吹怨笛，微雪洒行装。

去去深山里，因高莫望乡。

徐觐

徐觐　与客登山

与客登山去，山阴路未乾。

就暄分石坐，随处带书看。

宿雨添溪阔，春风入袖寒。

却因樵客引，寻得一丛兰。

徐兢

徐兢　彭城山

高馆不知处，游人空往还。

乱鸦残雪树，荒冢夕阳山。

徐兢

徐兢　项亭

图秦争汉两无成，霸势先随玉斗倾。

惟有乌江夜深浪，至今犹作楚歌声。

徐九思

徐九思　送唐介谪英州

投荒万里岭南行，莫叩天阍诉不平。

忠谠若教无竮逐，奸邪何计竊安荣。

一封疏在铭周鼎，三黜名高重汉京。

最是中霄雷激烈，为君特地发冤声。

徐橘隐

徐橘隐　牵牛花

红蓼黄花取次秋，篱芭处处碧牵牛。

风烟入眼俱成趣，只恨田家岁薄收。

徐橘隐

徐橘隐　杨柳

阴阴垂柳乱蝉嘶，柳外娇莺自在啼。

心事太平山色好，开轩坐到日沈西。

徐涓

徐涓　冷泉亭

畏天炎炎烁太虚，倚栏冰雪冷生肤。

百川万壑非无水，洗得人间热恼无。

徐珏

徐珏　游洞宵

凡世纤尘不敢侵，瑶关自锁白云深。

地灵佳木有仙意，山静啼禽多好音。

五洞暗通蓬岛路，九峰密拱石坛阴。

步虚声了幽人暇，一穟炉香三弄琴。

徐君亮

徐君亮　寄华春娘

自从瞥见如花面，晓夜相思肠欲断。

分明咫尺远如天，何似同心作方便。

徐钧

徐钧　安禄山

随人玄养宁知父，负主恩私岂有君。

逆气终然招逆报，可怜四海乱如云。

徐钧

徐钧　安王

名器君司戒妄求，幸门一启国深忧。

请看三晋叨封后，便有田齐亦效尤。

徐钧

徐钧　白起

投降赵卒本求生，坑后谁人不死争。

三召三辞宁自刎，邯郸料不再长平。

徐钧

徐钧　班超

人生适意在家山，万里封侯老未还。

燕颔虎头成底事，但求生入玉门关。

徐钧

徐钧　班固

网罗一代史编成，得失忠邪已熟评。

往鉴在前浑不顾，却依戚党幸功名。

徐钧

徐钧　鲍照

生际河清献颂文，尤工乐府丽春云。

人言才尽何曾尽，深恐名高上忏君。

徐钧

徐钧　边韶

寸晷分阴闲可惜，粪墙朽木责非苛。

便便书腹贪眠昼，免得诸生笑诮麽。

徐钧

徐钧　卜子夏

宣尼生不到西河，圣化难沾觖望多。

商也天教生独晚，为分一脉阐文科。

徐钧

徐钧　蔡邕

琴遇知音始可调，卓非善听亦徒劳。

早知应聘终罹祸，罪死何如节死高。

徐钧

徐钧　曹世叔妻班昭

有妇谁能似尔贤，文章操行美俱全。

一编汉史何须续，女戒人间自可传。

徐钧

徐钧　岑彭

雨骤风驰善用兵，公孙击地欢如神。

如何壁垒疏防夜，已悟彭亡竟殒身。

徐钧

徐钧　陈蕃

身居一室尚凝尘，天下如何扫得清。

须信修齐可平治，绝怜志大竟无成。

徐钧

徐钧　陈俊

拒战交兵勇有馀，旁人惊叹更谁如。

肃清海岱勋名立，不负刘嘉一荐书。

徐钧

徐钧　陈平

生平多智足兴刘，奇秘终贻正大羞。

若使托孤权独任，未知诛吕若为谋。

徐钧

徐钧　陈寔

世多扬激伯夷隘，公独谦虚下惠和。

吊死自惭知己少，逃生却喜活人多。

徐钧

徐钧　陈思王植

任性何能胜矫情，夺储切勿怨无成。

阿丕纵享为君乐，得似文章千载名。

徐钧

徐钧　陈頵

中华倾弊无他故，习尚淡谈出望门。

奏议救时翻见黜，搜扬隐逸更谁论。

徐钧

徐钧　春申君

输忠世子得逃秦，二十馀年相国荣。

固位但知迷孕女，防身惜不用朱英。

徐钧

徐钧　崔浩

智谋断国灼蓍龟，自比留侯果是非。

一死人言缘史事，谁知谋泄为南归。

徐钧

徐钧　崔佑甫

道德驰声满建中，岂无人可继馀风。

最怜贞观开元治，付与奸邪蕞陋翁。

徐钧

徐钧　大帝权

鼎峙东吴命世雄，甘心俯受魏丕封。

炎刘已尽犹馀蜀，唇齿胡为反内攻。

徐钧

徐钧　淡助

谈经唐世岂无人，君独春秋学最深。

力辩邱明非左氏，后来朱子始知音。

徐钧

徐钧　道武珪

立储去母岂良规，创业英名顾尔为。

事变无穷难预料，身亡又兆国亡基。

徐钧

徐钧　邓禹

久从游学识英雄，杖策南来见略同。

首建雄谋恢汉业，云台端合议元功。

徐钧

徐钧　狄仁杰

天理何曾一日亡，始终感悟为存唐。

平生独有知人鉴，身后功名付老张。

徐钧

徐钧　东平宪王苍

重修礼乐佐文明，乐善终能保令名。

两汉贤王谁与并，河间以后便东平。

徐钧

徐钧　董祀妻蔡琰

此生已分老沙尘，谁把黄金赎得身。

十八拍笳休愤切，须知薄命是佳人。

徐钧

徐钧　董宣

弹击京畿已五期，一廉始叹盖棺时。

君王万里犹明见，近有斯人却未知。

徐钧

徐钧　董仲舒

三策前陈语漫详，外迁一再相骄王。

惟馀正谊兼明道，此传流传万古香。

徐钧

徐钧　杜甫

万里飘零独此身，诗魂终蛮浣花村。

宁贫宁冻宁饥死，一饭何曾忘至尊。

徐钧

徐钧　杜鸿渐

将相浮云了幻躯，髠缁何事效浮图。

灵州劝进无君父，投拂还能脱罪无。

徐钧

徐钧　杜茂

力不能裨斗野龙，僪于北鄙有边功。

蝇随骥尾犹千里，也得依名四七中。

徐钧

徐钧　杜暹

婺女初官辞赆纸，安西按虏复埋金。

公清勤约自宜相，文墨何须较浅深。

徐钧

徐钧　段干木

逾垣走避见难通，闾式君侯礼谩隆。

一点高风真可畏，解令敌国不兴戎。

徐钧

徐钧　儿宽

射策明经亦巨儒，巧迎封禅意何如。

相如未死犹知耻，却了相如死后书。

徐钧

徐钧　樊哙

后党兴戎衅已成，龙髯忽堕幸逃生。

不于吕祸身先死，未必终能保令名。

徐钧

徐钧　范滂

慨然揽辔志澄清，一激谁知党祸成。

母子可怜终死别，庶几广孝在扬名。

徐钧

徐钧　范睢

绨袍恋恋亦何为，相国难忘箦卷尸。

有怨必酬恩必报，凭君说与魏齐知。

徐钧

徐钧　范增

项王暴不减强秦，一语箴规总未闻。

白首尚嫌君不忍，料知增更忍于君。

徐钧

徐钧　冯异

旧是起兵时主簿，今为大树下将军。

若看劝帝施恩语，何独区区战伐勋。

徐钧

徐钧　盖延

力挽强弓数百斤，兵锋到处策奇勋。

可怜轻敌多深入，不似君王善料军。

徐钧

徐钧　高帝

土能生物有深功，金价何如可与同。

不是君王无识别，只缘得土笑谈中。

徐钧

徐钧　高允

直史称诬是诳君，事同罪异愧全身。

谁言矫矫无风节，大胜声嘶股栗人。

徐钧

徐钧　更始

三精雾塞未能收，诸将俄兴翼戴谋。

谁谓庸才能戮莽，人心毕竟尚思刘。

徐钧

徐钧　耿纯

行兵不与众人同，已决英雄一见中。

举族同心能效顺，得君何惮不成功。

徐钧

徐钧　耿弇

驰召萧王命罢兵，献谋怀贰见尤明。

平齐定赵基图壮，有志方知事竟成。

徐钧

徐钧　龚遂

带牛佩犊俗难平，喜得公来便息兵。

最是有功能不伐，君前犹自逊王生。

徐钧

徐钧　钩弋夫人

名门尧母将传嗣，取鉴吕皇预杀身。

燕翼贻谋宜有道，如何知义不知仁。

徐钧

徐钧　古弼

请田戎猎凛英风，万乘犹知畏笔公。

晚节不容非老秃，世无明主曷知忠。

徐钧

徐钧　光武

功成论道息干戈，武将森森学问多。

养得文风名节盛，自三代下莫能过。

徐钧

徐钧　鬼谷子

苍颉书成能哭鬼，不知鬼谷事如何。

仪秦尚学先生术，料得先生术更多。

徐钧

徐钧　郭伋

安边治郡蔼仁风，竹马欢呼迎送中。

恺悌真为民父母，怀恩何处不儿童。

徐钧

徐钧　郭璞

博学多闻世所宗，推占小术验奇功。

人生祸福既前定，犹撰青囊启后蒙。

徐钧

徐钧　郭隗

国主张罗网异材，一言隗始自为媒。

他年能下齐城者，知自千金市骨来。

徐钧

徐钧　郭子仪

身佩安危三十年，谗锋虽中节弥坚。

古今多少功名在，谁得如公五福全。

徐钧

徐钧　韩非

见书恨不见斯人，见后翻令自杀身。

毕竟立心多惨刻，少恩莫怨虎狼秦。

徐钧

徐钧　韩擒虎

俘主摧都锐莫当，区区破阵却争长。

不堪世上无分别，自作阎罗地下王。

徐钧

徐钧　韩休

览鉴形癯恨鲜欢，格非一事古来难。

力邀强制何能久，却恐移心向宴安。

徐钧

徐钧　韩愈

排斥异端尊孔孟，推原人性胜荀杨。

平生胆气尤奇伟，何止文章日月光。

徐钧

徐钧　韩昭侯

敝裦囊中犹惜予，高门旱后忽兴工。

如何奢俭初终异，一相存亡事不同。

徐钧

徐钧　汉高祖

商后誓师因毫众，周王致业述豳风。

不阶尺土一人俩，谁似皮冠一沛公。

徐钧

徐钧　何逊

水曹文学自名家，重到扬州兴未涯。

怪底新吟清入骨，一生只为爱梅花。

徐钧

徐钧　贺若弼

乃翁永诀语堪悲，果定江南副所期。

守口未能终死舌，如何忘却刺锥时。

徐钧

徐钧　贺知章

身外生涯总是虚，狂游一梦入清都。

有家不住犹为观，底用区区觅鉴湖。

徐钧

徐钧　侯思止

一丁不识望台官，獬豸如何可并冠。

不解触邪翻触正，凶顽合作虎狼看。

徐钧

徐钧　后主

一曲庭花景未央，匆匆投井事堪伤。

休言王气东南尽，却是君王自趣亡。

徐钧

徐钧　胡广

六朝黄发老三公，固位依违善取容。

真是乡原为德贼，如何至德比中庸。

徐钧

徐钧　桓豁

以石名儿合谶言，奇机端可破苻坚。

信乎有志终成事，逐将诛丕岂偶然。

徐钧

徐钧　桓谭

力排谶纬本非经，言直多因见理明。

却憾临危无定守，仓皇叩地苦求生。

徐钧

徐钧　桓温

世有英明善治君，奸雄屈伏作能臣。

尽忠于国人臣事，底事甘为跋扈人。

徐钧

徐钧　桓伊

专利无厌世所憎，君昏臣暗谤将兴。

抚筝一曲开谗谀，臣泣君渐各自懲。

徐钧

徐钧　皇甫湜

授业韩门岁月深，文章有法笔千钧。

三缣一字非邀价，赏识如裴复几人。

徐钧

徐钧　黄香

无双天下早驰声，曾被君王一语荣。

枕席温凉遗信史，发挥纯孝赖渊明。

徐钧

徐钧　嵇康

卧龙并论恐非伦，望重宜为世所珍。

大抵重名人敬仰，如何名重反伤身。

徐钧

徐钧　纪信

诳楚言降乐受烹，重围得脱汉基成。

论封无爵死无传，幸有唐碑为发明。

徐钧

徐钧　季布

一诺千金汉重臣，平生恩力报何曾。

朱家不德人传美，殊愧张苍父事陵。

徐钧

徐钧　祭遵

执法严明凛不阿，西征北讨战功多。

更将俎豆文军旅，不废投壶与雅歌。

徐钧

徐钧　贾岛

早弃浮屠学缀文，争知命薄第难登。

行吟月下敲门句，气味依然不脱僧。

徐钧

徐钧　贾复

骁勇称奇赐左骖，溃围解急敌心寒。

卒能剽甲敦儒学，可作寻常武将看。

徐钧

徐钧　贾后

弑姑杀子欲何为，伤败彝伦总不知。

祸乱晋朝诚在己，灭亡父族咎归谁。

徐钧

徐钧　贾谊

年少毋庸毁洛阳，才高虑远策深长。

如何宣室成虚问，才傅长沙又傅梁。

徐钧

徐钧　江革

虏求妙笔威难屈，石载归舟贫独甘。

若使此风闻一世，真能立懦与廉贪。

徐钧

徐钧　江总

结绮临春无处寻，人皆归罪主荒淫。

谁知文体伤轻艳，狎客迎逢罪更深。

徐钧

徐钧　姜肱

画手尚难图我貌，安车何可屈吾身。

惟馀争死同衾事，千载称为孝友人。

徐钧

徐钧　觐后

淫奔何暇择莸薰，牛马相传谶已云。

可怪奸遗牛姓种，也来相继马为君。

徐钧

徐钧　荆轲

独憾荆卿剑术疏，虎狼到手不能除。

何如博浪挥椎者，远击犹能中副车。

徐钧

徐钧　景丹

领兵赴难共成名，良为吾来事可成。

终把故乡旌异赏，肯令衣锦向宵行。

徐钧

徐钧　坑儒四百六十馀人

焚坑相距一年间，何事迟迟未出关。

万里冥鸿罗网外，料应祸不到商山。

徐钧

徐钧　孔巢父

力仗孤忠化积顽，奉辞竟不遣生还。

何如入海随烟雾，自有诗留天地间。

徐钧

徐钧　孔明

草庐初志汉重兴，向洛趋秦拟策勋。

芒角一星如未坠，不就天下只三分。

徐钧

徐钧　孔融

客满尊中酒不空，眼高四海眇奸雄。

才疏意广终无就，已兆清虚西晋风。

徐钧

徐钧　孔稚圭

草满门庭隐者家，却贪禄仕醉纷华。

北山不用讥猿鹤，亦有人嘲两部蛙。

徐钧

徐钧　寇恂

王郎百万肆凭陵，谁集渔阳上谷兵。

一剪妖氛河北定，中兴从此创基成。

徐钧

徐钧　嫪毒

诈腐为阉几十春，朝欢暮狎宠无伦。

休分长信并文信，假父如今又象真。

徐钧

徐钧　乐毅

七十城收一笑间，当时气势擅强燕。

区区莒墨何难下，自是君王不永年。

徐钧

徐钧　雷万春

六矢飞穿诧木人，屹然不动勇无伦。

极知力尽城将陷，吾亦忘吾有此身。

徐钧

徐钧　李翱

幽怀赋好欧公赏，实录文高黄子称。

复性一书几有道，千年真可续韩灯。

徐钧

徐钧　李白

风骨神仙籍里人，诗狂酒圣且平生。

开元一遇成何事，留得千秋万古名。

徐钧

徐钧　李光弼

间关百战佐中兴，料敌行师妙若神。

可惜罹谗终恨死，伤心不见白头亲。

徐钧

徐钧　李汉

官虽御史未为荣，一序韩编万古名。

不是文翁能有眼，谁知佳婿在诸生。

徐钧

徐钧　李林甫

柄国年深巧蔽欺，如何方面用胡儿。

只知怙宠为身计，不道渔阳乱已基。

徐钧

徐钧　李陵

名将生降负己知，丧师辱国死犹迟。

河梁羞与子卿别，携手空馀五字诗。

徐钧

徐钧　李泌

衣白山人再造唐，谋家议国虑深长。

功成拂袖还归去，高节依稀汉子房。

徐钧

徐钧　李密

泥封函谷策诚奇，人不能从己不疑。

何事昏迷还至此，只因天欲启唐基。

徐钧

徐钧　李勉

指破奸邪叵测心，一言剀切盍沉吟。

主昏不听终无奈，付与清风一曲琴。

徐钧

徐钧　李牧

良将身亡赵亦亡，百年遗恨一冯唐。

当时不受谗臣间，吕政何由返故乡。

徐钧

徐钧　李绅

手书不受叛臣污，摧抑多端只故吾。

已喜生前能自保，却怜身后尚遭诬。

徐钧

徐钧　李斯

燃除六籍忍坑儒，本欲愚人卒自愚。

若使当时甘被逐，东门牵犬欢应无。

徐钧

徐钧　李愬

雪夜平吴自一奇，功成犹守分尊卑。

櫜韐道左躬迎帅，此礼藩方久不知。

徐钧

徐钧　郦食其

掉舌降齐七十城，休因掩袭恨遭烹。

淮阴请假终基祸，得似高梁数世荣。

徐钧

徐钧　廉颇

遗矢谗言弃老成，肉多饭健尚精神。

可怜一点狐丘志，到死犹能用赵臣。

徐钧

徐钧　烈王

齐为沽名特觐王，当时国势岂真强。

计来小缓庸何责，引得无君丑语扬。

徐钧

徐钧　蔺相如

缶击何分秦胜负，璧还不是赵存亡。

最怜恃勇偏轻举，直挟君王冒虎狼。

徐钧

徐钧　刘超

步侍车舆幽厄中，犹将古训启君衷。

他时改葬怀瞻望，可见当年授受功。

徐钧

徐钧　刘宠

门无吏扰夜安眠，前守何如此守贤。

却是山民缠旧习，区区相送尚持钱。

徐钧

徐钧　刘昆

于菟渡水火回烟，异事情知出偶然。

若谓嘉祥关德政，后无可继是诬天。

徐钧

徐钧　刘伶

宗尚无为学有原，背违师训亦安然。

至于身死便埋说，明犯庄书所戒言。

徐钧

徐钧　刘盆子

操符未识君为贵，解玺方知盗可羞。

绛服大冠真主出，不先肉袒更何求。

徐钧

徐钧　刘向

忠言历历总成虚，二十馀年列大夫。

未死已知他日祸，此身幸不见新都。

徐钧

徐钧　刘禹锡

取水枫林莫怨嗟，钟声才听又天涯。

如何一斥终难反，为赋玄都观里花。

徐钧

徐钧　刘植

匹夫爱国献昌城，力说刘扬十万兵。

颠沛单车良得助，邯郸假意不难平。

徐钧

徐钧　柳公绰

奸吏多从贪吏生，舞文非重贿非轻。

欺公触宪非无为，不受私赇不肯行。

徐钧

徐钧　柳宗元

自负奇才却附人，伾文一跌误终身。

聪明未易消磨尽，犹作罗池庙里神。

徐钧

徐钧　娄师德

面乾人唾苦无刚，为国求贤虑却长。

不是阴将人杰荐，谁能取日再兴唐。

徐钧

徐钧　卢藏用

托隐终南得美除，何期触网僪全躯。

此中佳处今休道，捷径元来是畏途。

徐钧

徐钧　卢怀慎

曹参尚守萧何法，鲍叔惭分管仲权。

莫笑当时呼伴食，元之秉国恐妨贤。

徐钧

徐钧　卢仝

数间破屋洛城傍，门闭春风煮茗香。

月蚀一诗讥逆党，添丁奇祸竟堪伤。

徐钧

徐钧　鲁仲连

布衣不肯帝强秦，天下皆闻高士名。

何事劝降轻守节，一书飞矢入聊城。

徐钧

徐钧　陆贾

溺冠骑项不知儒，马上功成习未除。

新语见称应有意，当时人未说诗书。

徐钧

徐钧　陆羽

野客耽茶著作经，一时评品亦良精。

谁知茗饮成风后，从此朝廷榷法行。

徐钧

徐钧　陆贽

锄奸抗疏反招疑，一斥忠州势亦危。

只集名方无著述，不为良相且良医。

徐钧

徐钧　吕不韦

谋立储君谁孕姬，巨商贩鬻巧观时。

十年富贵随轻覆，奇货元来祸更奇。

徐钧

徐钧　吕后

父识英雄婿沛公，家因骄横血兵锋。

始知善相元非善，不是兴宗是覆宗。

徐钧

徐钧　马成

保塞平淮亦数勤，当时佐命几元臣。

不知谁紊云台次，却作中兴第二人。

徐钧

徐钧　马融

士迫饥寒已变初，权门宁免曳长裾。

帐纱所学明何事，却陷忠良草奏书。

徐钧

徐钧　马援

还书万里诫诸郎，毁誉翻成悮季良。

说道谨言元不谨，谤招薏苡亦堪伤。

徐钧

徐钧　毛遂

一立谈间定合从，真能脱颖出囊中。

当时若顾呈身耻，馀子纷纷亦冈功。

徐钧

徐钧　茅容

一鸡供母不供宾，主亦无惭宾不嗔。

礼遇何须分厚薄，论交只是贵清真。

徐钧

徐钧　孟尝

人心物意两相关，合浦明珠去尚还。

为国不知贤是宝，却令遁迹老空山。

徐钧

徐钧　孟尝君

诞当五月命于天，齐户风谣恐未然。

若使当时真不举，吾门安得客三千。

徐钧

徐钧　孟嘉

广坐人中便识真，德容言貌每相因。

龙山落帽相嘲论，引得文章压世人。

徐钧

徐钧　孟郊

自古诗人例怨穷，不知穷正坐诗工。

先生吟苦身尤蹇，恰似霜阶诉候虫。

徐钧

徐钧　孟轲

战国谁能识道真，故将性善觉生民。

七篇切切言仁义，功利场中有此人。

徐钧

徐钧　明帝

大学师儒多讲论，东平礼乐正修明。

不知佛法缘何入，却向斯时教大行。

徐钧

徐钧　倪若水

人重朝班恶外迁，一时荣擢似登仙。

谁知鼙鼓渔阳祸，不在朝廷却在边。

徐钧

徐钧　聂政

为母辞金义且仁，却甘为盗忍轻生。

若非有姊扬风烈，千古谁知壮士名。

徐钧

徐钧　牛弘

射牛可怒理都然，三问何如一忍贤。

底事妇言坚不听，为忧伤我弟兄天。

徐钧

徐钧　潘贵妃

宠冠天家十二楼，金莲步步总娇羞。

可怜屠沽宫中乐，博得亡齐一段愁。

徐钧

徐钧　潘好礼

废王立武覆车同，抗疏精忠幸见从。

若使荒淫终复谏，玄宗又是一高宗。

徐钧

徐钧　裴度

功名久震平淮后，机务方闲罢相馀。

晚节浮沉非失计，一园花竹午桥居。

徐钧

徐钧　邳丹

兵连二郡可成功，何事思归怯战攻。

决策南征河北定，兴邦只在一言中。

徐钧

徐钧　平原君

谢躭虽云礼意恭，平生结客竟何功。

不知他日邯郸警，独有捐躯一李同。

徐钧

徐钧　齐威王

赏罚严明国富强，独能仗义一朝王。

周网此日微如发，独有人心理未亡。

徐钧

徐钧　齐宣王

鼓钟苑囿乐如何，货色贪淫勇更多。

伐国交邻徒屡问，用贤曾不到邹轲。

徐钧

徐钧　乔知之

绿珠诗作怨方新，往事尤当监季伦。

赴井已迟徒累主，真标那似堕楼人。

徐钧

徐钧　屈原

托兴妃嫔疑亵嫚，幻言神怪似荒唐。

若无一点精忠节，未必文争日月光。

徐钧

徐钧　任光

河兵已渡迫饥寒，道路奔驰正急难。

不是信都同助顺，王郎未必死邯郸。

徐钧

徐钧　阮籍

身负经纶济世才，时乎多故最堪哀。

覃思远害无他计，酣饮端为免祸谋。

徐钧

徐钧　阮咸

矫俗竿悬犊与褌，几非人道谩夸论。

却于奇律通精妙，制作新书今尚存。

徐钧

徐钧　三晋

二百年馀主夏盟，尊攘事业古无伦。

若非剖一为三后，未必舆图尽入秦。

徐钧

徐钧　僧一行

两戒山河剖析明，历分十二议尤精。

况逢燕国为删润，可信千年说尚行。

徐钧

徐钧　山涛

身心已逐竹林游，为国搜贤事却优。

持正拟官觇上意，事君可作不忠谋。

徐钧

徐钧　申不害

相国终身保治平，不同非鞅死刑名。

只缘用志能卑逊，纵曰伤残亦觉轻。

徐钧

徐钧　沈约

佐梁图禅尔开先，舌断徒劳上诉天。

一梦功名成底事，东阳风月自千年。

徐钧

徐钧　史万岁

征南轻仆孔明碑，想见生平暴可知。

一死虽因奸计陷，亦由廷辩忿招疑。

徐钧

徐钧　始皇

三山有药身旋死，万世无期祚竟亡。

速死趋亡皆自取，鲍鱼才歇火咸阳。

徐钧

徐钧　叔孙通

秦府藏书熟见闻，三王遗意可追寻。

如何绵蕞因秦陋，古礼沦亡恨到今。

徐钧

徐钧　司马相如

卖赋名成卖酒馀，归来驷马拥高车。

锦衣只欲湔前耻，不道开边困里闾。

徐钧

徐钧　四皓

避乱商山且茹芝，遽因厚币起幽栖。

母强子弱几危汉，悔杀先生一出低。

徐钧

徐钧　宋弘

淫色繁声已力排，义存夫妇岂容乖。

君王莫作图婚想，未问悬知事不谐。

徐钧

徐钧　宋瓃

一片刚方铁石心，梅花冷淡独知音。

君王外貌虽加敬，卖直谁知内忌深。

徐钧

徐钧　宋之问

百丑只能博寸荣，趋权恃势苦营营。

早知触宪终归死，何似閒吟过一生。

徐钧

徐钧　苏秦

本图富贵快心期，谩借从亲说便宜。

五国攻秦齐不至，客卿正是在齐时。

徐钧

徐钧　苏飂

两相同寅喜协和，此心合处直无阿。

广平补衮虽良手，公与弥缝力最多。

徐钧

徐钧　苏味道

万事模棱持两端，脂韦自饰巧求全。

如何身处周唐际，党武翻成猣一偏。

徐钧

徐钧　苏武

胡沙不隔汉家天，一节坚持十九年。

白首微官甘属国，耻随李卫老戎旃。

徐钧

徐钧　苏源明

满朝比比拜边尘，伪命难污守节臣。

褒赏但令知制诰，如何只待作文人。

徐钧

徐钧　苏章

国法已难私故人，一杯缱绻岂真情。

不知直正奸贪罪，何必容心强立名。

徐钧

徐钧　孙膑

百年家学妙兵机，知彼犹怜己未知。

绝爱奇功成砍树，何缘卫足不知葵。

徐钧

徐钧　太子深

擒虎临门事已休，独馀孺子不惊忧。

阁中危坐能宣令，略洗双亲入井羞。

徐钧

徐钧　陶弘景

缚屋倚松志本清，援图成趣若为情。

预闻国政无虚日，笑杀山中宰相名。

徐钧

徐钧　陶侃

荡除国难功勋盛，王室因之得载安。

最是南陵千里外，拾遗屏迹化尤难。

徐钧

徐钧　陶潛

公田种秫供朋酒，三径黄花手自栽。

为米折腰刚不就，翻然解印赋归来。

徐钧

徐钧　滕公

日奉车音语易亲，朱奴立受再生恩。

淮阴元是公全活，末着何妨更一言。

徐钧

徐钧　田单

鼓讁奔牛亦壮哉，一城力挽众城回。

谁知辟土明封赏，即墨曾经培养来。

徐钧

徐钧　田子方

君侯坐问所从谁，极口惟谈顺子奇。

可叹今人多不让，始知无择解称师。

徐钧

徐钧　王霸

寇迫兵单路已穷，河冰偶合片言中。

但令有道蒙天助，阻水犹图背水功。

徐钧

徐钧　王宏

乃翁江左辅中兴，忍助奸渠篡计成。

黄菊白衣空送酒，可怜心事愧渊明。

徐钧

徐钧　王梁

台辅尊贤菲报功，况因符命策司空。

平生只为耽言谶，待此登庸恐未公。

徐钧

徐钧　王烈

窃牛尚恐彦方知，德化乡邦不拾遗。

若使此风推四海，盗窥神鼎亦羞为。

徐钧

徐钧　王陵

抗议争封独犯颜，周陈只合共持难。

若能坚守长陵约，不但刘安吕亦安。

徐钧

徐钧　王戎

清虚外托内营财，手运牙筹亦富哉。

不料晋朝名位上，士风如是亦堪哀。

徐钧

徐钧　王通

太平十二策空陈，得似河汾讲道真。

缕指隋唐名将相，多君交友与门人。

徐钧

徐钧　王维

凝碧池头听乐时，不能身死但能悲。

辋川他日成名胜，藉得朝天一首诗。

徐钧

徐钧　王羲之

人物风流世所推，操持议论每清奇。

自量才位难牟弟，故乞馀年请代之。

徐钧

徐钧　王祥

卧冰得鲤供亲养，至孝诚能上格天。

每信天人常吻合，应知容谷响声传。

徐钧

徐钧　王昭君

画工虽巧岂堪凭，妍丑何如一见真。

自是君王先错计，爱将耳目寄他人。

徐钧

徐钧　威烈王

大柄潛移势可忧，朝网未正况诸侯。

时人只咎轻分晋，不道东西已剖周。

徐钧

徐钧　韦皋

抚边年久赋徭宽，善政春秋俗自安。

蜀道虽危今坦易，登天不比向时难。

徐钧

徐钧　韦贤子元成

遗金何得似传经，爵让难兄风感深。

卒使淮阳谋遂寝，潛消一点废储心。

徐钧

徐钧　卫鞅

心术刑名太刻残，网深文峻众心寒。

仓忙客舍无归处，始悔当年法欠宽。

徐钧

徐钧　魏惠王

鞅已归秦膑入齐，有才不用孰持危。

后来医国非无药，仁义良方惜不施。

徐钧

徐钧　魏文侯

闻道西河久服从，陶成国治蔼文风。

政缘馀泽沾洙泗，比似群侯故不同。

徐钧

徐钧　温峤

刚肠出仕岂徒然，须信天伦有后先。

可怪绝裾违母事，伤哉遗恨后人传。

徐钧

徐钧　温造

威行藩将来朝觐，胆落金吾畏击弹。

牛刃恢恢方用世，青山虽好去应难。

徐钧

徐钧　文帝

倚女专朝旋篡位，因妃诉子竟戕身。

兴亡反掌都缘色，枉作车书混一人。

徐钧

徐钧　文帝

才输十倍德何如，窃位称尊启帝图。

自料孔明非可敌，终身不敢眠成都。

徐钧

徐钧　文君

修眉横映远山青，却寄芳心一曲琴。

可惜相如今病渴，薄情犹赋白头吟。

徐钧

徐钧　文宣洋

奸谋远袭父兄基，一醉荒淫自盛衰。

万古网常俱扫地，独于临死未忘儿。

徐钧

徐钧　吴汉

智谋勇略已过人，况拥幽州突骑兵。

拉朽摧枯功盖世，可令纵掠损威名。

徐钧

徐钧　吴起

兵书司马足齐名，盟母戕妻亦骇闻。

主少国疑身不免，先知已自服田文。

徐钧

徐钧　吴佑

观过知仁民不欺，多因德化匪刑齐。

片言一忏权臣意，拂袖归来自灌畦。

徐钧

徐钧　武帝

手灭燕秦固大勋，辄攘神器遽称尊。

向来曹马虽云篡，犹避污名付子孙。

徐钧

徐钧　武帝

休道君王学苦空，要知积善福无穷。

二梁犹僪存遗号，八相与唐同始终。

徐钧

徐钧　武帝

东南离析僪遗馀，枉受污名僭帝名。

输却当年曹马巧，不先受禅且驱除。

徐钧

徐钧　武帝

一曲秋风已悔心，此机开导竟无人。

后来不下轮台诏，黩武求仙又一秦。

徐钧

徐钧　武帝

上袭篡攘三世业，下承丕祚本无功。

平吴获竟男戎虑，不悟荒淫有女戎。

徐钧

徐钧　武三思

群贤逐去在朝空，宫禁潛归掌握中。

若使当时诛不早，崇恩庙貌又兴隆。

徐钧

徐钧　夏侯胜

精推洪范罚常阴，一语知几耸在廷。

却道取青如拾芥，是贪利禄始明经。

徐钧

徐钧　显王

国微地蹙政无网，其奈嬴秦势日强。

遣胙已非仍入贺，却因致霸遽称王。

徐钧

徐钧　献帝

卓操馀凶事可知，空临南面竟何为。

奔驰关洛还迁许，终作奸雄盗取资。

徐钧

徐钧　向秀

心慕庄书善说玄，发明奇趣理昭然。

世人窃取公遗论，却把前言作己言。

徐钧

徐钧　项伯

霸上孤军势莫支，鸿门一剑事尤危。

射阳不与留侯旧，楚汉兴亡未可知。

徐钧

徐钧　项羽

猴冠不肯王关中，衣锦思归意气雄。

一曲虞歌数行泪，悬知无面见江东。

徐钧

徐钧　萧何

相国人夸佐沛公，收图运饷守关中。

不知用蜀为根本，此是兴王第一功。

徐钧

徐钧　孝静帝善见

奸臣擅国佐空临，议禅从容尚付吟。

在俭不思身未保，却怜弊履与遗簪。

徐钧

徐钧　孝闵帝觉

生长朱门十五春，废兴无奈属权臣。

当时枉作开基主，翻被虚名误却身。

徐钧

徐钧　孝武陈皇后

阿娇宠极爱还衰，何用黄金买赋为。

覆水欲收宁复复，此情惟有谪仙知。

徐钧

徐钧　孝武修

去洛逃欢事已悲，入关依泰势尤危。

两强分魏终亡魏，是为周齐受禅基。

徐钧

徐钧　谢安

高卧东山意豁如，端然笑咏只清虚。

晋朝负荷伊谁力，堪叹身亡国亦除。

徐钧

徐钧　谢惠连

千里相思一段奇，精交神契及心期。

池塘春草天然句，不梦此人无此诗。

徐钧

徐钧　谢灵运

眼空朝市爱山林，放浪登临寄笑吟。

毕竟趋荣成异代，耻秦空抱鲁连心。

徐钧

徐钧　谢玄

战败苻坚百万兵，晋家宗社赖而存。

当时若使玄犹在，国祚桓玄未可吞。

徐钧

徐钧　谢玄晖

归舟云树句能工，吟到澄江迥不同。

非是笔端多变态，如何人道有唐风。

徐钧

徐钧　信陵君

侯朱决计全危赵，毛薛谋归保大梁。

得士信知明效速，去留果是国存亡。

徐钧

徐钧　熊安生

周礼宏深熟讨论，鸾舆造请亦登门。

虽居异壤人争慕，纵阅千年书尚存。

徐钧

徐钧　徐陵

一代词章世共珍，文成九锡句尤新。

石麟本是梁家瑞，不瑞梁家却瑞陈。

徐钧

徐钧　徐穉

万里冥鸿惜羽毛，安车虽聘邈难招。

清名自足高天下，岂独南州擅得高。

徐钧

徐钧　许远

自度才卑乐尚贤，输忠直欲保城全。

如公岂是偷生者，一死何庸较后先。

徐钧

徐钧　荀卿

老废兰陵已可悲，著书强欲晓当时。

一言性恶真成缪，读者何云但小疵。

徐钧

徐钧　荀淑

家号八龙名父子，学传二李好师生。

风标想见当时少，况是闲居绝宦情。

徐钧

徐钧　严光

故人风谊可态忘，辞禄无嫌故态狂。

仁义一言非小补，此身何必佐岩廊。

徐钧

徐钧　严武

蜀政贪残岂自全，母心直向死方安。

如何三度专方面，不博庭闱一饷欢。

徐钧

徐钧　颜杲卿

一曲霓裳失太平，渔阳鼙鼓暗风尘。

君王只识杨丞相，不识平原老守臣。

徐钧

徐钧　燕丹

急着无如救赵危，远从楚魏近从齐。

田光老缪翻成错，匕首咸阳策最低。

徐钧

徐钧　燕昭王

尝胆深思报复来，经纶须仗出群才。

仇齐一扫如风叶，只为黄金早篵台。

徐钧

徐钧　扬雄

眼看汉室已新都，天禄雠书尚自愚。

闻说草玄堪拟易，曾将进退一占无。

徐钧

徐钧　羊祜

平吴献策了无遗，馈药人无醙毒疑。

最是感人仁德厚，当时堕泪有遗碑。

徐钧

徐钧　阳城

裂麻已沮延龄相，抗疏能全陆贽生。

为国重轻关一语，谁云七载噤无声。

徐钧

徐钧　杨素

巧逢挟忌立功名，杀父犹从罪更深。

已托沉浮轻大节，尚言富贵本无心。

徐钧

徐钧　杨修

料事通神自一奇，奸雄如操已深疑。

多言屡中真何补，一死由来自不知。

徐钧

徐钧　炀帝

万里连云屡篵城，辽东三驾重疲民。

讳人语盗愚何甚，覆辙真同二世秦。

徐钧

徐钧　姚崇

天资权谲性圆通，相业开元治效中。

至死未能忘故智，乞铭犹自算燕公。

徐钧

徐钧　姚期

犯颜不但有边功，警跸前呼脱难中。

丧服三年移薄俗，因知能孝始能忠。

徐钧

徐钧　阴铿

小人怀惠乃真情，酒炙能令死得生。

倘使行觞不知味，向来修怨有羊羹。

徐钧

徐钧　虞美人

帐下悲歌势已孤，美人忠愤慨捐躯。

山河莫道全归汉，墓草青青尚姓虞。

徐钧

徐钧　虞世基

沮人言盗纵君骄，蒙蔽终难止绎骚。

到底国亡身亦死，措心何异相秦高。

徐钧

徐钧　庾冰

经纶外务设心忠，好礼犹为世所崇。

俭约自无骄泰习，固权却有旧家风。

徐钧

徐钧　庾亮

戒君刻薄议申韩，老子申韩岂二端。

横势始辞终复擅，异端每向遁辞看。

徐钧

徐钧　庾信

故国伤心堕劫灰，流离北土却怜才。

白头开府成何事，博得江南一赋哀。

徐钧

徐钧　庾翼

少有经纶济世谋，拔温轻浩孰

俦。

休言庾亮名居最，当在江东第一流。

徐钧

徐钧　豫让

君侯待我异中行，宗祀何期遽覆亡。

一死谁言无所为，主知深处自难忘。

徐钧

徐钧　元德秀

山水光中寄一枝，琴尊尽日每相随。

太平老去身何恨，只隔明年便乱离。

徐钧

徐钧　元结

漫劳当日牧舂陵

立石尤多感德民。

独有磨崖碑故在，文章千古耀湘滨。

徐钧

徐钧　元稹

元和诗体夙驰声，巧致公台只暂荣。

绿野主人天下望，不应疏外负平生。

徐钧

徐钧　臧宫

电扫风驱寇已平，雄心又向幕南庭。

君王自守苞桑戒，不侈边功纪汗青。

徐钧

徐钧　张昌宗

乘鹤吹笙想俊游，丑闻宫掖擅风流。

身膏斧踬终尘土，若比莲花花亦羞。

徐钧

徐钧　张镐

仗节星驰趣援兵，睢阳惜已陷忠臣。

闾邱振命虽诛死，犹有浮图着矢人。

徐钧

徐钧　张翰

旷达清才轻爵禄，秋风才动便思鲈。

此中杯酒一时乐，却道他时名不如。

徐钧

徐钧　张籍

师门昔已称高第，乐府今尤说最工。

但遣终身毋叛道，著书不必似轲雄。

徐钧

徐钧　张嘉贞

得近清光幸已深，卷帘何意欲呈身。

贪荣自遂台衡志，诏杖三加及贵臣。

徐钧

徐钧　张柬之

八十衰翁气尚存，挥戈一整旧乾坤。

惜哉千载多遗恨，馀烬犹存竟燎原。

徐钧

徐钧　张九龄

禄山必兆边陲祸，林甫终贻庙社忧。

二事眼前君不悟，何须金鉴录千秋。

徐钧

徐钧　张良

博浪椎挥四海惊，虎狼虽暴已无秦。

兴刘灭项犹馀事，岂是萧韩行辈人。

徐钧

徐钧　张说

东宫侍读读何经，相位当知要竭诚。

谀说却陈封禅颂，非心未格侈心生。

徐钧

徐钧　张万福

伏阁朝廷一谏官，白头武将亦欢颜。

要知此喜非私喜，为救孤忠去巨奸。

徐钧

徐钧　张绪

谈玄讲易自精微，二国翱翔巧媚时。

只为娇柔无持操，风流却比柳腰肢。

徐钧

徐钧　张巡

析骸易子守孤城，六万惟馀四百人。

生道杀民民不怨，千年庙食尚如新。

徐钧

徐钧　张仪

再攻再相梁不悟，六百六里楚云何。

苏秦反覆何须道，反覆如君事更多。

徐钧

徐钧　张志和

细雨斜风一钓丝，绿簑青笠镇相随。

朝廷休觅渔歌看，万顷千波总是诗。

徐钧

徐钧　章帝

积威仁意渐无存，宽厚真能固本根。

只恨涵容伤大过，养成外戚擅权门。

徐钧

徐钧　昭烈帝

崎岖蜀道谩三分，势去英雄挽不能。

若使人心似西汉，未输光武独中兴。

徐钧

徐钧　昭明太子

有德无年亦可矜，腊鹅兴谤竟难明。

当时虽不为天子，文选犹传万世名。

徐钧

徐钧　赵高

阉奴久矣擅秦权，鹿马欺君亦热然。

辄向望夷行弑逆，此身不杀是无天。

徐钧

徐钧　赵括

少年轻锐喜谈兵，父学虽传术未精。

一败谁能逃母料，可怜四十万苍生。

徐钧

徐钧　赵奢

北山据险最能兵，中外俱闻马服名。

满谓将门还出将，不知有子误长平。

徐钧

徐钧　赵武灵王

宗周削弱列侯强，僭拟谁知有陛堂。

独有武灵知大节，称君已足不称王。

徐钧

徐钧　郑子真

栖迟郑国一癯仙，不被人知四十年。

谷口躬耕时未久，京师何事忽争传。

徐钧

徐钧　周勃

功成无罪付廷平，借援东朝始得生。

若使当时逢吕后，诛夷又是一韩彭。

徐钧

徐钧　周昌

廷争废嫡见操持，故仗刚强托爱儿。

三召归来竟无语，此时何不更期期。

徐钧

徐钧　周兴嗣

文成千字贯如珠，一夜劳心白尽须。

不省海咸河淡句，帖中已有汉章书。

徐钧

徐钧　周亚夫

削平吴楚大功成，一旦生疑触怒霆。

自是君王多任刻，非关许负相书灵。

徐钧

徐钧　周飆

纷纷世代我何知，春韭秋菘味可奇。

何事轻招猿鹤怨，至今人讶北山移。

徐钧

徐钧　周瑜

一举灰飞赤壁船，托名助汉岂私权。

如何不放蛟龙雨，欲断刘家一脉传。

徐钧

徐钧　朱买臣

长歌负担久栖栖，一旦高车守会稽。

衣锦还乡成底事，只将富遗耀前妻。

徐钧

徐钧　朱佑

万死逃生陷敌回，功能掩过亦良才。

君恩不是南阳旧，事业多从讲学来。

徐钧

徐钧　祖逖

慷慨才能立志坚，计谋端可定中原。

晋元倘使图经略，事业韩彭可比肩。

徐伉

徐伉　赠李安抚

尚书八座贵，大使十州雄。

欲得疮痍痤，先怜杼轴空。

仁民兼爱物，时雨及春风。

徐兰皋

徐兰皋　流杯池

楚王宫阙马王宫，惟有江山带旧风。

属玉不知兴废事，双双飞入藕花丛。

徐良弼

徐良弼　东峰亭

东峰亭上共徜徉，列嶂低衔夕照黄。

酒兴未阑归骑促，一鸥轻泛白云乡。

徐良弼

徐良弼　句

青春不再汝知乎。

徐良弼

徐良弼　妙相寺清节轩

此君高节抗浮云，环寺幽亭分外清。

凌历雪霜真有守，招邀日月处多情。

更无一点红尘到，但觉中襟爽气生。

争似南墙相对处，萧萧流水绕除鸣。

徐良弼

徐良弼　秋霜阁

秋霜阁下水潺潺，一片清泉漱玉寒。

试把尘襟来此濯，要看披腹吐琅玕。

徐良弼

徐良弼　桃花洲

历骋禅扉到暮钟，苦无胜事可深穷。

归来唤渡青溪上，唯有山桃满路红。

徐霖

徐霖　芙蓉池亭

仲冬多美曝，散步有余真。

老树槎牙晚，初花的烁春。

清歌动落日，远岫得幽人。

空返无佳句，知为暮霭嗔。

徐霖

徐霖　烂柯山

尚书胜迹留千载，太守离思去十八。

难得地主真可人，载酒问字石须伐。

徐霖

徐霖　梅

萋萋细碧江南地，上有梅花朔易天。

铁石空余心已尽，霜明日润若为妍。

徐霖

徐霖　笋石

在郡治东园玉茗亭，耸立如笋閒人。

千年未烂应还待，化鹤叮咛晶水曛。

徐霖

徐霖　西城亭饯赵架阁

王阔五云开彩阴，王孙万里骅骝駸。

风烟泱漭年华老，云树凄迷别思深。

此日江城樽酒话，当年故国栋梁心。

夜阑秉烛匆匆剧，赖有梅花生短吟。

徐梦发

徐梦发　超览亭

壬子岁二月，亭成始宴宾。

扁题原用旧，轮奂喜更新。

远眺江逾碧，静观山自春。

亭边山更好，一洗簿书尘。

徐梦发

徐梦发　凤山禅寺

百役红尘吏，过门一解鞍。

频来无事干，孤坐有山看。

留月不掩户，招风长倚栏。

马嘶催去路，吾道尚盘桓。

徐梦发

徐梦发　龟山祷雨

久困焦熬里，持香谒二禅。

会留一宿觉，了得寸心缘。

鹤识小溪路，钟闻上界天。

龙湫分勺水，法海遍三千。

徐梦发

徐梦发　支提禅寺

来谒支提古道场，几年袍锦韵犹香。

芙蓉梦里僧趺坐，檐蕁林中佛放光。

禅语了参一宿觉，尘缘顿悟半生忙。

若分座下龙王水，免使春田待插秧。

徐俛

徐俛　题棋山

风驭云转□渺茫，石奇松老尚苍苍。

留题尽有争先意，谁识棋山是道场。

徐敏子

徐敏子　呈痴绝庵主颂

痴绝有庵不肯住，弄老挑云径山去。

地水火风分裂时，亲书赠予黄葛布。

蜕封读罢咽无语，会得龙须能辟暑。

岂知玉骨本清凉，书则珍藏布不取。

源老忽踏幽深路，道在隔山遥望处。

巨帙已载闲葛藤，何堪又送闲家具。

开眼一看笑呵呵，犹有这个可奈何。

来而不往非世法，聊效芹忱愧不多。

两角茶，十袋曲，宝瓶飞钱五十万。

虔心献此一瓣香，奉为禅师作清荐。

且问先师来不来，玉山庵顶碧云开。

更烦大众打圆相，拨取青莲火里灰。

徐明叔

徐明叔　判词

科笋如刳佛面皮，科灯如点佛膏脂。

重科叠科何时了，奉劝诸官发大悲。

徐某

徐某　句

至诚感格合天意，露零青松真上瑞。

徐某

徐某　句

仙台之阳石坛东，下有亭亭太古松。

徐某

徐某　示女

深宫富贵事风流，莫忘生身老骨头。

因与太师欢笑处，为吾方便觅彭州。

徐木润

徐木润　题刘原父书南华秋水篇

不识刘公字，今方睹一斑。

笔兼鸥蔡体，品在上中间。

徐木润

徐木润　题忠悯公墓志后

初心直欲复关河，保蜀劳不局自多。

诸葛大名垂宇宙，北山千古共巍峨。

徐木润

徐木润　题忠悯公送婿邢得昭归婺女诗后

中军叹韩甥去，潮州喜湘侄来。

欲识邢郎高谊，但看郑老饯诗。

徐木润

徐木润　题忠悯公送婿邢得昭归婺女诗后

小人护局可畏，君子得与常迟。

老秦殁已一岁，胡李方始量移。

徐木润

徐木润　题忠悯公送婿邢得昭归婺女诗后

准用於丁殒后，瓘亡在京死前。

惜是苍生无福，北方不待隆乾。

徐木润

徐木润　题忠悯公送婿邢得昭归婺女诗后

仲方主和局忝祖，保蜀功劳不自多。

诸葛大名垂宇宙，北山千古共巍峨。

徐柟

徐柟　题集福院

松豩竹坞密藏村，行尽杉阴始到门。

一鸟不啼春有思，千山都绿烧无痕。

自惭俗吏尘埃久，来伴禅僧语笑温。

瓶水炉香三十载，阅人此地几朝昏。

徐琦

徐琦　濒死自悼

每说天兵出守疆，忽闻劲敌犯睢阳。

火焚郡邑人民苦，血染江淮鬼物伤。

忠报君恩名不朽，孝随亲死义难忘。

皇天后土宜知鉴，白日英魂腾剑光。

徐起滨

徐起滨　吴越王庙

天晴四塞蔼苍苍，古殿秋阴下夕阳。

急管向传流水咽，残碑空覆落花香。

绵坳钱库遗千载，涧藻溪毛祀一乡。

玉辇不游芳草合，屯云翠盖寄寒螀。

徐千里

徐千里　茉莉花

炎洲绿女雪为肌，十二朱阑月未移。

香逼簟纹眠不得，为渠醒过打钟时。

徐侨

徐侨　安溪

潮回尽处晓江清，百丈滩头舟子情。

饶我静观黄卷罢，为渠卧看白云轻。

炫蓬滉漾龙蛇影，喧枕萧骚风雨声。

无限青山饱秋色，去来谁暇与将迎。

徐侨

徐侨　常自在歌

常自在。常自在，

莫受物触随变改。心常澄太虚，

胸常涵沧海。志常明秋霜，

气常融春霭。常自在。

常自在，莫或欺心旋遮盖。

此心常与天地通，日月神明环内外。

万物森森在吾下，我自小之自伤害。

常自在。常自在，

诗书乐处安精神，道义合时行身世。

贫何足嗟，贱何□慨，

富何足淫，贵何足泰。

静惟饬身而无愧，动惟利□而尽爱。

常自在。常自在，

此外何求哉。有时诗一篇，

有时酒一杯。庭花野草为宾友，

清风明月相追陪。陶吾真兮适吾性，

常自在。常自在，

何处有愁来。

徐侨

徐侨　晨兴耕萩

往来乌兔底匆忙，老去身心只自将。

理栉不胜浑种种，繙书未了苦忙忙。

情知世俗风光浅，日觉山林气味长。

有负夙心依屺岵，更将余力事松篁。

徐侨

徐侨　初晴出南山过西湖往九峰复饮於湖光

积雨郁愁思，初日破春泥。

胜处欲何往，游情翻自迷。

柳招追绿渡，梅引逐香蹊。

却忆杜陵老，殷勤出碧鸡。

徐侨

徐侨　次陈和仲惠云山歌韵

幽人寻坦道，为言柔履刚。

所利在艰正，未取马逐良。

云山坐深窈，无人兰自芳。

青青松与竹，障暑拒雪霜。

人迹所罕到，亶为烟云乡。

老我志彫落，发苍而视茫。

怀哉此丘壑，闲踪寄忀徉。

人事辄往复，世虑忘暄凉。

书数种，琴一张，

竹布充野服，筇杖替游缰。

生来坦率得自遂，客至嘲诮庸何伤。

非故逃名甘寂寂，攻嫌助长病茫茫。

君诗明澹起予意，留取伴我山中藏。

徐侨

徐侨　次韵能之贺除

初无家学赡三余，滥被君恩有此除。

非取金华能占对，但令东观与观书。

汗颜莫称英髦选，冷眼终输山泽居。

自昔与君忧世切，只今何策塞侵渔。

徐侨

徐侨　次韵谢滕丞惠诗

一从驱迫入通陎，望渺江湖梦绕山。

日堕红尘转湮没，天教群玉与跻攀。

莫孤文字澹中趣，要识人情奔处间。

多谢故人相警发，骊珠特地出沧湾。

徐侨

徐侨　道中口占呈能之

阙然不见怀千虑，特地相过无一言。

平日交情如水淡，暂时客里似春温。

酒随深浅有余味，事向细微无不论。

漫道与君心莫逆，谁知朴直个中存。

徐侨

徐侨　得严陵推官

拟乞四明幕下客，忽得严陵阙两年。

造物故怜贫已甚，去家不费一篙船。

世事低昂吾有分，人生出处亦关天。

钓台高士不可尚，赢得桐江在眼前。

徐侨

徐侨　殿庐考证毕

地禁尘难到，亭深暑不奸。

一杯天上把，千策日边看。

频劳君恩重，危言士志殚。

治安浑道未，臣亦欲披肝。

徐侨

徐侨　读艺文志

所存诸子少知名，自古陈编浩莫程。

未说合神老成子，谁传谈易杜田生。

到头法语那能废，终久浮言自不行。

只向孔门详答问，正涂坦坦甚分明。

徐侨

徐侨　对雷峰

雷峰顶上两三松，挺秀扶痚印碧空。

坐石倚筇看不足，此心游泊太虚中。

徐侨

徐侨　归自寿昌

舟子长歌下急滩，江风吹我怯衣单。

一轮明月为谁好，无限清光照夜寒。

徐侨

徐侨　过吴江

北风猎猎送吾船，夜过吴江炯不眠。

月色微明天覆水，倚看银浪欲无边。

徐侨

徐侨　韩退之蓝田丞厅记所谓雁鹜者相承以为吏每切不然往往人未之信偶读

退之作文自天巧，读者未免加人私。

纸尾连衔行雁鹜，同僚翻作刻木期。

句读中分肯趣短，一辈抱睨何多为。

自唐及今袭讹舛，文公有神应点嗤。

徐侨

徐侨　和杜叔高相约湖上韵

湖上朝市两忘言，胜趣何须频出门。

要并雪岩寻酒伴，更从梅隐觅诗魂。

风低雁溆数行影，烟障凫波几叠痕。

此意古为谁领得，可无同调与同论。

徐侨

徐侨　和吕巽伯韵

何事贪乘逆水船，此心长向白云边。

琴书篷底一樽酒，花柳江头三月天。

逸兴只将诗句遣，清襟那就俗尘牵。

簿书不到斑衣底，进学输君属壮年。

徐侨

徐侨　和邵康节苍苍吟

穹窿奠计几层苍，缭绕难输九曲肠。

七曜运空机不断，百川流下碍无妨。

千林松柏独坚正，一草薰莸异臭香。

祥戾毛群若麟獍，爱憎羽簇类鸮凰。

最宜春风与秋月，忽作冬雷或夏霜。

万变杂兴虽错糅，一元不动固安详。

徐侨

徐侨　和滕丞元秀韵

秋期载酒子云居，春柳还惊绿映渠。

几欲出门阻风雨，半因居幕困文书。

自违清隐三时久，空拟忧怀一日舒。

想见湖边尝独立，不禁鸥鹭问何如。

徐侨

徐侨　和吴子开访省中韵

自公不退准为常，永昼深帘坐此堂。

今日与君添转语，共参云石与风篁。

徐侨

徐侨　和徐敬伯知县别喻伯经韵

深院杨花闲暇，小亭林影清微。

忙里不知客去，病中无柰春归。

徐侨

徐侨　和章父兄春归韵

元化浑沦迹已希，不缘风雨翳明辉。

静中会得生生意，满眼春光未始归。

徐侨

徐侨　后坡

扶筇剥啄一山中，幽兴偏於此处浓。

前屏树柯呈列岫，旁开林隙出奇峰。

座迎夜月分吾石，樽度朝云对汝松。

俗客不来人籁寂，省心时听数声钟。

徐侨

徐侨　虎邱谒和靖祠

涵养当用敬，进学在致知。

如车去只轮，跬步不可移。

夫子受师说，惟敬实所持。

升堂逮易箦，参倚日在兹。

遗言落人间，考论极研几。

是心要收敛，中不容毫厘。

大学著明怯，格物及楷梯。

放心苟不收，穷格将安施。

古人贵为己，末俗多外驰。

岂无实践者，兹焉当反思。

晚生拜遗像，敷衽跪陈词。

愿言服予膺，没齿以为期。

徐侨

徐侨　即事

关吾朝夕事，月岭与云岑。

坐册澹中味，竹筇老者襟。

酒随深浅酌，诗任短长吟。

时与七贤语，知音在素琴。

徐侨

徐侨　即事

白墁蠲败壁，墨烬沃尘楹。

瓦阙删茅补，墙穿埏土平。

竹栽檐外个，花植盎中茎。

次第成吾趣，婆娑乐此生。

徐侨

徐侨　即事

在家贫亦好，居官贫更宜。

布被不妨温，菜羹有余滋。

客至草具杯，事闲遣兴诗。

外此了无挠，澹然心地夷。

徐侨

徐侨　寄题赵仁父两山堂

两山对立着君三，山意无穷勿浪参。

静底规摹随处有，忙时事业个中涵。

移文肯为轻离北，采菊何尝索见南。

会取孔门仁者意，等闲风月不虚谈。

徐侨

徐侨　鉴湖

个中岩壑欠相羊，秋色无边古兴长。

寒尽鉴湖仅荷浦，灵遗禹庙尚梅梁。

追寻游舫空千载，物色先贤但一堂。

征□倚风归路晚，可堪晴月照凄凉。

徐侨

徐侨　近陈和仲访山间不值留诗今次韵招之

寄迹云山澹澹心，旧盟得得荷君寻。

偶缘他客追游屐，却使良朋误盍簪。

政苦寒飚妨剥□，□□□□□□□。

□□□□□□□，□□□□□□□。

徐侨

徐侨　久不作诗立春以诗并酒送滕知丞

羡君萧散脱尘□，别□□官自不卑。

判断湖山诗有按，追呼风月酒随司。

衙官宋玉供奔走，从事青州奉指麾。

惭我真成今俗吏，固应期会绝文移。

徐侨

徐侨　酒后

酒正醺人苦不禁，诗来撩我可无吟。

轻纨不动清风在，况有松声醒醉心。

徐侨

徐侨　看栽菊

我生随所止，唯种竹与菊。

菊靓而无华，竹清而不俗。

渊明兴悠然，子猷爱之酷。

夫我乃兼之，佳趣於尔足。

徐侨

徐侨　懒书问

避闹深违俗，耽闲懒作书。

故人无诮我，丘壑政关渠。

徐侨

徐侨　立春以诗并酒送滕知丞

草残木尽又春来，辜负梅花与酒杯。

政要诗翁裁好句，为从今日洗尘埃。

徐侨

徐侨　能之寄诗和其月夜泛舟韵以寓相思

别时来悟合并难，君向湖山去不还。

好语欲酬嗟侣少，空餐忘补媿官闲。

身谋未肯忘箕颍，世虑无嫌付触蛮。

幸有孤山陈迹在，倘来同踏石苔斑。

徐侨

徐侨　偶书

有原一本流无穷，有物万殊生不同。

自从太极两仪后，往古来今感应中。

徐侨

徐侨　偶书

日月东西递往还，四时迁易不曾閒。

要知天地生成妙，只在阴阳进退间。

徐侨

徐侨　樵夫行

晨征已输行者早，纷来敛避樵夫道。

樵夫辛苦刈樵归，昏莫结束更起炊。

夜半出门星月暗，崎岖露草寒濡衣。

入市博得升合粮，归来分与妻儿尝。

依前剥剥上山去，不住朝朝莫莫忙。

樵夫樵夫休懊恼，世路艰难勤亦好。

蝗虫四起米价高，怜汝饥劳我未饱。

我苦闲愁雪满颠，烹葵煮藜过年年。

夜枕欹倾半眠醒，或起浩叹窥星天。

逢人说事只忧国，长哀无告穷已极。

天下奸弊纷如麻，虎狼搏攫殚麋麚。

愁眠忍饿不敢出，羸瘠膏髓堪推挝。

冤气干天天垂灾，连年禾稼同枯莇。

斯人每恨不速死，樵夫纵苦未及此。

安得人仁公且刚，一扫蠆螫完民疮。

感动和气时覆斗，樵夫饱食我醉酒。

待与樵夫齐高歌，昔谈王道今如何。

徐侨

徐侨　青田舟中

睡起愁无绪，持书复懒披。

篷嫌斜日照，襟惬好风吹。

水阔舟移细，山长鸟去迟。

悠悠天外意，惟只寸心知。

徐侨

徐侨　删后坡繁枝出四山剡溪陈正仲作诗有白云移向青林外让与幽人不敢争

为嫌远目碍双明，只许苍松一干横。

尽对群峦坐高爽，月来分席不渠争。

徐侨

徐侨　书斋即事

尘世灯窗外，寒儒竹简情。

三杯慰岑寂，一榻寄孤清。

夜永那能睡，天寒不肯明。

起来重搔首，江海一鸥轻。

徐侨

徐侨　双松亭

双松如老虬，拜然俯於地。

山下草细微，降从所非类。

昂藏烈丈夫，肯与樵牧比。

樛枝若欲颓，直干固不倚。

外柔内则刚，物耳寓此理。

吾观世俗流，随人尽弃己。

此松乃不然，自下弗为耻。

所立峭已高，其节凛不记。

满眼春风生，中有岁寒意。

敢告行道人，视此知所止。

徐侨

徐侨　司户摄淳安丞同官送至西湖支使有诗因次韵

把酒湖亭一笑逢，沿湖犹拥绿丛丛。

倒涵岚影晴烟紫，回射城阴夕照红。

愁绪不关歌舞外，交情却在别离中。

片帆我亦随西下，小□凭栏蔌蔌风。

徐侨

徐侨　送李梦间赴浙东仓

帝遣轺车重，深怀浙水东。

幽崖须烈日，寒谷倚春风。

惠达摧奸里，功浮按职中。

活人千百万，归报□□宫。

徐侨

徐侨　送施持正司理解官

人生会合难，四海皆兄弟。

解后若为寮，为情乃其至。

严陵虽陋邦，山水固佳致。

宦游於其间，亦未为失计。

嗟嗟我辈人，志不在名利。

所趋必踏正，所论必根义。

圣门有格言，胡不憊憊尔。

险夷融一心，相与共守此。

维君更直谅，多闻且知礼。

责善有忠告，规失无因避。

人或苦难合，我匪以为具。

始如石落落，终似旗旎旎。

入议必追联，出游必连轨。

朝夕恃髈比，同襟能有几。

君今先我去，落漠将何委。

政此黯销魂，临分不我鄙。

绝无儿女悲，慨慷及治己。

窃闻之先儒，物我均一理。

达人宏大观，曲士局偏倚。

偏倚狭一隅，爱恶无公是。

大观归众善，宽平有余地。

理义固无穷，虚心知所止。

感君谦自牧，使我愁翻喜。

还以作赠言，相观要终始。

徐侨

徐侨　送叶知道归永嘉约其再为历阳来

心事相知久，交情一见真。

静参师友正，细语弟兄亲。

索去销魂恶，期来刮眼新。

临分不多语，重会莫过□。

徐侨

徐侨　送真景元直院将漕江东

识度追诸老，文章用一班。

志心深国计，正论豫时艰。

将指顾忧地，登车慷慨间。

却闻涂巷语，有诏命公还。

徐侨

徐侨　送真景元直院将漕江东

忧国诚如此，忧民事可知。

政苛纷蠹螫，官墨厌膏脂。

谁谓长城在，不扶元气衰。

天颜还咫尺，时听远猷驰。

徐侨

徐侨　宿野墅五更窗月照瓶中老梅清甚有感

桃李纷纷一饷花，风清月白老生涯。

取之无尽山林藏，求而有余农圃家。

游是理中无愧慊，乐吾心处是荣华。

较他弦管凄凉地，卮酒杯羹总自奢。

徐侨

徐侨　滕丞洎沖天观先以诗来次韵谢之

我本山林人，出处无意固。

君亦如山泉，随地为流注。

方其居山时，文豹隐冥雾。

又如出岫云，散漫歨无据。

忆昨我与君，相逢同一处。

时时湖光亭，襟抱一披露。

君横膝上琴，我踵户外屦。

梅花落园春，辞君一朝去。

诗筒遽寥寥，粤从浙濡渡。

雁去燕复来，不得一字附。

抚怀兴长嗟，恍然此散聚。

何期老鹤舑，短翮忽舒布。

九皋耸孤唳，群仙翕清誉。

高寒玉峰巅，为尔肯一驻。

杭严两西湖，未必置爱恶。

瞥从子陵台，来踏苏公路。

山友而水宾，风晓而烟暮。

行止初何心，同是一真趣。

愿於人海中，更觅山中句。

徐侨

徐侨　题杜仲高松杉桧图

老干矗无容，虬枝蔚相倚。

图以归草堂，怡怡有深旨。

徐侨

徐侨　题六和塔

慈恩昔日寄题名，此作江头长短亭。

潮去潮来知几恨，酣歌渔父许谁听。

徐侨

徐侨　同官三人率庆裘元量司直於湖中有诗呈诸公

欲晴未晴还不雨，无日无雨又无暑。

烟薄微笼四岸山，空翠却向湖中聚。

今日之游诚佳哉，湖山文字中衔杯。

相为此约亦已久，天相其逢资追陪。

吾侪官闲无一事，平生丘壑讵轻弃。

相从於此合钟情，无奈同襟欲分袂。

西风着意向芙蓉，绿柳未痚花正浓。

劝君慢理江头楫，更作一日来从容。

徐侨

徐侨　晚步

夕无下照澹云亭，暝入前除独自行。

栖楼喧沉砌吟迥，雨留微润作秋清。

徐侨

徐侨　晚望

陂沼盈盈闲绿水，郊原浩浩涌青禾。

烟连山际无人语，只有晚归樵牧歌。

徐侨

徐侨　五云寺

黄云不似五云深，隐隐回环坐此林。

峦阜几重遮入路，陇冈百里护来峰。

单僧怜汝喧鱼板，漫叟便余玩鹤琴。

茶罢策筇无个事，登高时复一长吟。

徐侨

徐侨　西湖

群峦回照紫瀰漫，坐揽湖光风不寒。

最惜傍栏凫鹭狎，往来不作眼生看。

徐侨

徐侨　西轩腊梅

花开何太晚，赖尔张檐楹。

春后几多日，枝头三四英。

人嫌芳意懒，我爱澹标清。

恰好来深夜，移床对月明。

徐侨

徐侨　喜得孙

我五十有四，才今见其孙。

汝父亦三十，得子为之昆。

人生百年间，歨如驹隙奔。

其间欣与戚，短长未暇论。

长长与幼幼，一家团春温。

岂惟情爱足，是有礼义存。

嗟我生苦晚，陟岵悲蚤吞。

有怀当世忧，拙迂不自轩。

老矣绝他念，先志惟所□。

诗书茂花实，忠厚丰本根。

要令汝悲长，续续熟予言。

功名身外物，孝悌德之源。

莫先家人正，所贵椒聊蕃。

今朝情陪喜，添汝壮吾门。

相与绍清白，无惭故丘园。

徐侨

徐侨　夏日即事

桃藤上下蚁行暑，竹影浮沉龟荫凉。

步缓幽塘成小立，清风微度藕花香。

徐侨

徐侨　行行歌

行行兮何之，郊之畴兮山之径。

耕艺兮雨晴，樵牧兮昕暝。

室庐兮其伦，老稚兮其性。

负者蹇兮趋者劲，役而歌兮游以咏。

机杼兮国资，鸡犬兮家政。

草萋萋其青兮，木蔚蔚其盛。

吭林鸣兮尾川泳，空云腾兮月出岭。

威之霜兮风以令，胡然而然兮，

森森兮天之命，职我其间兮毋不敬。

徐侨

徐侨　燕兮歌

燕兮燕兮，颉颃于飞。

语呢喃兮声哲支，居慕贤兮身缁衣。

高明依栖兮王谢侪其主，去来有节兮春秋兮其旅。

良时赓歌兮对尔吟哦，清燕论文兮聆尔话语。

燕兮燕兮其禽乎，其禽之嘉宾欤。

徐侨

徐侨　倚门

碧松窝里着吾身，风在襟裙月在门。

灯火未残弦诵习，一团清兴许谁论。

徐侨

徐侨　毅斋即事

自吾斋外付诸儿，除却诗书总不知。

苔色上侵闲坐处，鸟声来和独吟时。

十分秋风重阳近，一味天凉老者宜。

调得身心能自慊，止吾所止复何疑。

徐侨

徐侨　因报谒过西湖

不见西湖两鬓丝，湖光如旧不□欺。

画桥各领游船去，密港谁知渔艇移。

绿柳行痚人步隐，翠荷丛浅鸟飞迟。

清风汗漫知何许，小憩招提独自移。

徐侨

徐侨　莺兮歌

莺兮莺兮载好音，羽毛自珍兮藏山林。

春出依柳兮秋隐林深，丘隅有木兮游知所止。

睍睆求友兮期远匪比，出处有度兮观者为仪。

温乎其声和兮，听者心夷。

莺兮□其禽乎，其禽之君子欤。

徐侨

徐侨　永乐道中

夫物有奇观，而於天地间。

月中浮白水，雨后对青山。

云巘泉千尺，雪天梅一班。

有时逢此景，清兴颇相关。

徐侨

徐侨　咏拳石菖蒲

岩泉潠洒著根纤，拳石相依自纠缠。

土叶渐除青带冗，细茎初发绿毛鲜。

一尘不许渭幽雅，百草谁能并洁娟。

日课苍头注新汲，要移林壑在庭前。

徐侨

徐侨　咏渔父

占得江湖汗漫天，了无乡县挂民编。

卖鱼买酒醉日日，长是太平无事年。

徐侨

徐侨　咏渔父

只把丝纶当酒金，世间万事不关心。

月移篷影醒未醒，人在芦花深更深。

徐侨

徐侨　游石洞

我来叩石洞，崭绝何从登。

天开一间路，崖列两连屏。

有水泠泠来，委蛇贯中行。

五丁修磴道，引步若余迎。

昏暮坐危阁，萧飕风雨声。

不知身何许，似有通山灵。

晨兴穷所压，石转泉逾清。

绝顶一带垂，方诸函明泓。

想当春夏交，雪练输浮轻。

欲去重倚徙，拳石提蒲生。

归与置窗几，聊以志余情。

徐侨

徐侨　有感

擎拳伺色紫朱前，极爱殚忧衽席边。

能合此心移膝下，未惭舜圣与参贤。

徐侨

徐侨　欲雨雪而晴

云冻雨无脚，寒凝霜有毛。

却能开霁色，爱日炫初晴。

徐侨

徐侨　喻叔厚总干寄诗甚富

从君把酒炉峰下，去踏黄尘三见秋。

别后便教诗社冷，梦中尤忆草堂幽。

忽承珠玉联佳什，賸喜亭池添胜游。

最想版舆频御处，山花庭草总忘忧。

徐侨

徐侨　约喻叔厚总干会於香山

乡居唯我与君闲，相见俱缘一出悭。

此去君家无十里，杖藜明日会香山。

徐侨

徐侨　云入窗牖

白云入户牖，幽趣颇相关。

俗远人无累，心夷物自闲。

徐侨

徐侨　云山歌

云山窈兮风微，山径缭兮云依。

兰馨兮晨晞，松樛兮夕晖。

有禽消摇其间兮不去，飞俛啄兮蔌薇。

昂吟兮绿筠枝，春与鼯腾兮秋莺与啼。

希鸾鹄兮志亦几，绝樊弋兮随所栖。

空碧临临兮山四围，泉咽咽兮流以时。

宁易地兮颍若箕，与世相忘兮幽人期。

山虽高兮步坦夷，云虽深兮光陆离。

胸洞洞兮陶然以怡，祗天命兮安厥宜。

徐侨

徐侨　张家渡买鱼

北堂老人性嗜鱼，有鱼一饭空无余。

行水登舟喜动色，几月乃得三四食。

溪涸舟胶挽不去，舍舟行行溪上路。

路入茅舍惟一翁，网挂壁头儿负舂。

问之有底不出渔，水动鱼藏溪作风。

强之不能许觞醪，翁为挂网儿持篙。

挟艇过临丛藻岸，踏竹下网屡成漫。

忽然得鲤仅如掌，翁笑官有福可仗。

我舟犹在极目涯，乃坐其艇与之往。

烹鱼一开慈颜髈，胶舟旋亦辞涸滩。

两日舟移无十里，吁嗟有此行路难。

渔翁饮酒得钱去，一叶如飞烟火暮。

徐侨

徐侨　赵昌父诗来举似慈湖话头次韵答之

身在五云云自闲，相娱石友与苍官。

山林老去方知味，加我五年当挂冠。

徐侨

徐侨　重阳后二日

我来不及赴重阳，孤负清幽独自芳。

夹径也能随意白，出墙无柰着情黄。

亟邀旧友将余玩，细酌新醪对汝尝。

悬知靖节无人见，却见南山此意长。

徐侨

徐侨　舟溪吟

舟溪群山俱有情，禺昂环列如逢迎。

东出双秀高冲天，推先两峰当我前。

二水南来炯相顾，合流于西疑欲住。

成此溪山一段情，中有一园十亩平。

著我翛然数间屋，绕屋但栽竹与菊。

扶杖行舒景物娱，开卷坐对圣贤读。

嗟余藐焉天地间，居然分得此清闲。

毋馁浩然有以老，也应不负尔溪山。

徐侨

徐侨　竹布道服

智创轻我节，工闲妙出机。

疏风宁事扇，被体若无衣。

颇与山翁称，何嫌俗子讥。

此君元我契，相与不相违。

徐侨

徐侨　竹间纳凉

拙哉百事不如人，天畀清闲适我真。

好是山深林密处，且还康济比天民。

徐侨

徐侨　竹门

竹门何为设，护此自在身。

而有不知者，谓隔一切人。

门有闭有开，人有疏与亲。

闭以谢俗客，开以纳嘉宾。

或方计财利，我方甘窭贫。

或方图宦达，我方埋隐沦。

岂惟乖趋尚，诚亦困纠纷。

若夫道义交，开益所愿闻。

清幽能共适，淡薄能相因。

与夫学问徒，讲说敢辞勤。

义理滋我悦，诗书陶我真。

俱不役肴酌，且无昏精神。

然当时省己，勿或浪尤人。

古人重晚节，气衰当志新。

古人贵老成，齿颓资德尊。

初心苟无负，斯不愧斯门。

徐清叟

徐清叟　癸丑十月二日上天竺寺祈晴

金泥滑滑溅雕鞍，虔走珍祠谒宰官。

积雨水添湖面阔，久阴云护岭头寒。

妨收是处田家苦，开霁何时后土乾。

现出日光须佛力，少令忧国雨心宽。

徐清叟

徐清叟　害贾平章

扑面京画尘影华，杜鹃声底客思家。

久陪宰相堂中食，五拜夫人庙里花。

和气薰蒸由地主，孤根容易发天葩。

双壶走迸悭琼报，聊宁头纲六饼茶。

徐清叟

徐清叟　和高庙净明院梅岩御制韵二首

千年奎画照苍霞，酬唱官梅竹外斜。

恭想皇灵天阙上，归疆犹惜洛阳花。

徐清叟

徐清叟　和高庙净明院梅岩御制韵二首

偶因祀事访丹霞，寺古山深石径斜。

冲冻细寻梅信息，枝头喜见状元花。

徐清叟

徐清叟　题会江驿

高阁盈千尽，征人借一棲。

水连天上下，山会浙东西。

炊甑荣枯幻，浮云出处齐。

感时心欲醉，风雨更凄迷。

徐清叟

徐清叟　赠常庵江羽士

九曲溪头活计，三生石上精魂，

沓沓间云何处，空山明月啼猿。

徐清叟

徐清叟　赠建宁妓唐玉

上国新行巧样花，一枝聊插鬓云斜。

娇羞未肯从郎意，故把芳容半面遮。

徐秋云

徐秋云　题明皇

太平风月属三郎，羯鼓声高思转长。

天子锦缠娱虢国，贵妃音律教宁王。

人归巫峡山容在，花落温泉水更香。

谁信蓬莱青鸟使，回来无语怨渔阳。

徐铨孙

徐铨孙　泛沅湘阯九疑寄题江华杜□杳重建寒亭

山水因人胜，穷搜喜得君。

石根瞿令字，亭背次山文。

湍激堪临渴，松阴可避曛。

相望余一舍，猛□杖□云。

徐荣叟

徐荣叟　茶

官焙春绿入贡时，担头猎猎小黄旗。

甘香不数尝阳羡，密侍天颜喜可知。

徐荣叟

徐荣叟　牡丹

姚魏从来洛下夸，千金不惜买繁华。

今年底事花能贱，缘是宫不去赏花。

徐荣叟

徐荣叟　琼花

琼甤走宝瓶花，愧疚乏诗情用拜嘉。

一种清香来月殿，十分雅态出仙家。

细看后土春冰薄，未觉刘郎日影斜。

拟跨胎禽法几隔，珠帘十里自繁华。

徐荣叟

徐荣叟　题月山新居

宠任辞枢极，新居卜月山。

人从生处乐，天与老来闲。

翠拥千峰秀，罗萦一水湾。

佳哉得真乐，恨不早知还。

徐荣叟

徐荣叟　赠常庵江羽士

曾跨金牛入帝乡，归装金薤富琳琅。

唤回客枕邯郸梦，间草岩花亦自香。

徐容斋

徐容斋　赠梅山顾先生

钱塘诗老顾梅山，乡校孤吟乐一箪。

修翼分某栖宿下，短章功到寂寥间。

呕心长吉奚奴锦，染指昌黎白玉丹。

好句真能换凡骨，觉君春色上苍颜。

徐融

徐融　和陈襄岩老堂

大老富诗书，不烦耕与渔。

岩同傅说筑，人学仲尼居。

静性观三极，穷神味六虚。

欲知休复意，仁义是蘧庐。

徐融

徐融　句

淮船分蚁点，江市聚蝇声。







卷432

徐锐

徐锐　妙相寺方丈

脚力无穷为好山，直须勾引到禅关。

柳堤雪后摇金缕，竹径风前弄翠环。

宦业始知红叶落，清游终羡白云闲。

此来不见文殊面，多谢岩花慰我颜。

徐瑞

徐瑞　壁侍者来访作此赠之

俗论行地不足闻，相从松下慰离群。

喜师一吸西江水，许我平分华秋云。

更向锋前来妙倍，莫于纸上泥陈文。

纯阳石薜黄龙去，肥瘦何曾彼此分。

徐瑞

徐瑞　除夜器仲孙概

阶庭皆秀发，念汝独孰庞。

处事怯藏勇，临机智若憨。

痛渠二竖恶，何日片心降。

砚度凝尘满，依然在北窗。

徐瑞

徐瑞　除夜器仲孙概

我老那堪哭，吞声泪一襟。

应门差慰眼，伏枕独伤心。

白壁归黄壤，孤坟寄古林。

凄凉重泣痛，临绝有遗音。

徐瑞

徐瑞　春日感与有怀芳洲

老去空惊岁月遒，桑榆虽晚尚堪疏。

发霜任自桃花笑，客间虽凭燕语留。

胜地有缘频入梦，清吟无与独登楼。

故人家住沧洲上，岁夜相思欲泛舟。

徐瑞

徐瑞　次刘东仲见寄咏

丰姿明玉树，清伦泻秋泉。

雾豹文何泽，风莺息自仙。

超然由静悟，妙处可言傅。

倘遂卜类顾，游从不计年。

徐瑞

徐瑞　次韵陈心田郊居即事二首

想见从来种种迂，读书采药灌园疏。

看山不厌风期别，与世相忘机事疏。

正自未妨悄徉饮，足知不作子公书。

诗名莫落江湖去，怕有人来书子庐。

徐瑞

徐瑞　次韵陈心田郊居即事二首

五老亭亭翠塞门，烟霏云气湿前轩。

浮华安有千年宝，至洁何如一尺浑。

晓瀑分寒归茗枕，春江党绿八藤樽。

君时已是胧三折，为我探囊试合昏。

徐瑞

徐瑞　次韵呈仲退见贻

瘦竹相随立，轻坚九节青。

川平云澹澹，风定树亭亭。

汨没悲流俗，驱驰累有形。

搑关差有味，危坐玩义经。

徐瑞

徐瑞　次韵呈仲退见贻

天秋分袂后，扰扰似年时。

竟负梅花约，空哦春树诗。

断崖粘冻雪，碎石洋流嘶。

怅望湾头路，扁舟乐泳思。

徐瑞

徐瑞　次韵东皋雨后行

久雨书闱坐，初晴竹伴行。

远林更旧绿，流水带新声。

随境皆天趣，无心任世情。

芒田公独乐，吟啸了浮生。

徐瑞

徐瑞　次韵芳州见寄

地偏寡迎送，书至慰蹉跎。

此世知音少，吾生可悔多。

虚怀忘宠辱，遇物任谁何。

未了山中约，期君难重过。

徐瑞

徐瑞　次韵寄题李氏月心精舍

坎阳为心亦为月，妙质一点何玲珑。

君看灵光湛止水，塾与明镜行秋空。

万古娟娟不改色，百年忽忽俱成翁。

盈虚如彼莫消长，试参此语将无同。

徐瑞

徐瑞　次韵寄题严氏寻古斋

马固龟画未是易，龙文鸟章岂其书。

能穷有象有数外，始识无声无臭初。

身从浩劫得所赋，神游太虚以为居。

吾人寻古寻悟此，以后观今非古兴。

徐瑞

徐瑞　次韵金壁夫见寄

万缘戡破等飞烟，习气消除得圣颠。

扑满无情又佚老，鸱夷有味可留年。

美人渺渺空动梦，吾道悠悠莫间天。

上界从来足官府，山林自好更求仙。

徐瑞

徐瑞　次韵景文社屋留题

四海谁知已，江涛正渺然。

山林聊偃息，岁月易流连。

行李清霜晓，荒祠落木天。

留题不尽意，感激尚君贤。

徐瑞

徐瑞　次韵月湾午坐偶成

年来与世亦婴儿，众欲纷纷看朵颐。

简策只留遗事在，英雄空有大名垂。

斲轮老去谁堪付，弹铗归业未觉迟。

少约林泉今白发，不偿素顾待何时。

徐瑞

徐瑞　次韵仲退赋牡丹韵诗中有欲将倾国色故恼在家祥之句

雨馀春意足，睡起晓光悬。

众卉自开落，吾心无丑妍。

扫空方是道，下语已非禅。

隐几翛然久，疏林起淡烟。

徐瑞

徐瑞　次韵仲退木犀一首

门前老树繁秋英，浓香醉客我独醒。

空山无人境寂寂，萧萧如水风冥冥。

清標自是欠花谰，远韵差堪著酒经。

君家刚猛两荒经，且挹危露培修龄。

徐瑞

徐瑞　次韵仲退元日

松根坐稳逢元日，云外诗来寄此翁。

入眼辛盘春意绿，多情蜜炬晓光红。

儿孙拜舞欢声治，节物暄妍往日同。

欲忆少年角柏酒，舟船到手吸长虹。

徐瑞

徐瑞　次韵仲退元日

上元曾记昔年游，歌曲如山浩莫收。

公子喜陪苍玉佩，佳人笑指水晶球。

一天星斗飘仙乐，万顷芙蓉簇彩楼。

风雪与谁堪说梦，酒兰惊觉在吾州。

徐瑞

徐瑞　从弟楚玉来言将有湘阴这之役兰玉见寓衡阳甚求诗送行为赋长句

南岭财赠太古色，青湘窈窕千尺深。

山川绝胜宜宾客，兄弟相望惬素心。

共看骅骝夸汗血，从知朝市远云林。

高堂白发能无念，可是朝朝候鹊音。

徐瑞

徐瑞　丛已二月寓城与赵希文

城郭春深午梦醒，觉来玄思独冥冥。

静中逢笑渠非我，醉裹浑忘影答形。

有客不傅皇极数，何人独爱太玄经。

古今此意谁能会，雨暗长堤草树青。

徐瑞

徐瑞　东绿翁既居山中而瑞方葺敞庐瑞用前韵

见说移居只载书，高人从此要县车。

看松此崦风吹面，种豆南山月满钥。

拙主不能争子所，凝心尚自学吾庐。

辟人辟世将焉择，独立西风且影疏。

徐瑞

徐瑞　东绿翁叔祖得园池之胜於万山深处将拔宅而居焉以诗奉饯

两僮自足负琴书，载具何劳远借车。

客至未妨投辖饮，地荒正好带经鉯。

欲从隐者归盘谷，尚念先人有敝庐，

择胜怀居竟谁是，定知是哲笑迂疏。

徐瑞

徐瑞　读画史

子敬因成駮，曹兴偶画蝇。

初非有意作，意以绝伦称。

铸错吾何恨，求全古所惩。

中年思烂熟，巧力不须矜。

徐瑞

徐瑞　读仲退和胡秀才诗有感斯文用韵

文章圣外无谁语，独立苍茫只屡爱。

从渠高眼空四海，自古名家能几人。

爱鸟怒蟹言何浅，画虎雕龙技漫新。

吾道澹成终伉永，莫矜盛气怨私贫。

徐瑞

徐瑞　对酒

坎止流行信此身，只凭诗酒过残春。

地偏自觉日成趣，道在何妨岁食贫。

且养金丹娱晚境，难将白发事时人。

但馀未了名山债，竹杖芒鞋入梦频。

徐瑞

徐瑞　二月廿九日收宗玉弟京口画还家有日喜而赋诗

半岁无画界我胸，短蓬念汝过残冬。

官情但可京口酒，客梦应随浮玉钟。

弃从向来缘底事，妍妆今日为谁容。

画来胜喜归期近，伴我清吟倚老松。

徐瑞

徐瑞　芳洲寄示和章且及方外学再叠奉谢

前修零落典刑空，堆笔须君持古风。

敢意严诗编杜集，但希颜沪黜出公。

区中随顺何妨道，物外倦狂更有功。

安得相摧登贷岳，天门夜看海涛红。

徐瑞

徐瑞　庚寅正月十六日携家入山大雪弥旬止既月叔祖东绿翁以那知风雨夜复

辟俗过逢少，离居感慨多。

岂伊泉石胜，奈此简书何。

风雪日如此，乾坤理则那。

邻翁能贳酒，一笑且酣歌。

徐瑞

徐瑞　庚寅正月十六日携家入山大雪弥旬止既月叔祖东绿翁以那知风雨夜复

骨肉终青眼，一林有素缘。

偶来成许日，此聚岂非天。

悟解由灾疾，迟留费岁年。

东负方作恶，万事付佳眠。

徐瑞

徐瑞　故友汤景文别六年乃十月甘一寻我松下临别见赠次韵奉答

占气频翘首，青牛忽度关。

相看双眼碧，剧论寸心丹。

时俗容迟钝，交情见往还。

盟言天为听，万一莫辞难。

徐瑞

徐瑞　归来

归来便觉此身尊，傲世犹嫌习气存。

已是半生走风雨，但持一笑信乾坤。

贫閒且复逃空谷，自衒终羞倚市门。

择胜绿阴生午寂，坐听禽语对清樽。

徐瑞

徐瑞　胡和聊用所赠王复翁韵见寄叠韵奉谢

世味居然如嚼晚，贫间独爱故丘瓜。

寸心自欲期千载，一理端能贯百家。

为山功夫在进篑，穷源消息间乘槎。

此去相从须有日，裂牍聊当寄梅花。

徐瑞

徐瑞　寄芳洲先生

秋入郊原四望空，石梁老树立西风。

文章子不减班掾，丘壑吾能过庚公。

池上纷纷成底事，尊前兀兀有奇功。

山中芋粟今朝熟，万一寻盟榾柮红。

徐瑞

徐瑞　寄山村仇公

山村老子知何似，想见庞眉鹤骨清。

千里相望劳远梦，六年不见耿深情。

云归山翠沾衣湿，雨过湖光照眼明。

最是湖山图画长，输公吟啸了平生。

徐瑞

徐瑞　寄徐逢原求墨

北李骨朽呼不起，老石珍藏凝可耿。

松身镜面徒外美，屡纹玉质知谁傅。

古今尝览那复有，举世缪经何由湔。

一螺点溱倘寄我，会见枯笔生春烟。

徐瑞

徐瑞　寄周南翁用月湾寒食韵

独梦云千里，清愁雨一林。

江山空有约，桃李易成阴。

自是乖幽赏，何由话苦心。

兴来当迳造，剪烟夜堂夜。

徐瑞

徐瑞　寄宗玉弟

日长独坐耿相思，每报平安慰我饥。

举动岂知遭齿舌，送迎谁念用符多。

转丸鸣镝应无滞，纲锦绿旆未是疾。

更著加餐题纸背，晚成在子莫尤迟。

徐瑞

徐瑞　江道可用前韵见属再叠谢之

秋风吹破木绵裘，一棹东游与未休。

幼学古人徒自好，遗经深义不能钧。

槐黄满路君宜往，发白盈簪我亦羞。

共饮番江不相识，富阳砚下欲聊舟。

徐瑞

徐瑞　客中清明

光阴迅速一百六，老境侵寻五十三。

千里怀人黯风雨，五更归梦到松称。

丹米火足心兵息，茗碗香浓舌本廿。

次第尽償芒竹债，结茅归老此山南。

徐瑞

徐瑞　李俊民寄诗一首次韵答之

世途阴隘任崖颠，万古人心只一天。

桂攮何须分老嫩，蜜甜自是透中边。

多君歌啸酬风月，顾我呻吟了岁年。

何日相对讨幽事，松醪满意泛觥船。

徐瑞

徐瑞　李俊民三十年前凡两寄诗时困于世故俱不克和常抱上经欠近理败箧忽

囊锦汉时两度傅，箧藏中袭墨尤鲜。

高情应怪诗邮断，末路那禁俗累缠。

过客谈君吟转妙，闭门笑我病堪娄。

擘牋漫寄西风去，唤起乡盟三十年。

徐瑞

徐瑞　李田道中

老树围修竹，清流浸白沙。

沿山石磊块，隔岸路丫叉。

渐渐乡音别，迢迢去意賖。

沦茶谁氏女，鬷发堕乌鸦。

徐瑞

徐瑞　临泉寺

扁舟驻寒濑，轻策到临泉。

僧说黄巢事，碑鑱庆历年。

幽花荒甽晚，落木古城烟。

兴废俱陈迹，相看一茫然。

徐瑞

徐瑞　刘元辅寄咏史六十首赋此为谢

永嘉诸老不可作，史傅纷纭孰与评。

一字不轻严兗铖，千年如见审槿衡。

常尤此道无人识，忽得公诗老眼明。

雪手焚香三读龙，小楼坐对晚山横。

徐瑞

徐瑞　留汪子明

美人渺渺隔秋水，六年不见心茫茫。

麦昴黍低各自媚，鹤长镐短庸何伤。

荷钥未未素业在，读忆具来真味长。

是间盒仄不称意，待晴摧酒登重罔。

徐瑞

徐瑞　马可卿弃家学道衲衣椎髻飘然有物外之思赋二诗为赠

去去休惊俗，循循且任真。

端能一宿觉，不负百年身。

有种谷斯熟，深根树自春。

向来陈处士，还带华阳巾。

徐瑞

徐瑞　马可卿弃家学道衲衣椎髻飘然有物外之思赋二诗为赠

我祖徐从事，君家马自然。

何曾绝伦谊，皆得列神仙。

四百金丹字，参同鼎器篇。

能通言外意，即此民单传。

徐瑞

徐瑞　梅山周公挽章

才力千钧弩，襟期百尺楼。

吾生能几见，异世有同流。

起起悲前梦，堂堂閟一丘。

衰荣动州里，外此复何求。

徐瑞

徐瑞　梅山周公挽章

东阁游从久，西州恸哭频。

感君孰古谊，待我异他人。

对酒言独在，看山迹山陈。

惟应旧宾客，相对一沾巾。

徐瑞

徐瑞　梅岩

不见此山四十载，岩石相看亦粲然。

顾我丹心今不改，信渠铁面晚独坚。

人生出处无非数，文运昌明自属天。

尚恨山灵知我浅，小楼呼酒对婵娟。

徐瑞

徐瑞　门外意行有感画示二孙

门前老树饱风霜，封植良勒不可忘。

累世衣冠流泽远，百年基绪庆源长。

秘松怒长堪藏屋，新旬初抽已过墙。

珍重先人有遗训，读书馀力及耕桑。

徐瑞

徐瑞　偶题

陶公恒得法外意，张颠独悟书中神。

口耳不到方是妙，言动可拟皆非真。

寒泉冷冷出空谷，幽鸟主请鸣阳春。

政索解人不可得，举似俗子翻成嗔。

徐瑞

徐瑞　秋夜

沉沉秋夜静，轻策步中庭。

止酒天真澹，烹茶世梦醒。

风枝绕惊鹊，露草度流萤。

物化犹如此，浮生可得停。

徐瑞

徐瑞　求余敬可字与小儿习不至

点{左黑有南}今谁妙，波戈古莫稽。

要令识陈马，不是厌家难。

邺瓦玄云湿，溪藤暮雨凄。

婢无鹅可换，万一付归奚。

徐瑞

徐瑞　壬寅和谢拙逸寄芳洲韵

调埃野马谩劳形，远相高標愧此生。

已许过从陪杖屡，敢辞来往涉途程。

幔亭山色长如画，破衲秋风自有情。

更待焚香参太极，朱统端为发奇声。

徐瑞

徐瑞　闰八月望日登青阳峰观可玉所得天池之胜

天风吹我上崔鬼，冻面渍尘亦快哉。

止水泓澄金镜净，远峰罗列画屏开。

幽奇定有神仙到，阴怪从教俗子咍。

莫道此中无胜概，会看变化起风雷。

徐瑞

徐瑞　三月廿夜同徐月齐读参同契次所赠诗韵以谢

天高地下物林林，生化无过阳与阴。

谁向一中窥穷妙，君于静处见几深。

蟾鸟有象明生镜，桐梓何情音在琴。

正好小留论此事，可堪杜宇促归吟。

徐瑞

徐瑞　涉世

涉世头将白，耽诗貌欲枯。

晨斋参玉版，夜渴饮冰台。

咄咄知今是，樽樽婢故吾。

穷通端有命，一笑视不芜。

徐瑞

徐瑞　十月已酉西山讫事悼亡二首

渺渺箜篌梦，茫茫石镜缘。

断弦终莫续，浮沫更堪怜。

湿土新阡雨，啼鸦老树烟。

一声邻笛起，凄咽泪如泉。

徐瑞

徐瑞　十月已酉西山讫事悼亡二首

我已空诸幻，君今断后缘。

圆明应顿悟，成坏不须怜。

玉宇行孤明，冰溪破冥烟。

儿曹修非荐，再拜酹寒泉。

徐瑞

徐瑞　石林董先生年八十七厚斋詹先生年八十四会于文溪月湾赋诗次韵奉奇

古林居士詹山老，鹤骨山清出秀眉。

已卯相逢芹泮日，成申共酹菊花枝。

年华迅若东流去，道貌岿然太古遗。

不恨文溪不同会，续貂独得寄篇诗。

徐瑞

徐瑞　送表弟王复翁赴武陵教论

汉朝最贵文学掾，况遇明是早及瓜。

乡国无年工取友，诗书累世克承家。

斜飞聊展天南翼，逸兴应随海上槎。

闻说秦人遗中在，更寻渔父问桃花。

徐瑞

徐瑞　送从祖还黄州桃花镇寓居

礼服悠悠岁月深，归来城郭岂堪寻。

葬防不背先师训，居颖能知前辈心。

古骚桃花劳远梦，征途柳色动新吟。

秋负偿有南飞雁，莫惜频频一寄首。

徐瑞

徐瑞　送凌霁云赴馀姚州学正

天门振铎声弥远，越上横经任更专。

颇怪风云纡宦辙，故因山水著名贤。

田秋足先生饭，海月春浮坐客氈。

闻有世南遗墨在，归鸿人一寄林泉。

徐瑞

徐瑞　送南翁待制北上

生来畏别不堪闻，十四年中三送君。

挂席压平彭进浪，载家喜见太行云。

对扬入掌丝纶宠，纪颂行看金石文。

独有鹅塘遗意在，一摩须早乞江濆。

徐瑞

徐瑞　送姚圣可归昩江

识面三年久，论心此日同

相从方款款，索去又匆匆。

宇宙尘机息，江湖老眼空。

南枝春信早，归路载东风。

徐瑞

徐瑞　送姚圣可归昩江

未了区中事，先留方外盟。

仙才虽有数，大器岂无成。

白发高堂梦，青山故国情。

君归相慰藉，未及水初生。

徐瑞

徐瑞　题节妇凭氏傅后用南翁韵

夫征妇孕判居行，夫没儿存奴　节清。

不背所天终此义，信知有欲甚于生。

芳名真足留千载，百伪无如仗一诚。

定益何人敢年笔，春秋万古明昭明。

徐瑞

徐瑞　题旧藁

书向愁边著，诗添病后吟。

不成千古事，空费一生心。

华发江湖晚，青灯风云深。

钟期那可铸，斋网断纹琴。

徐瑞

徐瑞　题王朝英修竹斋

文章虎豹皮，標格雪霜枝。

孤立天所赋，一清人得知。

勿论千户等，可忍十年饥。

会得个中趣，何须汗漫期。

徐瑞

徐瑞　题周南甫草窗吟卷后

山水监味谁能识，铎裹宫声未勿听。

正惜无人继风雅，忽傅佳句到林击。

云开江岳撑千仞，春入雷江涨四溟。

遥相清吟得天趣，窗前草色自青青。

徐瑞

徐瑞　王辛甫示朱敬堂钓台诗卷次韵

七里滩光照客裘，双台登览意难休。

当时蔑视麒鏖楦，季汉反成党锢钧。

山水何心供吊古，奸雄有面肯包羞，

摩挲苍峭追陈迹，四十四年重泛舟。

徐瑞

徐瑞　无庵道人赠砚报之以诗

别云惊离宗，重来列剧谈。

送人还有砚，住世俗无庵。

白鹤千年化，黄粱万枕酣。

区中缘未毕，一见一回惭。

徐瑞

徐瑞　吴长裕惠诗次韵为赠

此士瞪违久，流年倏忽更。

词章如水进，谈笑喜风生。

无以小害大，当期实胜名。

傅家有师法，晦木定春荣。

徐瑞

徐瑞　吴义甫号宜山以星躔推贱庚并遗以诗次韵奉谢

为爱山宜隐，从教世莫知。

虚心观象纬，戏墨出蛟螭。

诗卷今馀事，丹炉彼一时。

宜山子姚子，千地共风期。

徐瑞

徐瑞　吾族盘石将挟堪与家出游索诗送行

天星闻地化为石，盘石即是星之精。

观天必识以续家，相地始知流峙情。

豹林将军累世韵，龙罔文章千载名。

古人妙中非浪漫，发块幽微在此行。

徐瑞

徐瑞　溪上晚眺

望逐飞云去，天低落景黄。

江湖流不尽，宇宙事何长。

帆影行空阔，渔歌出莽苍。

沙平秋草远，鸥鹭未相忘。

徐瑞

徐瑞　夏日读陶章诗偶成

诗道贵和平，由来写性情。

要知冲口出，绝胜撚髭成。

理到辞须达，神超韵自清。

无人融此趣，庭户绿阴生。

徐瑞

徐瑞　夏五寄赵菊东

溪堂相望一百里，音问相疏十五年。

眼底浮华俱已矣，篱东老菊独依然。

登临不减青山兴，陶写独怀白石编。

待得秋风稍凉冷，方台深处扣真云。

徐瑞

徐瑞　夏五有旨徙豪右郡邑以吾家充数与章正卿同泊舟琵琶洲下

去国羁怀恶，开帆眼界新。

同为万里客，犹是一乡人。

浪说王孙富，谁怜郭解贫。

江妃应笑有，从此素衣尘。

徐瑞

徐瑞　许季高怡如相继而逝仲退有诗悼之亦复次韵

鸣呼二子遂如此，里半凄凉谁与归。

生养死藏情永痛，靋号野哭涕徒挥。

久悲前辈子无岁，今叹期文事转非。

独到青灯哦楚些，西风猎猎飓帘衣。

徐瑞

徐瑞　用前韵寄仲退

虚堂宴坐万缘空，疏竹冷冷度晚风。

政自悠悠随世运，无论蜮至天天公。

病来茗枕成奇崇，老去蒲团现仪功。

忽忆乐平吴直学，八年不茯地炉经。

徐瑞

徐瑞　用月湾咏寄题江仲心远堂

湛湛秋潭静，沉沉夜壁光。

歛之不盈握，舒则可包荒。

今古事无尽，乾坤梦正长。

炉香清昼水，物我两俱忘。

徐瑞

徐瑞　用仲退韵别周南翁

薄俗难谐只自知，百年几见费心思。

平生饱叔深怜我，后代扬云不来时。

春雨情怀惟有酒，男儿负月但供诗。

汀洲草长东风软，一笑旗亭又语离。

徐瑞

徐瑞　用仲退韵寄芳洲

早年厌俗不免俗，老去求间未遂间。

学道已轮先得髓，读书空婢代窥班。

逍遥我欲游尘外，屈曲渠能自世间。

目断汉庐烟树老，悠悠白鸟独飞还。

徐瑞

徐瑞　余与仲退读书山间壬至子无一日相拾已丑仲退去此余亦连年忧患回首

独听松风度九夏，两发无情生二毛。

渠侬翰墨流声远，老我山林畜眼高。

往日归从不知乐，只今说梦竟徒劳。

男儿肯受人拘束，相见频频赋大力。

徐瑞

徐瑞　余自子至丁酉十年之间诗不及百首而困穷流落之历历可见虽政使岁得

吾生汩汩何所就，只送流光添南丝。

起寻诸老已半鬼，回首十年无百诗。

刻意文章终害道，无心世路任多岐。

便须擘画三千岁，不住青城即武夷。

徐瑞

徐瑞　与陈善从

出门小天下，知子欲昌诗。

庐阜孤云眼，芝山夜雨思。

勿轻千里别，动是隔年期。

万一逾淮去，线忘橘颂词。

徐瑞

徐瑞　雨中对酴醾

隐隐滃绿雾，盈盈积玉斋。

浓香欲醉客，妙质不争春。

已是围林晚，那堪风雨频。

先生如有素，终日澹相亲。

徐瑞

徐瑞　元日题仲退漫游四后

夫君汗漫路万里，翰墨游戏诗百篇。

高歌不觉屡丰节，画定似曾亲执鞭。

奇探马迁作史意，老气杜陵出峡年。

何当囊笔挪杖屡，与君题篇名山川。

徐瑞

徐瑞　月礀自杭归以诗问讯

记别秋风裹，闻归禁火初。

深惭聊尔耳，久阙问何如。

梅雪西湖鹤，潮风东海鱼。

经行入诗否，早晚叩精庐。

徐瑞

徐瑞　月湾癖地山中诛芭归隐怡如赋诗次韵赞决

一去山中廿二年，重来有约意茫然。

穷居笑我顽同石，文事多君彩印根。

今日开山作宗祖，向来弹铗等风烟。

馀龄胜喜游从乐，更结青鸟白鹤缘。

徐瑞

徐瑞　月湾癖地山中诛芭归隐怡如赋诗次韵赞决

作意归来孰谓非，挹芳有地复何疑。

迟留固是全交道，勇退方知识事宜。

尚用侍郎书户契，肯求节度卖山赀。

风流莫遗诸儿觉，共被同行又一奇。

徐瑞

徐瑞　月湾以路学正摄番江长收租长洲有怀朽纯赋诗寄次韵为谢

学道如撑上峡船，蹉跎富贵与神仙。

对床独记听风雨，讲席何堪数岁年。

少日朋侪随化尽，晚涂老病有谁搂。

故人厚间今何似，筋力虽衰尚服田。

徐瑞

徐瑞　月湾约游鹅塘不果再约送南翁北上共了庐阜之债以诗订盟

鹅塘阻趁登山屐，庐阜端随下水船。

况是故人当送远，不乘清兴待何年。

英雄埋没龙长卧，道学榛芜鹿自眠。

访古归来春意动，倚峰要了看山峰。

徐瑞

徐瑞　赠别彭东阜

芝山相识廿年前，我齿如冰子发玄。

颜说顿惊俱丑老，光阴自叹只流连。

近来酒渴应刚刚，此去诗篇莫浪舟。

夜直玉堂明月冷，迦光还是照高楼。

徐瑞

徐瑞　正月十五日月湾偕胡茂元来访别后用月湾韵寄赠茂元

敲门惊怪有此客，清似金茎秋露盘。

名骥已超千里疾，老松甘卧故山寒。

共商今古须致极，远朔风骚不作难。

从此频频相料理，案头苜蓿对兰干。

徐瑞

徐瑞　仲春留周氏馆中与仲爱怡如剧论句日而后返二君寄诗次韵为谢

悉君远韵众辟易，崖仙清致莫谁何。

二士共谈孰古谊，一夫谊醉许高哥。

人疑桑下留何久，我喜峰前悟已多。

会见渔樵成保社，与衣先自买青蓑。

徐瑞

徐瑞　仲退示芳洲半居律诗三首并示和章次韵芳洲一笑并简仲退

契阔难逢笑口开，溪云山雨首频回。

未能千橘为身计，尚笑三槐待子栽。

我道从来高勇退，君诗况自耻嗟来。

有新可养人生乐，拚取馀年学老莱。

徐瑞

徐瑞　仲退示芳洲半居律诗三首并示和章次韵芳洲一笑并简仲退

老子文章与尚狂，看花可复梦名场。

谁耿用意平生苦，欲俟知音来世长。

郢俗但能听下里，骚人更待赋高唐。

年来颇欲焚吾砚，蓑笠田间百念忘。

徐瑞

徐瑞　仲退示芳洲半居律诗三首并示和章次韵芳洲一笑并简仲退

翟公莫厌雀罗门，杜老甘居独树村。

谔谔固应贤唯唯，昭昭元不似昏昏。

穷居有分行吾意，君子观人论所存。

未必钟期旷千载，兴来一再抚桐孙。

徐瑞

徐瑞　重过钟潭寺月湾有诗次韵

五年三到此，门迳怪频移。

绝壁何年树，空廓异代碑。

微润生古濑，浮翠拥修眉，

煮茗谈时事，山僧总未知。

徐瑞

徐瑞　子元日

岁岁春风面，年年山泽儒。

不知老将至，但有醉如愚。

残雪明罔阜，新晴乐鸟乌。

身安即如愿，何必间清湖。

徐瑞

徐瑞　自省

闭阁焚香一欠伸，晴窗如镜暖如春。

平生自有会心处，后世岂无知我人。

漫拄蟲鱼消白日，莫缘炙独或天真。

客来指点墙东柏，雪压风欺色转新。

徐瑞

徐瑞　醉中作

岁月惊虚掷，风霜信饱更。

蚤知穷有命，惟以饮留名。

人事宜藏拙，天工亦恶盈。

浩歌因起舞，月到纸窗明。

徐申

徐申　句

深春苦竹寺，细雨海棠花。

徐申

徐申　句

山川形势连三楚，风月清明占两湖。

徐师

徐师　登楼望黄山

黄山楼上望黄山，水石云霞未得攀。

三十六峰应笑我，纷纷尘事几时间。

徐师仁

徐师仁　登瑞岩山

携筇登绝巘，朝爽薄危栏。

乘胜移杯爵，凭高忆羽翰。

泉声穿石响，树色入秋寒。

对酒频长望，心同渤澥宽。

徐师仁

徐师仁　九仙山

晨逾九仙山，暮访九鲤湖。

何氏兄弟跨鲤鱼，同时轻举排天衢。

山头云气故恍惚，三十六鳞今有无。

琼浆白日醉天酒，何时华表归来乎。

徐时

徐时　石门题壁

山中薄业有莱田，出入於兹五十年。

夹径两崖几蜀道，沿流十度异贪泉。

鹿门莫遂平生愿，屐齿常为险阻穿。

晚卜一丘旗岭上，辋川风月为留连。

徐氏

徐氏　诗一首

絮如柳陌三春雨，花落梨园一笛风。

百尺玉楼帘半卷，夜深人在水晶宫。

徐寿朋

徐寿朋　白云亭

飞泉山脚水盈盈，溪会亭前就榜名。

驻目合流寻异派，爽心临眺胜登瀛。

游人暗认仙原景，清耳微传玉佩声。

依约白莲当日事，社中贤令有渊明。

徐寿朋

徐寿朋　胜会堂

巧运风斤若化成，过门车马每留行。

吞含气象归平陇，斗湊溪山到画楹。

春借杏桃红照耀，晓披烟霭碧低横。

使麾映日安牙队，依约当年细柳营。

徐寿仁

徐寿仁　句

放怀追许谢，洗耳笑巢由。

徐寿仁

徐寿仁　题昼寂轩

轻云扶曲槛，少坐觉幽深。

泛酒谁同话，敲诗独写心。

竹声流草榻，鸟语惹花阴。

门外呼童扫，客弹月下琴。

徐舜俞

徐舜俞　送梵才上人归天台

芳袍麟殿赐蒲茸，道胜年来请谒慵。

贝叶罢翻双凤阙，石房归掩五芝峰。

朝贤远乞裁诗稿，海客争传出定容。

后代何人续僧史，好将安远比高從。

徐似道

徐似道　白龙洞

灵仙窟宅不多见，车马往来成再游。

后洞白云前洞出，上池红叶下池流。

水花照眼明金鲫，石发藏春护玉虬。

邂逅尚青游子眼，栖迟应白老僧头。

徐似道

徐似道　北闸停舟

昔人筑斯防旱涝，龙钟常相天地造。

舟航群泊沙外汀，酒旗斜插江亭小。

岁岁常丰民自怡，几家灯火儿诵诗。

何处渔歌芦中起，歡乃一声山月底。

徐似道

徐似道　呈周子充

翰林帐下饮羊羔，客子骑驴渡灞桥。

莫以灵鳌笑浮蚁，戴山负粟名逍遥。

徐似道

徐似道　莼菜二首

千里莼丝未下盐，北游谁复话江南。

可怜一箸秋风味，错被旁人苦未参。

徐似道

徐似道　莼菜二首

堆盘缕缕又秋风，客俎虀盐一洗空。

羹鱠疑居柁楼底，杯螯如堕酒船中。

莼羹本是诗人事，樽俎那容俗子同。

不日挽君来快问，请分一箸供涪翁。

徐似道

徐似道　硐岭樵歌

黄山东南数十里，芙蓉削翠连云起。

萧萧褐褐三五群，生薪半肩歌不止。

石径迢迢云外行，烟雾满地穿林坰。

圣世不须紫芝曲，息担击壤歌太平。

徐似道

徐似道　发白雪楼

水落方成放牧坡，水生还作浴鸥波。

春风自共桃花笑，秀色偏於麦垅多。

村号莫愁劳想象，石名宋玉谩摩挲。

试将有裦无襦曲，翻作阳春白雪歌。

徐似道

徐似道　过月岩

桥虹跨水千尺，岩月倚空半规。

岁晚相看如昨，夕阳佇立移时。

徐似道

徐似道　海棠

子美无诗到海棠，酒边游戏略平章。

日烘不睡却成睡，风暖无香却自香。

花事一番劳应接，春光强半被分张。

速来窠上寻徐老，同醉花前作楚狂。

徐似道

徐似道　和诚斋跋梅坡诗卷

知君得法自南昌，作舍何须问道旁。

二老未尝轻许可，两诗固已为平章。

胸横云岫无穷意，语带梅坡不尽香。

政乏绮纨相妩媚，不妨风气似诸王。

徐似道

徐似道　扈雝牧笛

濛濛香雾湿未乾，烟光匝地春风寒。

牧童三五唤归切，鞭牛为马蓑马鞍。

一声芦管振林木，口畔呜呜相戏逐。

梅花乱落自潇洒，绝胜豪门调新曲。

徐似道

徐似道　缙云道中

夜泊红楼市，朝餐黑笠家。

浅溪才泛鸭，疏树不藏鸦。

鬲上村坊酒，眉尖野店茶。

尚缘门有竹，忘却去程赊。

徐似道

徐似道　九日

衰容不似秋容好，坐上谁怜老孟嘉。

牢裹乌纱莫吹却，免教白发见黄花。

徐似道

徐似道　句

牧童出捲乌盐角，越女归簪谢豹花。

徐似道

徐似道　句

索醉宁倾问字酒，忍饥不取作碑钱。

徐似道

徐似道　句

叶从秋后变，色向晓来红。

徐似道

徐似道　句

小桃洗面添光泽，未点胭脂已自红。

徐似道

徐似道　句

晓梵鱼出听，夜禅石点头。

徐似道

徐似道　句

刘显贵为天子友，退之穷作相君书。

徐似道

徐似道　句

自作先生传，谁为故吏碑。

徐似道

徐似道　句

一带拒霜三十里，又催箫鼓作秋声。

徐似道

徐似道　句

晓风洛浦凌波际，夜月江舦解佩时。

徐似道

徐似道　句

天寒不知翠袖薄，日暖但觉玉烟生。

徐似道

徐似道　句

胸中著云梦，皮里有阳秋。

徐似道

徐似道　句

暖分煨芋火，明借绩麻灯。

徐似道

徐似道　句

北风万籁自宫徵，南日一轩真裦襦。

徐似道

徐似道　句

但欲有衣存妓妾，不愁无帐列生徒。

徐似道

徐似道　句

红芭蕉映黑牵牛。

徐似道

徐似道　句

后茁碧含藓，厥包黄带沙。

徐似道

徐似道　句

胡椒尚杀元丞相，薏苡犹疑马伏波。

徐似道

徐似道　句

化成银地佛应喜，移下玉楼天不知。

徐似道

徐似道　句

黄四娘花空朵朵，谢三郎鬓已苍苍。

徐似道

徐似道　句

肩成山耸因寻句，眼作花昏为勘碑。

徐似道

徐似道　句

见说周飆夸早韭，斲烟锄雨幸时分。

徐似道

徐似道　句

驹入隙来元不碍，蝇钻纸出定何妨。

徐似道

徐似道　句

那堪富有千头橘，便可称为四老人。

徐似道

徐似道　马桥秋月

石梁横卧清溪曲，波光上下风吹绿。

海东推上月轮来，鳞龙闪闪浮寒玉。

昔人呼为饮马泉，至今饮者谁投钱。

吟余不觉露华重，桂花香堕绡衣寒。

徐似道

徐似道　买砚

俸余宜办买山钱，却买端州一砚砖。

依旧被渠驱使出，买山之事定何年。

徐似道

徐似道　妙严禅寺

宿雾酿成三日雨，晓风鏖退一天云。

落花院宇浑无事，闲拂碑尘看断文。

徐似道

徐似道　偶题

老去功名不挂怀，高眠之外只清斋。

偶因种竹便多事，风叶扫余还满阶。

徐似道

徐似道　瓶中梅花

可怜玉雪不供愁，似情诗翁作□□。

□□此君虽强项，岁寒相对却风流。

徐似道

徐似道　蒲

圆蒲相将结僧厦，荷叶蒲茸绿相亚。

浮花浪叶自飘零，小院回廊正潇洒。

叶如青幄花成茵，细腰起舞来送春。

纸光如银墨如漆，落笔四座惊有神。

轻衫短帽付余子，花前醉倒输闲人。

徐似道

徐似道　荠

萋萋墙根荠，采掇盈一襜。

破白半浮糁，杀青微下盐。

长贫欢亦苦，积悟觉尤甘。

缅想拔蔡者，吾今已伤廉。

徐似道

徐似道　秋日

老觉此身无一堪，尚牵诗课撚衰髯。

亦知庭院西风恶，直为秋香不下帘。

徐似道

徐似道　诗一首

一瓶储粟一囊钱，儿学箕裘女纺砖。

更买小丘吾事毕，勘书评画了残年。

徐似道

徐似道　诗一首

植杞必植梓，艺兰仍艺荪。

过庭遗训在，凿楹故书存。

徐似道

徐似道　石夫人

消山偃蹇消湖碧，夫人此恨消未得。

海上人归会有时。怪尔鬓云非旧色。

徐似道

徐似道　守太和

我本田家子，驱来作长官。

政虽无小异，民却自相安。

静或焚香坐，閒因展画看。

庸人扰之耳，只道太和难。

徐似道

徐似道　水仙花二首

天然初不事铅华，此是无尘有韵花。

翠带讵容萦俗客，金杯祗合劝诗家。

徐似道

徐似道　水仙花二首

林下清风自一家，稍亲梅竹近兰芽。

只缘羞与凡花伍，移植名园不肯花。

徐似道

徐似道　宿云岩二首

古书万卷积成蠹，老屋数閒深却幽。

午枕忽惊毛骨冷，觉来风雨一山秋。

徐似道

徐似道　宿云岩二首

残僧入定夜堂寂，独客不眠山月高。

静坐了无尘俗态，一灯窗下读离骚。

徐似道

徐似道　唐史君与正新建浮桥

秋风百柁倚江皋，幻出城南不柱桥。

虹影勒回天际水，鷁头惊退海东潮。

白银阙里看车马，赤玉阑边听鼓箫。

硎刃有余舟楫在，待随乏检上云霄。

徐似道

徐似道　题苍岭

看山每恨眼不饱，上马岂知程可贪。

还我一筇双不借，缓从云北过云南。

徐似道

徐似道　题仙居道中

地褊山成簇，溪平水不奔。

晴天带阴色，冬日作春温。

草聚鸡豚市，机声桑柘村。

舟人识行李，相约候归辕。

徐似道

徐似道　题仙居相湖

岭名可母谁家母，湖号相公何代公。

欲问岭云并岭月，怕推湖水与湖风。

渔翁樵子难重问，墨客骚人苦欲穷。

愚智校行三十里，朔风吹酒又成空。

徐似道

徐似道　题雪巢

巢余太古雪，人有正始风。

头如雪絮白，面作春桃红。

徐似道

徐似道　酴醾

纷纷红紫落莓苔，带月和烟特地开。

疑是玉妃新浴出，翠云梯上舞风台。

徐似道

徐似道　为刘改之作五首

江西诗社久沦落，晚得一人刘改之。

不向岭头拈取去，此衣此钵付他谁。

徐似道

徐似道　为刘改之作五首

谪仙昔者号无敌，侯喜中间还有声。

后五百年无继者，得渠一句便堪听。

徐似道

徐似道　为刘改之作五首

一生能着几两屐，万户何如千首诗。

竹隐在傍须径造，醉乡有路莫他之。

徐似道

徐似道　为刘改之作五首

风吹客袂游甘露，雪打人头入半山。

无故被他林鸟觉，竞传新句落人间。

徐似道

徐似道　为刘改之作五首

闭门长安十日雨，车马不来蛙黾多。

若往澹然应子是，作商声者必君歌。

徐似道

徐似道　溪上值雨

行到溪光竹色间，客怀於此最相关。

无端一阵西风雨，不许从容坐看山。

徐似道

徐似道　萱草花

莫讶萱枝小，能施宫样妆。

只缘沾染足，绝似杜兰香。

徐似道

徐似道　岩桂花

重重帘幕护金猊，小树花开逼麝脐。

寒色十分新疹粟，春心一点暗通犀。

香延棋畔仙人斧，影射灯前太乙藜。

从此再遧花甲子，伴公长醉日东西。

徐似道

徐似道　杨梅

火齐无光荔实圆，未觉先说齿流涎。

唤回天竺三年梦，参透披云一味禅。

徐似道

徐似道　游庐山得蟹

不到庐山辜负目，不食螃蟹辜负腹。

亦知二者古难并，到得九江吾事足。

庐山偃蹇坐吾前，螃蟹郭索来酒边。

持螯把酒与山对，世无此乐三百年。

时人爱画陶靖节，菊绕乐篱手亲折。

何如更画我持螯，共对庐山作三绝。

徐似道

徐似道　虞仲房司马游远约予不赴因次其韵

秘书行处有歌钟，身在名园锦绣丛。

试问高吟梁苑雪，何如共快楚台风。

人鸥不去机方息，鱼我相忘乐未穷。

待得芙蓉濯云锦，弄花翻水与君同。

徐似道

徐似道　舟行

大官连樯十万艘，小官仅得一叶如渔舠。

其中何所有，白发翁媪并儿曹。

赤脚婢三后执爨，苍头奴二前操篙。

玄真笔床间茶灶，吏部酒杯兼蟹螯。

书缄一箱半鱼蠹，一束百轴成牛腰。

平铺藁告荐猫犬，剩买枣栗供猨猱。

新花郁屈作萎木，清酒荡摇成濁醪。

篷低日觉牛角折，灶近时闻羹釜辧。

高骧正难望鷁首，缓进岂敢争龙标。

全家窘拘叹蹐踨，长物屏当随周遭。

桑枢驷马各是累，人肝薇蕨俱成饕。

不须彼此更相笑，未必郁林之石贤胡椒。

徐似道

徐似道　舟中

红漆楼船黑占牌，渔翁一见便惊猜。

生怕打官水交道，撑入芦花唤不来。

徐似道

徐似道　竹

卢仝茅屋面桃李，杜老草堂依柳梅。

我欲四时相照映，小窗时对此君开。

徐似道

徐似道　装太和米纲

一鞭加尔肤，万刃划吾腹。

就令猛於虎，何忍食子肉。

世无冷镬汤，邑尽活地狱。

徐似道

徐似道　自笑

黄昏茅店带星入，清晓竹舆蒙露行。

客路三千年五十，对人犹说是归耕。

徐崧

徐崧　绝命诗

成仁取义在於斯，一死君恩报未迟。

杲日当空存正气，狂澜砥柱起常彝。

孔明未复中原鼎，鹏举空搴二帝旂。

可恨奸回移宋祚，阖门厉鬼泣秦师。

徐太玉

徐太玉　西窗

十日书窗九日扃，春晴无处不闲行。

瓶花落尽无人管，留得残枝叶自生。

徐天锡

徐天锡　八识诗

兄弟八个一个痴，其中一个最跷蹊。

五个向外能经纪，止留一个看家计。

浩浩三藏不可穷，渊深七浪景为风。

爱口特种根身立，去后先来作主翁。

不动地边方舍藏，金刚道后毕然空。

大圆镜智成无漏，普照十方尘刹中。

徐天佑

徐天佑　白楼亭

江左名流共往还，白楼何许只青山。

不须商略闲今古，物换星移俯仰间。

徐天佑

徐天佑　箪醪河

往事悠悠逝水知，临流尚想报吴时。

一壶能遣三军醉，不比商家酒作池。

徐天佑

徐天佑　方干岛

平生心事白鸥知，一卷云庵处士诗。

占得镜中奇绝处，只缘身值广明时。

徐天佑

徐天佑　洛思山

归去蹉跎岁月深，羁愁无奈故乡心。

人生毕竟俱怀土，庄舄当时自越吟。

徐天佑

徐天佑　钱王祠

石槛山前吉驷游，故乡霞锦遍林丘。

只今东府空遗庙，露立唐碑老树秋。

徐天佑

徐天佑　许询园

高栖不受鹤书招，北干家园久寂寥。

明月空怀人姓许，故山犹自岫名萧。

徐庭筠

徐庭筠　咏竹

不论台阁与山林，爱尔岂惟千亩阴。

未出土时先有节，便凌云去也无心。

葛陂始与龙俱化，巓谷聊同凤一吟。

月朗风清良夜永，可怜王子独知音。

徐网

徐网　白龙寺

万木梢头见塔尖，道人于此卜幽潜。

深林六月风敲竹，古寺三更月入龛。

天旱蛟龙藏窟宅，水枯鱼鳖露须髯。

我来赤日祈甘雨，卧听萧萧泻屋檐。

徐文澜

徐文澜　咏酒

才倾一盏碧澄澄，自是山妻手法成。

不遣水多防味薄，要令曲少得香清。

凉从荷叶风边起，暖向梅花月里生。

世味总无如此味，深知此味即渊明。

徐文卿

徐文卿　感兴

百谷所成就，乃在摇落时。

天欲金玉妆，乃有寒与饥。

寒饥天所赐，忽遽令心悲。

草玄寂寞滨，可与古人归。

徐文卿

徐文卿　绝句

纸衣竹几一蒲团，闭户然萁自屈盘。

诵彻离骚二千五，不知月落夜深寒。

徐文卿

徐文卿　庐陵刘氏以仲立於枕上和余韵夜半得诗句敲门唤余余摄衣而起相对语

夜半诗坛喜解围，楚天云淡玉绳低。

撞钟自得兴不浅，泣鬼初成人未知。

踏月过桥惊鹤睡，犯霜对语伴鸟啼。

萧条此意欣重见，绝胜围红醉玉卮。

徐文卿

徐文卿　南涧小饮夜过景德次仲止韵

嫩柳行边行未匝，落梅香裹立多时。

一杯径醉归来晚，江上伶俜瘦影随。

徐文卿

徐文卿　偶题

绿树何稠叠，清风稍羡余。

枕萦云片片，帘透雨疏疏。

悠笕通泉壑，残碑出野锄。

丘陵知几变，耕稼杂陶渔。

徐文卿

徐文卿　秋后二首

种豆山园中，土瘠豆不实。

攟收能几何，倚杖三叹息。

况此山下田，旱久苗叶赤。

无豆尚犹可，无禾孰供食。

已孤丰稔望，徒费耘耕力。

官吏更索租，真尔从何出。

徐文卿

徐文卿　秋后二首

剧暑不易摧，屡雨方肯低。

晓行残月裹，秋意乃忽凄。

习习风搅树，曳曳云山溪。

伴我尘外躅，更有白鹭儿。

节往四叙改，人老百虑非。

策世竟莫售，勤身复奚为。

徘徊发咏叹，苍茫度荒陂。

且归煮香秔，解此腹中饥。

徐文卿

徐文卿　送春

绿阴青子渐能佳，杨柳深藏三四鸦。

春有余情无处著，林边野草亦开花。

徐文卿

徐文卿　因放翁以剑南诗稿为赠咏叹之余赋短歌以谢

半生诵公流传诗，每恨收拾多所遗。

岂知二千五百二十有四首，一旦俱为吾得之。

长松驾壑风烟老，春花嫣然动碧草。

祗今忠愤欲白头，四海但推言语好。

有文如此何所忧，世间万事元悠悠。

君不见李杜千载名不休，岂不胜彼公与侯。

徐文卿

徐文卿　游洞岩

跨马绝风烟，夜与云俱宿。

弹琴向窗间，微月挂森木。

晓行岩上路，一溪缘净绿。

路穷入其中，溪流贯山腹。

岩开类天设，石乱疑鬼伏。

水从何自来，乃尔莹心目。

岩前野僧居，种桃满空谷。

惜已过芳时，不见花芬馥。

平生青霞志，耻受红尘辱。

老我茅三间，兹山疑可卜。

徐文卿

徐文卿　雨后到南山村家

冲雨入穷山，山民犹闭关。

橘垂茅屋畔，梅映竹篱间。

奇石依林立，清泉绕舍湾。

吾思隐兹地，凝立未知还。

徐锡之

徐锡之　喝水岩

重峦复岭锁松关，只欠泉声入座间。

我若当年侍师侧，不教喝水过他山。

徐献可

徐献可　南塘

南塘新雨过，风暖橘洲香。

水长侵官路，桥低碍野航。

竹棚人卖酒，花笠妇移秧。

近日频来往，春归有底忙。

徐献可

徐献可　书斋

十日书斋九日扃，春晴何处不闲行。

瓶花落尽无人管，留得残枝叶自生。

徐献子

徐献子　游洞霄

何处寻仙隐，楼居出世间。

洞天藏福地，丹水接青山。

树挂崖腰石，苔封石齿班。

午窗经卷寂，长对□□□。

徐忻

徐忻　剑池

剑去池空一水寒，游人到此凭兰干。

年来是事消磨尽，只有青山好静看。

徐忻

徐忻　句

首衣轻有晕，入水淡无痕。

徐信

徐信　句

平地风烟飞白鸟，半空云木卷苍藤。

徐暄

徐暄　壬寅仲秋二十有五日哭东莱先生之墓

缺月痚星夜已阑，风凄露重逼人寒。

邮亭破晓经行处，不似今朝酷鼻酸。

徐暄

徐暄　壬寅仲秋二十有五日哭东莱先生之墓

庚子秋中忆请违，先生温语扣还期。

去年匍匋双溪路，迨似当年失母时。

徐暄

徐暄　壬寅仲秋二十有五日哭东莱先生之墓

先生墓木已成阴，霁月光风何处寻。

只有遗言常炯炯，誓将白首契初心。

徐暄

徐暄　壬寅仲秋二十有五日哭东莱先生之墓

四海瞻依一伟人，丘封页页木森森。

仰天恸哭悲风起，举世中和孰嗣音。

徐铉

徐铉　爱敬寺有老僧尝游长安言秦雍间事历历可听因赠此诗兼示同行客

白首栖禅者，尝谈灞漣游。

能令过江客，偏起失乡愁。

室倚桃花崦，门临杜若洲。

城中无此景，将子剩淹留。

徐铉

徐铉　北使还襄邑道中作

九月三十日，独行梁宋道。

河流激似飞，林叶翻如扫。

程遥苦昼短，野迥知寒早。

还家亦不闲，要且还家了。

徐铉

徐铉　北苑侍宴杂咏诗　风

昨朝才解冻，今日又开花，

帝力无人识，谁知玩物华。

徐铉

徐铉　北苑侍宴杂咏诗　菊

细丽披金彩，气氲散远馨。

泛杯频奉赐，缘解制颓龄。

徐铉

徐铉　北苑侍宴杂咏诗　水

碧草垂低岸，东风起细波。

横汾从游宴，何谢到天河。

徐铉

徐铉　北苑侍宴杂咏诗　松

细韵风中远，寒青雪后浓。

繁阴堪避雨，效用待东封。

徐铉

徐铉　北苑侍宴杂咏诗　竹

劲节生宫苑，虚心奉豫游。

自然名价重，不羡渭川侯。

徐铉

徐铉　避难东归依韵和黄秀才见寄

慼慼逢人问所之，东流相送向京畿。

自甘逐客纫兰佩，不料平民著战衣。

树带荒村春冷落，江澄霁色雾霏微。

时危道丧无才术，空手徘徊不忍归。

徐铉

徐铉　贬官泰州出城作

浮名浮利信悠悠，四海干戈痛主忧。

三谏不从为逐客，一身无累似虚舟。

满朝权贵皆曾忤，绕郭林泉已遍游。

唯有恋恩终不改，半程犹自望城楼。

徐铉

徐铉　病题二首

性灵慵懒百无能，唯被朝参遗夙兴。

圣主优容恩未答，丹经疏阔病相陵。

脾伤对客偏愁酒，眼暗看书每愧灯。

进与时乖不知退，可怜身计谩腾腾。

徐铉

徐铉　病题二首

人间多事本难论，况是人间懒慢人。

不解养生何怪病，已能知命敢辞贫。

向空咄咄烦书字，与世滔滔莫问津。

金马门前君识否，东方曼倩是前身。

徐铉

徐铉　步虚词五首

气为还元正，心田抱一灵。

凝神归罔象，飞步入青冥。

整服乘三素，旋网蹑九星。

琼章开后学，稽首奉真经。

徐铉

徐铉　步虚词五首

天帝黄金阙，真人紫归书。

霓裳纷蔽景，羽服迥临虚。

白鹤能为使，班麟解驾车。

灵符终愿借，转共世情疏，

徐铉

徐铉　步虚词五首

圣主过幽谷，虚皇在蕊宫。

五千宗屋母。七字秘神童。

世人玉壶远，人间玉籥空。

唯余养身法，修此与天通。

徐铉

徐铉　步虚词五首

何处求玄解，人间有洞天。

勤行皆是道，谪下尚为仙。

蔽景乘朱凤，排虚驾紫烟。

不嫌园吏傲，愿在玉宸前。

徐铉

徐铉　步虚词五首

三素霏霏远，盟威凛凛寒。

火铃空灭没，星斗晓阑干。

佩响流虚殿，炉烟在醮坛。

萧寥不可极，参驾上云端。

徐铉

徐铉　常州驿中喜雨

飒飒旱天雨，凉风一夕回。

远寻南亩去，细入驿亭来。

蓑唱牛初牧，渔歌棹正开。

盈庭顿无事，归思酌金罍。

徐铉

徐铉　陈觉放还至泰州惟诗风寄作此答之

朱云曾为汉家忧，不怕交亲作世仇。

壮气未平空咄咄，狂言无验信悠悠。

今朝我作伤弓鸟，却羡君为不系舟。

劳寄新诗平宿憾，此生心气贯清秋。

徐铉

徐铉　陈侍郎宅观花烛

今夜银河万里秋，人言织女嫁牵牛。

佩声寥亮和金奏，烛影荧煌映玉钩。

座客变从天子赐，更筹须为主人留。

世间盛事君知否，朝下鸾台夕凤楼。

徐铉

徐铉　池州陈使君见示游齐山诗因寄

往岁曾游弄水亭，齐峰浓翠暮轩横。

哀猿出槛心虽喜，伤鸟闻弦势易惊。

病后簪缨殊寡兴，老来泉石倍关情。

今朝池口风波静，遥贺山前有颂声。

徐铉

徐铉　酬郭先辈

太原郭夫子，行高文炳蔚。

弱龄负世誉，一举游月窟。

仙籍第三人，时人故称屈。

昔余吏西省，倾盖名籍籍。

及我竮群舒，向风心郁郁。

归来暮江上，云雾一披拂。

雷雨不下施，犹作池中物，

念君介然气，感时思奋发。

示我数篇文，与古争驰突。

彩缛粲英华，理深刮肌骨。

古诗尤精奥，史论皆宏拔。

举此措诸民，何忧民不活。

呈嗟吾道薄，与世长迂阔。

雇我徒有心，数奇身正绌。

论兵属少年，经国须儒术。

夫子无自轻，苍生正愁疾。

徐铉

徐铉　除夜

寒灯耿耿漏迟迟，送故迎新了不欺。

往事并随残历日，春风宁识旧容仪。

预惭岁酒难先饮，更对乡傩羡小儿。

吟罢明朝赠知己，便须题作去年诗。

徐铉

徐铉　春分日

仲春初四日，春色正中分。

绿野裴回月，晴在断续云。

燕飞犹个个，花落已纷纷。

思妇高楼晚，歌声不可闻。

徐铉

徐铉　春尽日游后湖赠刘起居

今朝湖上送春归，万顷澄波照白髭。

笑折残花劝君酒，金凡成熟是何时。

徐铉

徐铉　春日紫岩山期客不至

郊外春华好，人家带碧溪。

浅莎藏鸭戏，轻霭隔鸡啼。

掩映红桃谷，夤缘翠柳堤。

王孙竟不至，芳草自萋萋。

徐铉

徐铉　春夜月

幽人春望本多情，况是花繁月正明。

竟夕无言亦无寐，绕阶芳草影随行。

徐铉

徐铉　从驾东幸呈诸公

吴公台下旧京城，曾掩衡门过十春。

别后不知新景象，信来空问故交亲。

宦游京口无高兴，习隐钟山限俗尘。

今日喜为华表鹤，况陪鵷鹭免迷津。

徐铉

徐铉　从兄龙武将军没於边戍过旧营宅作

前年都尉没边城，帐下何人领旧兵。

徼外瘴烟沉鼓角，山前秋日照铭旌。

笙歌却返乌衣巷，部曲皆还细柳营。

今日园林过寒食，马蹄犹攎入门行。

徐铉

徐铉　代书寄泗州钱侍郎

起部纡两绶，恢恢刃有馀。

既为侍中郎，又复专城居。

无久恋铃阁，早应还直庐。

浚川春水满，珍重寄双鱼。

徐铉

徐铉　代书寄宋州钱大监

衰配经烦暑，慵将病共侵。

北窗时企足，东望一披襟。

秘监清罇满，平台绿树深。

年来书信少，保以慰离心。

徐铉

徐铉　代书寄谈鍊师

朱山松桂翠边云，中有清虚小隐居。

密养丹砂存正气，静披琼蕴育真文。

埙篪金石心常在，圭组烟霞路自分。

凭仗乡人传尺素，山前惊起白羊群。

徐铉

徐铉　得浙西郝判官书未及报闻燕王移镇京口因寄此诗问方判官田书记消息

秋风海上久离居，曾得刘公一纸书。

淡水心情长若此，银钩踪迹更无如。

尝忧座侧飞鸮鸟，未暇江中觅鲤鱼。

今日京吴建朱邸，问君谁共曳长裾。

徐铉

徐铉　登甘露寺北望

京口潮来曲岸平，海门风起浪花生。

人行沙上见日影，舟过江中闻橹声。

芳草远迷扬子渡，宿烟深映广陵城。

游人乡思应如橘，相望须含两地情。

徐铉

徐铉　冬至日奉和御制

吹律政知宽，迎长物倍安。

初阳殊胜腊，积雪更添寒。

庭实罗千品，珍符荐百般。

群臣同偶圣，不叹夜漫漫。

徐铉

徐铉　奉酬度支陈员外

古来贤达士，驰鹜唯群书。

非礼誓弗习，违道无与居。

儒家苦迂阔，遂将世情疏。

吾支嗣世德，古风蔼有馀。

幸遇汉文皇，握兰佩金鱼。

俯视长沙赋，凄凄将焉如。

徐铉

徐铉　奉和宫傅相公怀旧见寄四十韵

谢傅功成德望全，鸾台初下正萧然。

抟风作息三千里，感旧重怀四十年。

西掖新官同贾马，南朝兴运似开天。

文辞职业分工拙，流辈班资让后先。

每愧陋容劳刻画，长惭顽石费雕镌。

晨趋轮掖吟春永，夕会精庐待月圆。

立马有时同草诏，联镳几处共成篇。

闲歌柳叶翻新曲，醉泳桃花促绮筵，

少壮况逢时世好，经过宁虑岁华迁。

云龙得路须腾躶，社栎非材合弃捐。

再谒湘江犹是幸，两还宣室竟何缘。

已知瑕玷劳磨莹，又得官司重接连。

听漏分宵趋建礼，从游同召赴甘泉。

云开阊阖分台殿，风过华林度管弦。

行止不离宫仗影，衣裾尝惹御炉烟。

师资稷契论中礼，依止山公典小铨。

多谢天波垂赤管，敢教晨景过华砖。

聁飞附骥方经远，巨楫垂风遂济川。

玉烛调时钧轴正，台阶平处德星悬。

岸廓礼绝威容肃，布素情深友好偏。

长拟营巢安大厦，忽经操銊领中权。

吴门日丽龙衔节，京口沙晴画船。

盖代名高方赫赫，恋恩心切更乾乾。

袁安辞气忠恳，吴汉精诚直且专。

却许丘明师纪传，更容疏广奉周旋。

朱门自得施行马，厚禄何妨食万钱。

密疏尚应劳献替，清谈唯见论空玄。

东山妓乐供闲步，北牖风凉足晏眠。

玄武湖边林隐见，五城桥下棹洄沿。

曾移苑树开红药，新凿家池种白莲。

不遣前驺妨野逸，别寻逋客互招延。

棋枰寂静陈虚阁，诗笔沉吟劈彩牋。

往事偶来春梦里，闲愁因动落花前。

青云旧侣嗟谁在，白首新情倍见怜。

尽日凝思殊怅望，一章追叙主精研。

韵颜莫与年争竞，世虑须凭道节宣。幸喜书生为将相，定由阴德致神仙。

羊公剩有登临兴，尚子都无嫁娶牵，退象天山镇浮竞，起为霖雨润原田。从容自保君臣契，

何必扁舟始是贤。

徐铉

徐铉　奉和七夕应令

今宵星汉共晶光，应笑罗敷嫁侍郎。

斗柄易倾离恨促，河流不尽后期长。

静闻天籁疑鸟佩，醉折荷花想艳妆。

认见宣猷堂上宴，一篇清韵振金铛。

徐铉

徐铉　奉和武功学士舍人纪赠文懿大师净公

旧国荒闵成黍稷，故交危脆似琉璃。

高从独喜汤师在，手把新文数道碑。

徐铉

徐铉　奉和武功学士舍人纪赠文懿大师净公

满卷文章为世重，出尘心迹少人同。

腾腾自得修真理，不管浮生觉梦中。

徐铉

徐铉　奉和武功学士舍人纪赠文懿大师净公

文似春华铺晓陌，思如泉涌注长江。

诗情道性知无梦，频见残灯照曙窗。

徐铉

徐铉　奉和武功学士舍人纪赠文懿大师净公

已洁心源超世表，却缘诗句有时名。

初闻行业如耆宿，及见容颜是后生。

徐铉

徐铉　奉和武功学士舍人纪赠文懿大师净公

只有闲情搜景物，不将客鬓惜流光。

京华才子多文会，众许请词每擅场。

徐铉

徐铉　奉和武功学士舍人纪赠文懿大师净公

惠远禅师名素重，维摩居士室皆空。

群公竞有诗相赠，组绣珠玑满袖中。

徐铉

徐铉　奉和武功学士舍人纪赠文懿大师净公

南朝人物古犹今，只恐前身是道林。

处处经行常自适，不妨谭笑不妨吟。

徐铉

徐铉　奉和武功学士舍人纪赠文懿大师净公

往往冥搜宵不寐，时时任性昼仍眠。

高情丽句谁偏重，圣代词臣李谪仙。

徐铉

徐铉　奉和武功学士舍人纪赠文懿大师净公

霜髯病叟掩闲扃，禅客相寻有故情。

每忆江南初识面，至今犹得爱才名。

徐铉

徐铉　奉和右省仆射西亭高卧作

院静苍苔积，庭幽怪石欹。

蝉声当槛急，虹影向檐垂。

昼漏犹怜永，丛兰未觉衰。

疏篁巢悲翠，折苇覆鹯鹚。

对酒襟怀旷，围棋旨趣迟。

景皆随所尚，物各遂其宜。

道与时相会，才非民所羁。

赋诗贻座客，秋事尔何悲。

徐铉

徐铉　奉和御制春雨

祁祁甘雨正当春，草树精神一倍新。

匀洒农郊偏长麦，缓飘花槛不惊人。

密随宫仗环青辂，普逐皇恩下紫宸。

霁后楼台更堪望，满园桃李间松筠。

徐铉

徐铉　奉和御制殿前松兼以书事

长松修斡列承明，虎盼龙盘气貌灵。

风度乍闻琴曲调，巢高初见鹤仪形。

枝智能陛戟寒生槛，叶带鑪烟翠满庭。

涧底山头各生殖，托根争似在青冥。

徐铉

徐铉　奉和御制寒食十韵

朝阳散宿烟，登望思悠然。

檐影晴偏暖，云容晚更鲜。

共欢时景好，不惜岁华迁。

旋试娇骢步，新调宝瑟弦。

宫花红照耀，御水碧潺湲。

歌吹清连夜，辎輟丽满川。

依林张幄幕，夹道建韋千。

仙乐来天上，祥光起日边。

游丝经冉冉，芳草绿芊芊。

圣制呈春色，周流遍八埏。

徐铉

徐铉　奉和御制棋二首

制法精微自帝尧，势如天阵布遧遭。

沉思迥觉忘千虑，妙诀终须附六韬。

急动未分香印匝，一枰初满月华高。

御词仍许群臣和，愁杀山中玉兔毫。

徐铉

徐铉　奉和御制棋二首

常嫌群艺用心粗，不及棋枰出万途。

妙似孙吴论上策，深如夔益赞訏谟。

静陈玉槛连琴榻，密映珠帘对酒壶。

圣智纵横归掌握，一先终不费多图。

徐铉

徐铉　奉和御制扇

齐纨新裂月轮全，蝉雀分明彩翠鲜。

救暍自符仁主意，扬风须假手中扇。

暂遮楼日霞光透，半掩歌唇宝靥圆。

一曲睿调精比兴，好将金石奉雕镌。

徐铉

徐铉　奉和御制暑中书怀

浴殿晨开气象新，虚亭金井辘轳鸣。

阴成杨柳千丝密，冰入襟怀一扇轻。

寒水乍沉朱李熟，薰绡长有好风生。

高楼更称频临望，台笠行歌麦陇青。

徐铉

徐铉　奉和御制岁日二首

运历三元正，升平及古同。

五侯皆辑瑞，四海尽占风。

圣政乾行内，群生寿域中。

撞钟元会罢，晃朗日升东。

徐铉

徐铉　奉和御制岁日二首

正仗临轩万国来，汉仪周礼尽堪咍。

光浮云盖青龙转，香透椒花白兽开。

庆赐应时均亿兆，卜年从此数京垓。

群臣共感文明运，况是天言诫懋哉。

徐铉

徐铉　奉和御制闻早蝉

绿树阴阴惬豫游，早蝉清韵远还收。

唤回昼梦和宫漏，引起微冰助麦秋。

禁柳烟中飞乍觉，御沟声里听偏幽。

群生遂性宸章悦，从此人间不识愁。

徐铉

徐铉　奉和御制夏中垂钓作

物茂时平日正长，翠华停驭瞔方塘。

文竿乍拂圆荷动，頳尾时翻素荇香。

睿赏只应从暇豫，圣恩宁肯间沉翔。

吞舟自是贪芳饵，犹笑成汤一面张。

徐铉

徐铉　奉和御制烟

春晴织霭映斜阳，幕幕偏能覆水乡。

浓似庆云同馥郁，簿如轻素自飞扬。

堤横新柳真成画，楼对遥山正好望。

谁见朝元香案上，龙旗交影共腾骧。

徐铉

徐铉　奉和御制要毬

上闲精习渥洼骢，玉镂花鞍锦覆騣。

金埒无尘初裛，朱旗向日自生风。

雷传画鼓偏增气，星度飞毬欲映空。

共道宸游因习武，凯歌犹似奏平戎。

徐铉

徐铉　奉和御制元灯

幔亭高敞九门前，银箭迟迟夜漏迁。

明月静添华烛影，和风时度御炉烟。

朱轮绣觳车声接，玉勒金羁马首骈。

一曲云谣飞圣藻，万方歌仰尧天。

徐铉

徐铉　奉和御制早春

群生遂性得天真，阳景无私发秀匀。

尧历永从新律正，皇恩散作万方春。

华林日丽红苞拆，太液冰消绿浪新。

天意分明启昌运。岱宗即看报群神。

徐铉

徐铉　奉和御制茱萸

台畔西风御果新，芳香精彩丽萧辰。

柔条细叶妆治好，紫带红芳点缀匀。

几朵得陪天上宴，千株长作洞中春。

今朝圣藻偏流咏，黄菊无由更敢邻。

徐铉

徐铉　奉和子龙大监与舍弟赠答之什

石渠东观两优贤，明主知臣岂偶然。

鵷鹭分行皆接武，金兰同好共忘年。

怀恩未遂林泉约，窃位空惭组绶悬。

多少深情知不尽，好音相慰强成篇。

徐铉

徐铉　奉命南使经彭泽

远使程途未一分，离心常要醉醺醺。

那堪彭泽门前立，黄菊萧疏不见君。

徐铉

徐铉　奉使九华山中涂遇青阳薛郎中

故人相别动相思，此地相逢岂素期。

九子峰前闲未得，五豨桥上坐多时。

甘泉从幸余知忝，宣室徵还子未迟。

且饮一杯消别恨，野花风起渐离披。

徐铉

徐铉　附池州薛郎中书因寄歙州张员外

新安从事旧台郎，直气多才不可忘。

一旦江山驰别梦，几年簪绂共周行。

岐分出处何方是，情共穷通此义长。

因附邻州寄消息，接舆今日信为狂。

徐铉

徐铉　附书与钟郎中因寄京妓越宾

暮春桥下手封书，寄向南江问越姑。

不道诸郎少欢笑，经年相别忆侬无。







卷433

徐铉

徐铉　赋得彩燕

缕彩成飞燕，迎和启蛰时。

翠翘生玉指，绣羽拂文楣。

讵费衔泥力，无劳剪爪期。

化工今在此，翻怪社来迟。

徐铉

徐铉　赋得捣衣

江上多离别，居人夜捣衣。

拂砧知露滴，促杵恐霜飞。

漏转声频断，愁多力自微。

裁缝依梦见，腰带定应非。

徐铉

徐铉　赋得有所思

所思何在杳难寻，路远山长水复深。

衰草满庭空伫立，清风吹袂更长吟。

忘情好醉青田酒，寄恨宜调绿绮琴。

落日鲜云偏聚散，可能知我独伤心。

徐铉

徐铉　赋石奉送德林少尹员外

我爱他山石，中含绝代珍。

烟披寒落落，沙浅静磷磷。

翠色辞文陛，清声出泗滨。

扁舟载归去，知是泛槎人。

徐铉

徐铉　赋是风光草际浮

宿露依芳草，春郊古陌旁。

风轻不尽偃，日早未晞阳。

耿耿依平远，离离入望长。

映空无定彩，飘迳有余光。

飐若荷珠乱，纷如爝飐火飏。

诗人多感物，凝思绕池塘。

徐铉

徐铉　赋是霍将军辞第

汉将承恩久，图勋肯雇私。

匈奴犹未灭，安用以家为。

郢匠虽闻诏，衡门竟不移。

宁烦张老颂，无待晏婴辞。

甲乙人徒费。亲邻我自持。

悠悠千载下，长作师臣师。

徐铉

徐铉　赋是秋江晚照

落日照平流，晴空万里秋。

轻明动枫叶，点的乱沙鸥。

罾网鱼梁静，笞簦稻穗收。

不教行乐倦，冉冉下城楼。

徐铉

徐铉　阁皂山

殿影高低云掩映，松阴缭绕步徘徊。

从今莫厌簪裾累，不是乘轺不得来。

徐铉

徐铉　观灯玉台体十首

吴歌楚舞玉诗新，华灯兰焰动鱼鳞。

台前共道明如昼，醉里唯愁夜向晨。

徐铉

徐铉　观灯玉台体十首

绮席金炉香正燃，铜壶银箭漏初传。

天回星月迷灯烛，风过楼台度管弦。

徐铉

徐铉　观灯玉台体十首

双阙生闉夜不关，金车宝马晓应还。

亭亭明月临瑶席，灼灼华灯照玉颜。

徐铉

徐铉　观灯玉台体十首

火树灯山高入云，红筵翠幄自成春。

游女有时还解佩，青楼何处不留人。

徐铉

徐铉　观灯玉台体十首

帝京风景不曾秋，万户千门夜更游。

珃瓅银鞍连锈轂，昌荧珠网挂琼钩。

徐铉

徐铉　观灯玉台体十首

夜未央，明月光，

荧煌九华烛，交影照河梁。

徐铉

徐铉　观灯玉台体十首

敞丽谯，披绮寮。

歌声和夜漏，火树似花朝。

徐铉

徐铉　观灯玉台体十首

星汉斜，乐无涯。

明月千门雪，银灯万树花。

徐铉

徐铉　观灯玉台体十首

抚云環，吹玉箫。

艳舞回罗袂，香风闪步摇。

徐铉

徐铉　观灯玉台体十首

日照花，七香车。

歌舞平阳第，经过赵李家。

徐铉

徐铉　观吉王花烛

王门嘉礼恨人观，况是新承置醴欢。

花烛喧阗丞相府，星辰摇动远游冠。

歌声暂阕闻宫漏，云影初开见露盘。

帝里佳期频赋颂，长留故事在金銮。

徐铉

徐铉　观人读春秋

日觉儒风薄，谁将霸道羞。

乱臣无所戄，何用读春秋。

徐铉

徐铉　光穆皇后挽歌三首

仙驭期难改，坤仪道自光。

閟宫新表德，沙麓旧膺祥。

素帟尧门掩，凝笳毕陌长。

东风惨陵树，无复见亲桑。

徐铉

徐铉　光穆皇后挽歌三首

永乐留虚位，长陵启夕扉。

返虞严吉仗，复土掩空衣。

功业投三母，光灵极四妃。

唯应彤史在，不与露花晞。

徐铉

徐铉　光穆皇后挽歌三首

隐隐阊门路，烟云晓更愁。

空瞻金辂出，非是濯龙游。

德感人伦正，风行内职修，

远随偶物化，同此畏轩丘。

徐铉

徐铉　过江

别路知何处，离肠有所思。

登楼望城远，摇橹过江迟。

断岸烟中失，长天水际垂。

此心非橘柚，不为两乡移。

徐铉

徐铉　寒食成判官垂访在赠

常年寒食在京华，今岁清明在海涯。

远苍蹋歌深夜月，隔墙吹管数枝花。

鸳莺得路音尘阔，鸿雁分飞道里赊。

不是多情成二十，断无人解访贫家。

徐铉

徐铉　寒食日作

厨冷烟初禁，门闲日列斜。

东风不好事，吹落满庭花。

过社纷纷燕，　°晴淡淡霞。

京都盛游观，谁访了云家。

徐铉

徐铉　寒食宿陈公塘上

垂杨界官道，茅屋倚高坡。

月下春塘水，风中牧竖歌。

折花闲立久，地酒远情多。

今夜孤亭梦，悠扬奈尔何。

徐铉

徐铉　翰林游舍人清明日入院中涂见过余明亦入西省上直因寄游君

榆柳开新焰，梨花发故枝。

辎輟隘城市，圭组坐曹

。

独对芝泥检，遥怜白马儿。

禁林还视草，气味两相知。

徐铉

徐铉　和白州钱使君上元夜侍宴

御宴宵陈敞百层，君恩芳景两难胜。

风传天上九成乐，月映楼前万树灯。

醉捧玉觞疑梦寐，静临丹槛似飞腾。

因观谢守窗中咏，自愧灜洲是滥登。

徐铉

徐铉　和表弟包颍见寄

平生中表最情亲，浮世那堪聚散频。

谢胱却吟归省阁，刘桢犹自卧漳滨。

旧游半似前生事，要路多逢后进人。

且喜新吟报强健，明年相望杏园春。

徐铉

徐铉　和陈表用员外求酒

暑天频雨亦频晴，帘外闲云重复轻。

珍重一壶酬绝唱，向风遥想醉吟声。

徐铉

徐铉　和陈处士在雍丘见寄

衰薄喜多幸，退公谁与闲。

高人乘兴去，相望两程间。

卷箔有微雪，登楼无远山。

清谈胜题赠，何日杖藜还。

徐铉

徐铉　和陈洗马山壮新泉

已开山馆待抽簪，更要岩泉欲洗心。

常被松声迷细韵，急流花片落高岑。

便疏浅濑穿莎径，始有清光映竹林。

何日煎茶酝香酒，沙边同听暝猿吟。

徐铉

徐铉　和陈赞善致仕还京口

海门山下一渔舟，中有高人未白头。

已驾安车归故里，尚通闺籍在龙楼。

泉声潄玉窗前落，江色和烟槛外流。

今日君臣厚终始，不须辛苦画双牛。

徐铉

徐铉　和方泰州见寄

逐客凄凄重入京，旧愁新恨两难胜。

云收楚塞千山雪，风结秦淮一尺冰。

置醴筵空情岂尽，投湘文就思如凝。

更残月落知孤坐，遥望船窗一点星。

徐铉

徐铉　和复州李太保酬笔

处处良工事笔锋，宣毫自昔最称雄。

因思南国巾箱学，愿入兰台掌握中。

委质幸归彫玉匣，操词曾侍兔园公。

一篇丽藻真闲暇，共仰才多道不穷。

徐铉

徐铉　和翰长闻四枢副翰邻居夜宴

开筵别有邻居兴，卜夜应怜惜禁漏长。

旧友不期争命驾，新姬凭宠剩传觞。

香烟结雾笼金鸭，烛焰成花照杏梁。

京邑衣冠多胜赏，鲈鱼争敢道思乡。

徐铉

徐铉　和集贤钟郎中

石渠册府神仙署，当用明朝第一人。

腰下别悬新印绶，堂中皆是故交亲。

龙池树色供清景，浴殿香风接近邻。

从此翻飞应更远，偏寻三十六天春。

徐铉

徐铉　和贾员外戬见赠玉蕊花栽

琼瑶一族带花来，便斸苍苔手自栽。

喜见唐昌旧颜色，为君判病酌金罍。

徐铉

徐铉　和江西肃少卿见寄二首

身遥上国三千里，名在朝中二十春。

金印须辞入幕，麻衣曾此叹迷津。

卷舒由我真齐物，忧喜忘心即养神。

世路风波自翻覆，虚舟无计得沉沦。

徐铉

徐铉　和江西萧少卿见寄二首

亡羊岐路愧司南，二纪穷通聚散三。

老去何妨从笑傲，病来看欲懒朝参。

离肠似线常忧断，世态如汤不可探。

珍重加餐省思虑，时时斟酒压山岚。

徐铉

徐铉　和江州江中丞见寄

贾傅南迁久，江关道路遥。

北来空见雁，西去不如潮。

鼠穴依城社，鸿飞在泬寥。

高低各有处，不拟更相招。

徐铉

徐铉　和金州钱太保春雨

蒙蒙膏雨远空迷，点滴圆纹水绕堤。

柳带喜如和醉舞，花房愁似宿妆啼。

烟笼麦陇连天阔，云映渔舟掠岸低。

廉使解分天子念，一篇骚雅慰蒸黎。

徐铉

徐铉　和筠州谈鍊师见寄

共叹昆冈火，谁知玉自分。

寂寥人境外，萧索数峰云。

真籾终年秘，空歌偶得闻。

应怜霸陵上，衰病故将军。

徐铉

徐铉　和李太保寄刁秘书

名位虽插道自光，讼庭无事俗平康。

帘间尚觉琴床暖，院静偏闻酒瓮香。

养性已知无病染，持廉唯恐有名彰。

主人莫讶暌违远，千仞由来有凤翔。

徐铉

徐铉　和李秀才端午日风寄

角黍菖蒲酒，年年旧俗谙。

采衣君自乐，白发我何堪。

静味瑶华句，闲思玉柄谭。

报之长命缕，祝庆在图南。

徐铉

徐铉　和李秀才雪中求酒

雪英飘洒绕虚廊，晓景沉沉朔吹狂。

银阙晶荧标帝里，桂华纷糅认仙乡。

少年风味新吟动，老叟襟怀万事忘。

自倒空罇酬绝唱歌，书帏聊得泛寒光。

徐铉

徐铉　和李宗谔秀才赠蒯员外

性僻时难偶，神清寿有余。

曾施卓鲁政，旧講老庄书。

贱更襟怀旷，贫犹世利疏。

圣君将就见，慎无买山居。

徐铉

徐铉　和门下殷侍郎新茶二十韵

暖吹入春园，新芽竞粲然，

才教鹰嘴拆，未放雪花妍。

荷杖青林下，携筐旭景前。

孕灵资雨露，钟秀自山川。

碾后香弥远，烹来色更鲜。

名随土地贵，味逐水泉迁。

力藉流黄暖，形模紫箂圆。

正当鑽柳火，遥想湧金泉。

任道时新物，须依古法煎。

轻瓯浮绿乳，孤灶散馀烟。

甘荠非予匹，宫槐让我先。

竹孤人冉冉，荷弱谩田田。

解渴消残酒，清神减夜眠。

十浆何足馈，百榼尽堪捐。

采撷唯忧晚，营求不计钱。

任公因焙显，陆氏有经传。

爱甚真成僻，尝多合得仙，

亭台虚静处，风月艳阳天。

自可临泉石，何妨杂管弦。

东山似蒙顶，原得从诸贤。

徐铉

徐铉　和昮道人见寄

戎服非吾事，华缨寄此身。

谬为金马客，本是钓乡人。

引领梁园雪，扬鞭辇路尘。

知师亦多病，拥褐侍阳春。

徐铉

徐铉　和明道人宿山寺

闻道经行处，山前与水阳。

磬声深小院，灯影迥高房。

落宿依楼角，归云拥殿廊。

羡师闲未得，早起逐班行。

徐铉

徐铉　和明上人除夜见寄

酌酒围炉久，愁襟默自增。

长年逢岁暮，多病见兵兴。

夜色开庭燎，寒威入砚冰。

汤师无别念，吟坐一灯凝。

徐铉

徐铉　和钱秘监旅居秋怀二首

秘监疏朝谒，门前长绿苔。

未愁玄鬓改，且喜素秋来。

独坐翻棋势，闲行绕药栽。

冰风入书幌，时动水沉灰。

徐铉

徐铉　和钱秘监旅居秋怀二首

闲静无凡客，开罇共醉醒。

琴弹碧玉调，书展太玄经。

酒熟看黄菊，诗成写素屏。

晚来萧洒甚，山鸟下中庭。

徐铉

徐铉　和钱秘监与边谏议南宫同直赠答

筵上诗题共笔床，罇前酒兴话高阳。

心清自觉官曹简，院静先知节候凉。

南国少年推贵重，东堂前辈让贤良。

好看双凤追飞处，胡粉新涂紫界墙。

徐铉

徐铉　和清源太保寄湖州潘郎中

老大离群一倍愁，豨山风物且淹留。

{左酉右昷}成春酒谁斟酌，抄得新书自校雠。

莫似牧之矜旷达，须教子重让风流。

恩门旧分知难忘，题取新诗上郡楼。

徐铉

徐铉　和清源太保闲居偶怀

朝退闲斋落叶天，道心真气本仙源。

帘前风月澄秋景，门外轮蹄任世喧。

棋罢早寒生北户，酒醒黄菊花满西园。

时人自有思齐者，践迹观形不在言。

徐铉

徐铉　和司门郎中陈彦

衡门寂寂逢迎少，不见仙郎向五旬。

莫问龙山前日事，菊花开却为闲人。

徐铉

徐铉　和太常萧少卿近郊马上偶吟

田园经雨绿分畦，飞盖闲行九里堤。

拂袖清风尘不起，满川芳草路如迷。

林开始觉晴在迥，潮上初惊浦岸齐。

怪得仙郎诗句好，断霞残照远山西。

徐铉

徐铉　和太常萧少卿近郊马上偶吟

抱瓮何人灌药畦，金衔为尔驻平堤。村桥野店景无限，绿水晴天思欲迷。

横笛乍随轻吹断，归帆疑与远山齐。凤城回望真堪画，万户千门蒋峤西。

徐铉

徐铉　和谭鍊师见寄

一别高人世事多，归山歧路转蹉跎。

定知上药延衰齿，每忆玄谈养太和。

任道人生如梦寐，也从时态起风波。

锦囊真籾遥相许，只待飙轮更一遍。

徐铉

徐铉　和王明府见寄

时情世难消我道，薄宦流年厄此身。

莫叹京华同寂寞，曾经年代革共漂沦。

对山开户唯求静，贳酒留宾不道贫。

善政空多尚淹屈，不知谁是解忧民。

徐铉

徐铉　和王庶子寄题兄长建州廉使新亭

谢守高斋结构新，一方风景万前情。

群贤讵减山阴会，远俗初闻正始声。

水槛片云长不去，讼庭织草转应生。

阿连诗句偏多思，遥想池塘尽梦成。

徐铉

徐铉　和尉迟赞善病中见寄

仙郎移病暑天过，却似冥鸿避尉罗。

昼梦乍惊同动竹，夜吟时觉露沾莎。

情亲稍喜贫居近，性懒犹嫌上直多。

望苑恩深期勿药，青云岐路未蹉跎。

徐铉

徐铉　和尉迟赞善伙暮僻居

登高节物最堪怜，小岭疏林对槛前。

轻吹断时云缥缈，夕阳明处水澄鲜。

江城秋早催寒事，望苑朝稀足晏眠。

庭有菊花罇有酒，若方陶令愧犹贤。

徐铉

徐铉　和无少卿雪

朔风飞雪遍遥天，为瑞偏宜在腊前。

有客棹舟将命友，何人高卧共称贤。

瑶花散乱纷临席，玉树晶荧烂满川。

间想冰容比君子，始知姑射有神仙。

徐铉

徐铉　和歙州陈使君见寄

新安风景好，时令肃辕门。

身贵心弥下，功多口不言。

韬钤家法在，儒雅素风存。

簪履陪游盛，乡闾俗化敦。

临窗山色秀，绕郭水声喧。

织络文章丽，矜严道义尊。

楼台秋月静，京庾晚云屯。

晓吹传衙鼓，晴阳展信幡。

一篇贻友好，千里倍心论。

未见归骖动，空能役梦魂。

徐铉

徐铉　和萧郎中午日见寄

细雨轻风采药时，褰帘隐几更何为。

岂知泽畔纫兰客，来赴城中然黍期。

多罪静思如剉蘺赦书才聪似含饴。谢公制生常闲暇，

愿接西州敌手棋。

徐铉

徐铉　和萧郎中小雪日作

征西府里日西斜，独试新炉自煮茶。

篱菊尽来低覆水，塞鸿飞去远连霞。

寂廖小雪闲中过，斑驳轻霜鬓上加。

算得流年无奈处，莫将诗句祝苍华。

徐铉

徐铉　和萧少卿见庆新居

湘浦怀沙已不疑，京城赐第岂前期。

鼓声到晚知坊远，山色来多与静宜。

簪屦尚应怜故物，稻粱空自愧华池。

新诗问我偏饶思，还念鹪鹩得一枝。

徐铉

徐铉　和萧少卿见庆新居

惊蓬偶驻知多幸，断雁重联惬素期。

当户小山如旧识，上墙幽藓最相宜。

清风不去因栽竹，隙地无多也鉴池。

更喜良邻有嘉树，绿阴分得近南枝。

徐铉

徐铉　和徐秘书

年少支离奈命何，悲秋怀旧苦吟多。

龙泉有气终难掩，荆玉无瑕岂惮磨。

会偶良工收杞梓，莫将闲梦挂烟萝。

他年得路抟风去，肯念今朝煦沫么。

徐铉

徐铉　和殷舍人萧员外春雪

万里春阴乍履端，广庭风起玉尘乾。

梅花岭上连天白，蕙草阶前特地寒。

晴去便为经岁别，兴来何惜彻宵看。

此时鸳侣皆闲暇，赠答诗成禁漏残。

徐铉

徐铉　和印先辈及第后献座主朱舍人郊居之作

成名郊外掩柴扉，树影蝉声共息机。

积雨暗封青藓径，好风轻透白練衣。

嘉鱼始赋人争诵，荆玉频收国自肥。

独坐公厅正烦暑，喜吟新咏见玄微。

徐铉

徐铉　和颖川曹监军

别离情绪两难任，消遗唯应有醉吟。

冉冉光阴玄鬓改，勤勤书札旧情深。

凉宵梦寐清淮月，永日徘徊玉树阴。

野鹤乘轩无所用，角巾何日返中林。

徐铉

徐铉　和元少卿送越僧

尘机息尽一真僧，唯有林泉舍未能。

莲社故人今暂别，稽山旧隐与谁登。

时清岂觉前游改，道胜宁辞白发增。

遥羡高斋吟望处，孤云野鹤是亲朋。

徐铉

徐铉　和元帅书记萧郎中观习水师

元帅楼般出治兵，落星山外火旗明。

千帆日助江陵势，万里风驰下濑声。

杀气晓岩波上鷁，凯歌遥骇海边鲸。

促宣一作从军咏，回雇儒衣自不平。

徐铉

徐铉　和元宗元日大雪登楼

一宿东林正气和，便随仙仗放春华。

散飘白絮惟分影，轻缀青旗见花。

落砌更依宫舞转，入楼偏向御衣斜。

严徐共待金门诏，愿布尧言贺万家。

徐铉

徐铉　和张少监晚菊

忆共庭兰倚砌栽，柔条轻吹独依隈。

自知佳节终堪赏，为惜流光未忍开。

采撷也须盈掌握，馨香还解满罇罍。

今朝旬假犹无事，更好登临泛一杯。

徐铉

徐铉　和张少监舟中望蒋山

豨路向还背，前山高复重。

纷披红叶树，间斗白云峰。

尽日慵移櫂，何年醉倚松。

自知闲未得，不敢笑周飆。

徐铉

徐铉　和张先辈见寄二首

去国离群掷岁华，病容憔悴愧丹沙。

谷连舍下衣长润，山带城边日易斜。

几处垂钩依野岸，有时披褐到乡家。

故人书札频相慰，谁道西京道路赊。

徐铉

徐铉　和张先辈见寄二首

清时沦放在山州，邛竹纱巾处处游。

野日苍茫悲鹏舍，水风阴湿弊貂裘。

难鸣候旦宁辞晦，松节凌霜几换秋。

两首新诗千里道，感君情分独知丘。

徐铉

徐铉　和致仕张尚书新创道院

梓泽成新致，金丹有旧情。

挂冠朝睡足，隐几暮江清。

药圃分轻绿，桦窗起细声。

养高宁厌病，默坐对诸生。

徐铉

徐铉　和钟大监泛舟同游见示

潮沟横趣北山阿，一月三游未是多。

老去交亲难暂舍，闲中滋味更无过。

豨桥树映行人渡，材径风飘牧竖歌。

孤櫂乱流偏有兴，满川晴日弄微波。

徐铉

徐铉　和钟郎中送朱先辈还京垂寄

分司洗马无人问，辞客殷勤辍棹歌。

苍藓满庭行径小，高梧临槛雨声多。

春愁尽付千杯酒，乡思遥闻一曲歌。

且共胜游消永日，西冈风物近如何。

徐铉

徐铉　贺殷游二舍人入翰林江给事拜中丞

清晨待漏独徘徊，霄汉悬心不易裁。

阁老深岩归翰苑，夕郎威望拜霜台。

青绫对覆蓬壶晚，赤棒前驱道路开。

犹有西垣厅记在，莫忘同草紫泥来。

徐铉

徐铉　后湖访古各赋一题得西邸

南朝藩阃地，八友旧招寻。

事往山光在，春晴草色深。

曲池鱼自乐，丛桂鸟频吟。

今日中兴运，犹怀翰墨林。

徐铉

徐铉　还过东都留守周公筵上赠座客

贾生三载在长沙，故友相思道赊。

已分终年甘寂寞，岂知今日返京华。

麟符上相恩偏厚，隋苑留欢日欲斜。

明旦江头倍惆怅，远山芳划映残霞。

徐铉

徐铉　回至瓜洲献侍中

紫微垣里旧宾从，来向吴门谒府公。

奉使谬持严助节，登让初识鲁王宫。

笙歌隐隐违离后，烟水茫茫怅望中。

日暮瓜洲江北岸，两行清泪适西风。

徐铉

徐铉　回至南康题紫极宫里道士房

王事信靡眞，饮冰安足辞。

胡为拥征传，乃至天南陲。

天南非我乡，留滞忽逾时。

还经羽人家，豁若云雾披。

何以宽我怀，老庄有微辞。

达士无不可，至人岂偏为。

客愁勿复道，为君吟此诗。

徐铉

徐铉　寄从兄宪兼示二弟

别路吴将楚，离忧弟与兄。

断云惊晚吹，秋色满孤城。

信远鸿初下，乡遥月共明。

一枝栖未稳，回首望三京。

徐铉

徐铉　寄抚州钟郎中

去载分襟后，寻闻在建安。

封疆正多事，罇俎若为欢。

都护空遗镞，明君欲舞干。

绕朝时不用，非是杀身难。

徐铉

徐铉　寄和州韩舍人

急景髒髒度，遥怀处处生。

风头乍寒暖，天色半阴晴。

久别魂空断，终年道不行。

殷勤云上雁，为过历阳城。

徐铉

徐铉　寄驾部郎中

贱子乖慵性，频为省直牵。

交情每相见，多在相门前。

君独疏名路，为郎过十年。

炎风久民别，南望思悠然。

徐铉

徐铉　寄江都路员外

吾兄失意在东都，闻说襟怀任所如。

已纵乘慵为傲吏，有何关键制豪胥。

县斋晓闭多移病，南亩秋荒忆遂初。

知道故人相忆否，嵇康不得懒修书。

徐铉

徐铉　寄江州萧给事

夕郎忧国不忧身，今向天涯和逐臣。

魂梦暗驰龙阙曙，啸吟闲绕虎豨春。

朝车载酒过山寺，谏纸题诗寄野人。

惆怅懦夫何足道，自离群后已同尘。

徐铉

徐铉　寄蕲州高郎中

贾傅栖迟楚泽东，兰皋三度换秋风。

纷纷世事来无尽，黯黯离魂去不通。

直道未能胜社鼠，孤飞徒自叹冥鸿。

知君多少思乡恨，并在山城一笛中。

徐铉

徐铉　寄饶州王郎中效李白体

珍重王光嗣，交情尚在不。

芜城连宅住，楚塞并车游。

别后官三改，年来岁六周。

银钩无一字，何以缓离愁。

徐铉

徐铉　寄舒州杜员外

信到得君书，知君已下车。

粉闱情在否，莲幕兴何如。

人望徵贤入，余思从子居。

灊山真隐地，凭为卜茅庐。

徐铉

徐铉　寄舒州乐学士

皖伯台前绿树春，吴塘初下碧溪分。

旧游风景长牵梦，遥羡高斋望白云。

徐铉

徐铉　寄外甥苗武仲

放逐今来涨海边，亲情多在凤台前。

且将聚散为闲事，须信华枯是偶然。

蝉噪疏林村倚郭，鸟飞残照水连天。

此中唯欠韩康伯，共对秋风咏数篇。

徐铉

徐铉　寄歙州吕判官

任公郡占好山川，豨水萦回路屈盘。

南国自来推胜境，故人此地作郎官。

风光适意须留恋，禄秩资贫且喜欢。

莫忆班行重回首，是非多处是长安。

徐铉

徐铉　寄萧给事

危言危行古时人，归向西山卧白云。

买宅尚寻徐处士，餐霞终访许真君。

容颜别后应如故，诗咏年来更不闻。

今日城中春又至，落梅愁绪共纷纷。

徐铉

徐铉　寄玉笥山沈道士

珍重江南沈鍊师，未曾相识久相思。

已全真气能从俗，不坠家风善赋诗。

玉笥共游知早晚，金貂回雇觉喧卑。

多惭书札遥相问，更望刀圭换白髭。

徐铉

徐铉　寄张阶州

仪甫秉忠信，神明自来舍。

绛灌虽不容，蛮貊皆从化。

荣名任纷纠，道性常闲暇。

传语当途人，无为劳叹吒。

徐铉

徐铉　寄钟谟

看看潘鬓二毛生，昨日林梢又转莺。

欲对春风忘世虑，敢言罇酒召时英。

假中西阁应无事，筵上南威幸有情。

不得车公终不乐，已教红袖出门迎。

徐铉

徐铉　江舍人宅筵上有妓唱和州韩舍人歌辞因以寄

良宵竹丝偶成欢，中有佳人俯翠鬓。

白雪飘颻传乐府，阮郎憔悴在人间。

清风朗月长相忆，佩蕙纫兰早晚还。

深夜酒空筵欲散，向隅惆怅鬓堪斑。

徐铉

徐铉　将过江题白沙馆

少长在维扬，依然认故乡。

金陵佳丽地，不道少风光。

稍望吴台远。行登楚塞长。

殷勤语江岭，归梦莫相妨。

徐铉

徐铉　将去广陵别史员外南斋

家声曾与金张辈，官署去居何宋间。

起得高斋临静曲，种成奇树学他山。

鸳鸾终日同醒醉，萝薜常时共往还。

贱子今朝独南去，不堪回首望清闲。

徐铉

徐铉　进雪诗

欲使新正识有年，故飘轻絮伴春还。

近看琼树智笼银阙，远想瑶池带玉关。

润逐黨黣铺绿野，暖随杯酒上朱颜。

朝来花萼楼中宴，数曲赓歌雅颂间。

徐铉

徐铉　禁中新月

今夕拜新月，沉沉禁署中，

玉绳疏间彩，金掌静无风。

节换知身老，时平见岁功。

吟看北墀暝，兰烬坠微红。

徐铉

徐铉　京口江际弄水

退公求静独临川，扬子江南二月天。

百尺翠屏甘露阁，数帆晴日海门船。

波澄濑石寒如玉，草接汀苹绿似烟。

安得乘槎更东去，十洲风外弄潺湲。

徐铉

徐铉　京使回自临川得从兄书寄诗依韵和

珍重还京使，殷勤话故人。

别离长挂梦，宠禄不关身。

趣向今成道，声华旧绝尘。

莫嗟容鬓老，诗句逐时新。

徐铉

徐铉　经东都太子桥

纶围放逐知何道，桂苑风流且暂归。

莫问升迁桥上客，身谋疏拙旧心违。

徐铉

徐铉　景阳台怀古

后主亡家不悔，江南异工长春。

今日景阳台上，闲人何用伤神。

徐铉

徐铉　九日落星山登高

秋暮天高稻穟成，

落星山上会诸宾。黄花泛酒依流俗，

白发满头思古人。岩影晚看云出岫，

湖光遥见客垂纶。风烟不改年长度，

终待林泉老此身。

徐铉

徐铉　九日雨中

茱萸房重雨霏微，去国逢秋此恨稀。

目极暂登台上望，心遥长向梦中归。

荃蘼路远愁霜早，兄弟乡遥羡雁飞。

唯有多情一枝菊，满杯颜色自依依。

徐铉

徐铉　九月三十夜雨寄故人

独听空阶雨，方知秋事悲。

叔廖旬假日，萧飒夜长时。

别念纷纷起，寒更故故迟。

情人如不醉，定是雨相思。

徐铉

徐铉　九月十一日寄陈郎中

我多吏事君多病，寂绝过从又几旬。

前日龙山烟景好，风前落帽是何人。

徐铉

徐铉　句

共泉分地脉，砧杵共秋声。

徐铉

徐铉　句

一夜黄星照官渡，本初何面见田丰。

徐铉

徐铉　句

钟山祠畔宿烟晴，玉涧桥边碧树椿。

徐铉

徐铉　哭刑部侍郎乔公诗

举世重文雅，夫君更质真。

曾嗟混鸡鹤，终日异缁磷。

词赋离骚客，封章谏诤臣。

襟怀道家侣，标格古时人。

逸老诚云福，遗形未免贫。

求文空得草，埋玉遂为尘。

静想忘年契，冥思接武晨。

连宵洽杯酒，分日掌丝纶。

蠹简书陈事，遗瓜托世亲。

前贤同此叹，非我独沾巾。

徐铉

徐铉　离歌辞五首

莫折红芳树，但知尽意看。

狂风幸无意，那忍折教残。

徐铉

徐铉　离歌辞五首

朝日城南路，旌旗照绿无。

使君何处去，桑下觅罗敷。

徐铉

徐铉　离歌辞五首

事与年俱往，情将分更深。

莫惊客鬓改，只是旧时心。

徐铉

徐铉　离歌辞五首

暂别劳相送，佳期愿莫违。

朱颜不须老，留取待郎归。

徐铉

徐铉　离歌辞五首

拂匣收珠佩，回灯拭薄妆。

莫嫌春夜短，匹似楚襄王。

徐铉

徐铉　立秋后一日与朱舍人同直

一宿秋风未觉凉，数声宫漏日犹长。

林泉无计消残暑，虚向瑶池费稻梁。

徐铉

徐铉　临石步港

磈岸隳萦带，微风起细涟。

绿阴三月后，倒影乱峰前。

吹浪游鳞小，黏苔碎石圆。

会将腰下组，换取钓鱼船。

徐铉

徐铉　留题

瑶坛醮罢晚云开，羽客分飞俗士回。

为报移文不须勒，未曾游处待重来。

徐铉

徐铉　柳枝词十首

金马词臣赋上诗，梨园弟子唱新词。

君恩还似东风意，先入灵和蜀柳枝。

徐铉

徐铉　柳枝词十首

百草千花共待春，绿杨颜色最惊人。

天边雨露年年在，上苑芳华岁岁新。

徐铉

徐铉　柳枝词十首

长爱龙池二月时，毵毵金线弄春姿。

假饶叶落枝空后，更有梨园笛里吹。

徐铉

徐铉　柳枝词十首

绿水成文柳带摇，东风初到不鸣条。

龙舟欲过偏留恋，万缕轻丝拂御桥。

徐铉

徐铉　柳枝词十首

百尺长条婉黮尘，诗题不尽画难真。

凭君折向人间种，还似君恩处处春。

徐铉

徐铉　柳枝词十首

风暖云开晚照明，翠条深映凤皇城。

人间欲识灵和态，听取新词玉管声。

徐铉

徐铉　柳枝词十首

醉折垂杨唱柳枝，金城三月走金羁。

年年为爱新条好，不觉苍华也似丝。

徐铉

徐铉　柳枝词十首

新春花柳竞芳姿，偏爱垂杨拂地枝。

天子遍教词客赋，宫中要唱洞箫词。

徐铉

徐铉　柳枝词十首

凝碧池头蘸翠涟，凤皇楼畔簇晴烟。

新词欲咏知难咏，说与双成入管弦。

徐铉

徐铉　柳枝词十首

侍从甘泉与未央，移舟偏要近垂杨。

樱桃未绽梅先老，折得柔条百尺长。

徐铉

徐铉　柳枝辞十二首

把酒凭君唱柳枝，也从丝管递相随。

逢春只合朝朝醉，记取秋风落叶时。

徐铉

徐铉　柳枝辞十二首

南园日暮起春风，吹散杨花雪满空。

不惜杨花飞也得，愁君老尽脸边红。

徐铉

徐铉　柳枝辞十二首

陌上朱门柳映花，帘钩半卷绿阴斜。

凭郎暂驻青聪马，此是钱塘小小家。

徐铉

徐铉　柳枝辞十二首

夹岸朱栏柳映楼，绿波平幔带花流。

歌声不出长条密，忽地风回见彩舟。

徐铉

徐铉　柳枝辞十二首

老大逢春总恨春，绿杨阴里最愁人。

旧游一别无因见，嫩叶如眉处处新。

徐铉

徐铉　柳枝辞十二首

蒙蒙堤畔柳含烟，疑是阳和二月天。

醉里不知时节改，漫随儿女打韋韆。

徐铉

徐铉　柳枝辞十二首

水阁春来乍减寒，晓妆初罢倚栏干。

长条乱拂春波动，不许佳人照影看。

徐铉

徐铉　柳枝辞十二首

柳岸烟昏醉里归，不知深处有芳菲。

重来已见花飘尽，唯有黄莺啭树飞。

徐铉

徐铉　柳枝辞十二首

此去由源不是遥，垂杨深处有朱桥。

共君同过朱桥去，密映垂杨听洞箫。

徐铉

徐铉　柳枝辞十二首

暂别扬州十度春，不知光景属何人。

一帆归客千条柳，肠断东风扬子津。

徐铉

徐铉　柳枝辞十二首

仙乐春来案舞腰，清声偏似傍娇饶。

应缘莺舌多情赖，长向双成说翠条。

徐铉

徐铉　柳枝辞十二首

凤笙临槛不能吹，舞袖当筵亦自疑。

唯有美人多意绪，解衣芳态尽双眉。

徐铉

徐铉　庐陵别朱观先辈

桂籍知名有几人，翻飞相续上青云。

解怜才子宁唯我，远作卑官尚见君。

岭外独持严助节，宫中谁荐长卿文。

新诗试为重高咏，朝汉台前不可闻。

徐铉

徐铉　蒙恩赐酒奉旨令醉进诗以谢

明光殿里夜迢迢，多病逢秋自寂谬，

蜡炬乍传丹凤诏，御题初认白云谣。

今宵增识衢罇味，明日知停入閤朝。

为感君恩判一醉，不烦辛苦解金貂。

徐铉

徐铉　孟君别后相续寄书作此酬之

多病怯烦暑，短才忧近职。

跂足北窗风，遥怀浩无极。

故人易成别，诗句空相忆，

尺素寄天涯，淦江秋永色。

徐铉

徐铉　梦游三首

魂梦悠扬不奈何，夜来还在故人家。

香蒙腊烛时时暗，户映屏风故故斜。

檀的慢调银字管，云鬓低缀折枝花。

天明又作人间别，洞口春深道路赊。

徐铉

徐铉　梦游三首

绣幌银屏杳霭间，若非魂梦到应难。

窗前人静偏宜夜，户内春浓不识寒。

蘸甲递觞织似玉，含词忍笑腻于檀。

锦书若要知名字，满县花开不姓潘。

徐铉

徐铉　梦游三首

南国佳人字玉儿，芙蓉双脸远山眉。

仙郎有约长相忆，阿母无猜不得知。

梦里行云还倏忽，暗中携手乍疑迟。

因思别后闲窗下，织得回文几首诗。

徐铉

徐铉　明道人归西林求题院额作此送之

昔从岐阳狩，簪缨满翠微。

十年劳我梦，今日送师归。

曳尾龟应乐，乘轩鹤谩肥。

含情题小篆，将去挂岩扉。

徐铉

徐铉　纳后夕侍宴

天上轩星正，云开湛露垂。

礼容过渭水，宴喜胜瑶池，

彩雾笼花烛，升龙肃羽仪，

君臣欢乐日，文物盛明时。

帘卷银河转，香凝玉漏迟。

华封倾祝意，觞酒与声诗。

徐铉

徐铉　南都遇前嘉鱼刘令言游闽岭作此与之

我持使节经韵石，君作闲游过武夷。

两地山光成独赏，隔年乡思暗相知。

洪涯坛上长岑寂，孺子亭前自别离。

珍重分岐一杯酒，强加餐饭数吟诗。

徐铉

徐铉　欧阳大监雨中视决堤因堕水明日见於省中因戏之

闻道张晨盖，徘徊石首东。

瀎川非伯禹，落水异三公。

衣湿仍愁雨，冠剞更怯风。

今朝复相见，疑是葛仙翁。

徐铉

徐铉　抛毯乐辞二首

歌舞送飞毬，金觥碧玉筹。

管弦桃李月，帘幕凤凰楼。

一笑千场醉，浮生任白头。

徐铉

徐铉　抛毯乐辞二首

灼灼传花枝，纷纷度画旗。

不知红烛下，照见彩霞毬飞。

借势因期有剋，巫山

暮雨归。

徐铉

徐铉　陪王庶子游后湖涵虚阁

悬圃清虚乍过秋，看山寻水上兹楼。

轻鸥的的飞难没，红叶纷纷晚更稠。

徐铉

徐铉　陪郑王相公赋檐前垂冰应教依韵

窗外虚明雪乍晴，檐前垂靋尽成冰。

长廊瓦叠行行密，晚院风高寸寸增。

玉指乍拈簪尚愧，金阶时坠磬难胜。

晨餐堪醒曹参酒，自恨空肠病不能。

徐铉

徐铉　棋赌赋诗输刘起居

刻烛知无取，争先素未精。

本图忘物我，何必计输赢。

赌墅终规利，焚囊亦近名。

不如相视笑，高咏两三声。

徐铉

徐铉　青雪应制

繁阴连曙景，瑞雪洒芳辰。

势密犹疑腊，同和胎觉春。

萦林开玉蕊，飘座裛香尘。

欲识宸心悦，云谣慰兆人。

徐铉

徐铉　清明日清远峡作

岭外春过半，途中火又新。

殷勤清远峡，留恋北归人。

徐铉

徐铉　秋日泛舟赋苹花

素艳拥行舟，清香覆碧流。

远烟分的的，轻浪泛悠悠。

雨歇平湖满，风凉运渎秋。

今朝流咏处，即是白苹洲。

徐铉

徐铉　秋日卢龙村舍

置却人间事，闲从野老游。

树声村店晚，草色古城秋。

独鸟飞天外，闲云度陇头。

姓名君莫问，山木与虚舟。

徐铉

徐铉　秋日雨中与萧赞善访殷舍人於翰林座中作

野出西垣步步迟，秋光如水雨呈丝。

铜龙楼下逢闲客，红药阶前访旧知。

乱点乍滋承露处，碎声因想滴蓬时。

银台钥入须归去，惜馀欢尽酒卮。

徐铉

徐铉　山路花

不共垂杨映绮寮，倚山临路自娇饶。

游人过去右香远，谷鸟飞来见影摇。

半隔烟岚遥隐隐，可堪风雨暮萧萧。

城中春色还如此，几处笙歌案舞腰。

徐铉

徐铉　邵伯埭下寄高邮陈郎中

故人相别动经年，候馆相逢倍惨然。

雇我饮冰难辍棹，感君扶病为开筵。

河湾水浅翘愁鹭，柳岸风微噪暮蝉。

欲识酒醒魂断处，谢公祠畔客亭前。

徐铉

徐铉　十日和张少监

重阳高会古平台，吟遍秋光始下来，

黄菊后期香未减，新诗捧得眼还开。

每因佳节知身老，却忆前欢似梦回。

且喜清时屡行乐，是非名利尽悠哉。

徐铉

徐铉　史馆庭梅见其毫末历载三十今已半估同僚诸公唯相公与铉在耳睹物兴

东观婆娑树，曾怜甲坼时。

繁英共攀折，芳岁几推移。

往事皆陈迹，清香变暗衰。

相看宜自喜，双鬓合垂丝。

徐铉

徐铉　使浙西先寄献燕王侍中

京江风静喜乘流，极目遥瞻万岁楼。

喜气茏葱甘露晚，水烟波淡海门秋。

五年不见莺台长，明日将陪兔苑游。

欲问平台门下吏，相君还许吐茵不。

徐铉

徐铉　侍宴赋是归雁

夜静群动息，翩翩一雁归。

清音天际远，寒影月中微。

何处云同宿，长空雪共飞。

阳和常借便，免与素心违。

徐铉

徐铉　送表侄达师归鄱阳

故乡禾黍世亲稀，中表相寻只有师。

惆怅离怀向何许，鄱阳湖上叶飞时。

徐铉

徐铉　送察院李侍御使庐陵因寄孟员外

绣衣乘驿急如星，山水何妨寄野情。

肯向九仙台下歇，闲听孟叟醉吟声。

徐铉

徐铉　送长社胡明府

黄绶系未稳，桂枝香尚新。

琴堂宁久次，谏署正求人。

皎皎凉秋月，飘飘清路尘。

元常有遗翰，求作箧中珍。

徐铉

徐铉　送陈秘监归泉州

风满潮沟木叶飞，水边行客驻骖騱。

三朝恩泽冯唐老，万里乡关贺监归。

世路穷通前事远，半生谈笑此心违。

离歌不识高堂庆，特地令人泪满衣。

徐铉

徐铉　送陈使君之同州

太守驱征旆，翩翩西过关。

冰容先腊至，膏雨逐春还。

绿树游沙苑，高楼看华山。

从来京辅地，出入尽崇班。

徐铉

徐铉　送陈先生之洪并寄萧少卿

闻君仙袂指洪涯，我忆情人别路赊。

知有欢娱游楚泽，更无书札到京华。

云间驿阁连江静，春满西山倚汉斜。

此处相逢应见问，为言搔首望龙沙。

徐铉

徐铉　送从兄赴进入临川幕

梁王籍宠就东藩，还召邹枚坐兔园。

今日好论天下事，昔年同受主人恩。

石头城下春潮满，金柅亭边绿树繁。

唯有音书慰离别，一杯相送别无言。

徐铉

徐铉　送德林郎中学士赴东府得酒

酌此杯中物，茱萸满把秋。

今朝将送别，他日是忘忧。

世乱方多事，年加易得愁。

政成频一醉，亦未减风流。

徐铉

徐铉　送德迈道人之豫章

禅灵桥畔落残花，桥上离情对日斜。

雇我乘轩惭组绶，羡师飞锡指烟霞。

楼中西岭真君宅，门外南州处士家。

莫道空谈便无事，碧云诗思更无涯。

徐铉

徐铉　送德明道人还东林

每忆曾游处，东林惠远房。

老来情更重，师去兴何长。

涧曲泉声咽，松深露气香。

题诗寄楚老，惆怅不成章。

徐铉

徐铉　送荻柴与秀才朱观

羡子清吟处，茅斋面碧清。

解憎莲艳俗，唯欠荻花幽。

鹭立低枝晚，风惊折叶秋。

赠君须种取，不必树忘忧。

徐铉

徐铉　送坊州贾监军

圣主欲东封，怜君四护戎。

乡心经霸岸，诗思省豳风。

旧业今成旅，朱颜已变翁。

忘怀一杯酒，闲夜与谁同。

徐铉

徐铉　送冯侍御

闻君竹马戏毗陵，谁道观风自六卿。

今日声明光旧物，共看旌旆拥书生。

斩蛟桥下豨烟碧，射虎亭边草路清。

应念筵中倍离恨，老来偏重十来兄。

徐铉

徐铉　送冯中允使蜀

莫笑皤然一病翁，百年交分两家同。

今朝倒{上尸下徒}迎王粲，旧日清谈赏阿戎。

玉垒无辞轺传送，金闺初喜姓名通。

青城山下逢仙客，为说心丹未辍功。

徐铉

徐铉　送高起居之泾县

右史罢朝归，之官句水湄。

别我行千里，送君倾一巵。

酒罢长叹息，此叹君应悲。

乱中吾道薄，卿族旧人稀。

胡为佩铜墨，去此白玉墀。

吏事岂所堪，民病何可医。

藏和清其心，此外慎勿为。

县郭有佳境，千峰豨水西。

云树杳回合，岩峦互蔽亏。

弹琴坐其中，世事吾不知。

时时寄书札，以慰长相思。

徐铉

徐铉　送高舍人使岭南

西掖官曹近，南溟道路遥。

使星将渡汉，仙掌乍乘潮。

柳映灵和折，梅依大庾飘。

江帆风浙浙，山馆雨萧萧。

陆贾真迂阔，终童久寂寥。

送君何限意，把酒一长谣。

徐铉

徐铉　送高先驱辈南归

乡国悲有事，风光属后生。

名从天上得，身上故都行。

草色初裁绶，鹏飞不算程。

自怜枯与思，相送剩含情。

徐铉

徐铉　送高秀才

龙门一上嫌轻进，关塞西游自爱山。

缑岭春归林影密，津桥人静水声闲。

如今正得幽寻兴，佗日青云不易还。

徐铉

徐铉　送龚明府九江归宁

茂宰隳官去，扁舟著彩衣。

湓城春酒熟，匡阜野花稀。

解缆垂杨绿，开帆宿鹭飞。

一朝吾道泰，还逐落潮归。

徐铉

徐铉　送龚员外赴江州幕

烦君更上篵金台，世难民劳藉俊才。

自有声名驰羽檄，不妨谈笑奉罇罍。

元规楼迥清风满，匡俗仙春尽画障开。

莫忘故人离别恨，海潮回处寄书来。

徐铉

徐铉　送国子徐博士之沣州

多才适世用，学者不遑处。

新词八咏楼，更泛涔阳浦。

行当应列宿，且复施甘雨。

高斋闲坐时，清谈孰为伍。

徐铉

徐铉　送郝郎中为浙西判官

大藩从事本优贤，幕府仍当北固前。

花绕楼台山倚郭，寺临江海水连天。

恐君到即忘归日，忆我游曾历二年。

若许他时作闲伴，殷勤为买钓鱼船。

徐铉

徐铉　送和州张员外为江都令

经年相望隔重湖，一旦相逢在上都。

塞诏官班聊慰否，埋轮意气尚存无。

由来圣代怜才子，如觉清风激懦夫。

若向西冈寻胜赏，旧题名处为踌蹰。

徐铉

徐铉　送黄梅江明府

封疆多难正经纶，台阁如何不用君。

江上又劳为小邑，箧中徒自有雄文。

书生胆气人谁信，远俗歌谣主不闻。

一首新诗无限意，再三吟咏向秋云。

徐铉

徐铉　送黄秀才姑熟辟命

世乱离情苦，家贫色养难。

水云孤棹去，风雨暮春寒。

幕府才方急，骚人泪未乾。

何时王道泰，万里看鹏抟。

徐铉

徐铉　送净道人

北阜与西山，前期梦寐间。

羡师乘兴去，应拟此生闲。

乔木人谁在，鲈鱼我未还。

归心寄秋水，东去日潺潺。

徐铉

徐铉　送净道人东游

身服竺乾教，心为邹鲁儒。

观风游稷下，访古入中都。

短景程途远，寒原店舍孤。

东州多俊造，能赏碧云无。

徐铉

徐铉　送客至城西望图山因寄浙西府中

枚叟邹生笑语同，莫嗟江上听秋风。

君看逐客思乡处，犹在图山更向东。

徐铉

徐铉　送蒯司录归京

早年闻有蒯先生，二十余年道不行。

抵掌曾论天下事，折腰犹悟俗人情。

老还上国欢娱少，贫聚归资结束轻。

迁客临流倍惆怅，冷风黄叶满山城。

徐铉

徐铉　送蒯员外东游旧治

百岁犹强健，知君即地仙。

孤飞下华表，太息问桑田。

故吏今谁在，高名昔共传。

伊余亦遗才，相送一潸然。

徐铉

徐铉　送乐学士知舒州

忆在同安郡，谁知是胜游。

仙山常独往，骚客自忘忧。

暂别经多难，劳生已白头。

羡君驱蒨旆，兼得漱清流。

民俗常如古，风光最称秋。

短歌聊抒意，为我谢沙鸥。

徐铉

徐铉　送礼部潘尚书致仕还建安

名遂功成累复轻，鲈鱼因起旧乡情。

履声初下金华省，帆影看离石首城。

化剑津头寻故老，同亭会上问仙卿。

冥鸿高举真难事，相送何须泪满缨。

徐铉

徐铉　送李补阙知韶州

南国求良牧，中朝辍谏官。

君思偏念远，臣节岂辞难。

骑影过梅岭，溪声上赣滩。

曲江宜访古，韶石好凭栏。

诗影缘情远，民心逐政宽。

衰翁寻旧分，为致葛洪丹。

徐铉

徐铉　送李道士南游

云水李道士，曾为中贵人。

绮纨终不恋，松鹤自相亲。

云气苍梧晚，芒花紫盖春。

匏瓜老犹系，惆怅望行尘。

徐铉

徐铉　送李秀才归建安

昔闻武夷士，皆是帝曾孙。

李君即其人，命舛道常存。

爱子已折桂，华组耀闺门，

吾身可拂及，彩服归丘园。

捧觞庆北堂，其乐不可言。

清溪环幽居，远岫横前轩。

弹琴咏招隐，芳意飘若兰。

老夫无此分，何必矜弹冠。

徐铉

徐铉　送李著和之汉阳

闻道驱征旆，行行至汉阳，

初程微雨齐，满路落花香。

远宦心常适，青云去未妨。

惟余亲戚分，惆怅上河梁。

徐铉

徐铉　送历阳方明府

古县横江北，弦歌似武城。

善辞金马召，欣着彩衣行。

旧感河山色，离愁浚水声。

外门庐井在，相送几重情。

徐铉

徐铉　送廖舍人江南安抚

上天本爱民，治乱当有时。

伤嗟江表人，三灾迭扰之，

如何遭盛明，不能免流离。

王泽限遐远，孰云天听卑。

贤哉廖夫子，尽忠不雇私。

朝闻青蒲奏，暮见轺车驰。

愚闻奉使者，受命不受辞。

但使民瘼廖，无忧国赋亏。

贞观笑割股，文侯谕治皮。

学古平生事，行行当在兹。

赠言聊执手，愿子副心期。

徐铉

徐铉　送刘山阳

旧族知名士，朱衣宰楚城。

所嗟吾道薄，岂是主恩轻。

战鼓何时息，儒冠独自行。

此心多感激，相送若为情。

徐铉

徐铉　送刘司直出宰

之子有雄文，风标秀不群。

低飞从墨绶，逸志在青云。

柳色临流动，春光到县分。

贤人多静理，未爽醉醺醺。

徐铉

徐铉　送孟宾至如归员外还新淦

暂来城阙不从容，却佩银鱼隐玉峰。

双涧水边欹醉石，九仙台下听风松。

题诗翠壁称逋客，采药春畦狎老农。

野鹤乘轩云出岫，不知何日再相逢。

徐铉

徐铉　送秘阁朱员外知复州

景陵山水旧知名，珍重诗人建隼行。

未免簿书劳利刃，省贪烟月纵高情。

扬雄阁下诸生送，陆羽门前百吏迎。

圣代群贤皆得路，三年倾首望鹏程。

徐铉

徐铉　送南华张主簿改承县

适去庄生邑，还临孔父乡。

仍闻旧隐处，近在武夷傍。

道气年长度，儒风日以光。

何时看解组，归去事仙方。

徐铉

徐铉　送欧阳大监游庐山

家家门外庐山路，唯有夫君乞假游。

案牍乍抛公署晚，林泉已近暑天秋。

海潮尽处逢陶石，江月圆时上庾楼。

此去萧然好长往，人间何事不悠悠。

徐铉

徐铉　送彭秀才

贾生去国已三年，短褐闲行皖水边。

尽日野云生舍下，有时京信到门前。

无人与和投湘赋，愧子来浮访戴船。

满袖新诗好回去，莫随骚客醉林泉。

徐铉

徐铉　送彭秀才南游

问君孤棹去可之，玉笥春风楚水西。

山上断云分翠霭，林间晴雪入澄溪。

琴心酒趣神相会，道士仙童手共携。

他日时清更随计，莫如刘阮洞中迷。

徐铉

徐铉　送钱副使黎阳发运

一杯寒食酒，珍重送君行。

花影黎阳渡，春风浚水声。

泛舟无废事，聘骥有修程。

应用方无暇，何须怆别情。

徐铉

徐铉　送钱先辈之虔州

子实东南美，来参第一流。

从容持片玉，谈笑运前筹。

赣石连云秀，廉泉带月秋。

可怜行乐地，况从板舆游。

徐铉

徐铉　送清道人归西山

尝忆漱甘醴，洪涯药臼旁。

今来眇如梦，此景未曾忘。

土地组老无味，林泉路更长。

羡师从此去，当暑扣云房。

徐铉

徐铉　送容州程员外端州吴员外

士生秉道义，公论重才名。

美哉双白壁，高价等连城。

昔在南国时，折桂尝抗衡。

今为北朝客，通籍齐振缨。

连镳适炎徼，并命曲州兵。

地远乃寄重，无为惮遐征。

俗杂则财难，法在通其情。

投香与还珠，前哲有遗声。

君看奏谏者，接武趋承明。

掺袂赠斯言，斯言勿见轻。

徐铉

徐铉　送阮殿丞之静海

闻子东征效远官，行行春黯离魂。

中途辍棹寻吴苑，西向登陆楼望海门。

鹏舍曾嗟经岁谪，灵光空念岿然存。

陵迁谷变今如此，为我停骖尽酒罇。

徐铉

徐铉　送阮监丞赴馀杭

杨柳依依水岸斜，鷁舟东去思无涯。

坐临棋局延明月，行采题诗对落花。

虚白亭中多宴赏，钱塘湖上剩烟霞。

风光到处宜携酒，况有馀杭阿姥家。

徐铉

徐铉　送阮洗马之全州

望苑回先马，山城驻使车。

塼中值归雁，频寄北来书。

徐铉

徐铉　送慎大卿解官侍亲

圣朝无事九卿闲，蔼蔼东门彩服还。

旧日高名齐汲郑，今朝至行似曾颜。

更怜霜髩垂玄发，犹恨深居远旧山。

老鹤乘轩真自愧，徘徊空在稻粱间。

徐铉

徐铉　送施州单员外

精金百鍊始知难，何似仙枝两度攀。

名逐凤书归故里，身从鸟道入巴山。

诏宣远俗皇恩厚，惠洽齐民利刃闲。

珍重加餐顺风土，归来高步七人班。

徐铉

徐铉　送史馆高员外使岭南

东观时间暇，还修喻蜀书。

双旌驰县道，百越从轺车。

桂蠹晨餐罢，贪泉访古初。

春江多好景，莫使醉吟疏。

徐铉

徐铉　送苏州梁补阙

轧轧朱输道路长，虎丘山下剩春光。

军城旧是吴王国，郡守曾为谏署郎。

祖席咏歌金玉振，下车条教蕙兰香。

青云旧是高飞处，三载徘徊亦未妨。

徐铉

徐铉　送汤舍人之陈州

尼父恓惶地，离情向此偏。

家贫聊复尔，道在肯徒然。

诗景明松雪，乡山隔水烟。

三年须赴召，莫恋瓮头眠。

徐铉

徐铉　送汪处士还黟歙

孤云野鹤任天真，乘兴游梁又适秦。

兴去却归南国去，黄山何谢武陵春。

徐铉

徐铉　送王监丞之历阳

叹息曾游处，江边故郡城。

表襟空皓首，往事似前生。

绿绶君重绾，华簪我尚荣。

年衰俱近道，莫话别离情。

徐铉

徐铉　送王四十五归东都

海内兵方起，离筵泪易垂。

怜君负米去，惜此落花时。

想忆看来信，相宽指后期。

殷勤手中柳，此是向南枝。

徐铉

徐铉　送王员外宰德安

家世朱门贵，官资粉署优。

今为百里长，应好五峰游。

柳影连彭泽，湖光接庾楼。

承明须再入，官满莫淹留。

徐铉

徐铉　送望江张明府

之官别是荣，诏许侍亲行。

温凊自为乐，烟波不算程。

山留丹竬室，俗有故乡情。

无使千年后，空传麴令名。

徐铉

徐铉　送魏舍人仲甫为蕲州判官

从事蕲春兴自长，蕲人应识紫微郎。

山资足后抛名路，莼菜秋来忆故乡。

以道卷舒犹自适，临戈谈笑固无妨。

如闻郡阁吹横笛，时望青豨忆野王。

徐铉

徐铉　送文懿大师净公西游

乘兴西游谁与同，一囊诗藁一枝筇。

厌栖庐岳莲花社，却访南山紫阁峰。

怀古有时应怅望，寻幽何处不从容。

关中风物常牵梦，老卧闲曹转放慵。

徐铉

徐铉　送无帅书记高郎中出为婺源建威军使

寒风萧瑟楚江南，记室戎装挂锦帆。

倚马未曾妨笑傲，斩性先要万威严。

危言昔日尝无隐，壮节今来信不凡。

唯有杯盘思上国，酒醪甜淡菜蔬甘。

徐铉

徐铉　送吴郎西使成州

所向皆为道，遐征岂足辞。

中华垂尽处，别路正秋时。

高阁兰台笔，闲吟板屋诗。

良工无弃物，珍重岁寒姿。

徐铉

徐铉　送吴郎中为宣州推官知泾县

征虏亭边月，鸡鸣伴客行。

可怜何水部，今事谢宣城。

风物聊供赏，班资莫系情。

同心不同载，留滞为浮名。

徐铉

徐铉　送吴支使之长安

幕府清资新雨露，高阳旧第久尘埃。

百年遗老知谁在，应喜辽东鹤下来。

徐铉

徐铉　送下博陈员外

旷望丛台路，飘颻楚塞人。

琴堂无故旧，何计免沾巾。

徐铉

徐铉　送萧尚书致仕归庐陵

江海分飞二十春，重论前事不堪闻。

主忧臣辱谁非我，曲突徙薪唯有君。

金紫满身皆外物，雪霜垂领便离群。

鹤归华青望不尽，玉笥山头多白云。

徐铉

徐铉　送写真成处士入京

传神踪迹本来高，泽畔形容愧彩毫。

京邑功臣多伫望，凌烟阁上莫辞劳。

徐铉

徐铉　送谢著和之濠梁

谢客乘轺去，清和景物初。

淮流宜映月，濠上好观鱼。

吏事应微挠，吟情自有馀。

偏州莫留滞，东观待繙书。

徐铉

徐铉　送新除国博徐员外知婺州

怜君尽室泛安流，职重官新未白头。

楚老欢迎归旧里，春风留恋过扬州。

逢时肯更嗟庭树，属咏还应上郡楼。

宗党故人乡外少，勤勤书札缓离愁。

徐铉

徐铉　送修武郑主簿纠郡梓潼兼寄王舍人八韵

杖策辞清浴，驱车向梓潼。

栖鸾才乍展，{左口右七}驭气方雄。

暂割趋庭恋，将伸纠郡功。

诗清冲密雪，别酒愬寒风。

山水秦关外，烟花锦里东。

府公名素重，语掾道仍同。

坐啸新知洽，随行旧分通。

当令从此去，不复数文翁。

徐铉

徐铉　送许郎中歙州判官黟县

尝闻黟县似桃源，况是优游冠玳筵。

遗爱非遥应卧理，祖风犹在好寻仙。

朝衣旧识薰香史，禄米初营种秫田。

大抵宦游须自适，莫辞离别二三年。

徐铉

徐铉　送宣州丘判官

宪署游从阴，平台道路赊。

喜君驰后乘，於此会仙槎。

缓酌迟飞盖，微吟望绮霞。

相迎在春渚，暂别莫咨嗟。

徐铉

徐铉　送宣州张员外

故国干戈后，怜君得意归。

绮霞横郡阁，犀烛照渔矶。

天迥青山远，江平白鸟飞。

此行同衣锦，况是老莱衣。

徐铉

徐铉　送薛少卿赴青阳

我爱陶靖节，吏隐从弦歌。

我爱费徵君，高卧归九华。

清风激颓波，来者何以加。

我志两不遂，漂沦浩无涯。

数奇时且乱，此图今愈赊。

贤哉薛夫子，高举凌晨霞。

安民即是道，投足皆为家。

功名与权位，悠悠何用夸。

携朋出远郊，酌酒藉平沙。

云收远天静，江阔片帆斜。

离怀与企羡，南望长咨嗟。

徐铉

徐铉　送勋道人之建安

下国兵方起，君家义独闻。

若为轻世利，归去卧溪云。

挂席冲岚翠，携筇破藓纹。

离情似霜叶，江上正纷纷。

徐铉

徐铉　送严秀才下第东归

世胄今为旅，多才懒自营。

坦怀君子道，惜别故人情。

归棹春潮满，郊居海月明。

雄文不轻售，须待最高名。

徐铉

徐铉　送杨郎中唐员外奉使湖南

江边微雨柳条新，握节含香二使臣。

两绶对悬云梦日，方舟齐凡洞庭春。

今朝草木逢新律，昨日山川满战尘。

同是多情怀古客，不妨为赋吊灵均。

徐铉

徐铉　送应之道人归江西

曾骑竹马傍洪涯，二十余年变物华。

客梦等闲过驿阁，归帆遥羡指龙沙。

名题小篆矜垂露，诗作吴吟对绮霞。

岁暮定知回未得，信来凭为寄梅花。

徐铉

徐铉　送元道人还水西寺

李白高吟处，师归掩竹关。

道心明月静，诗思碧云闲。

绿树寒凌雪，飞泉响遍山。

自惭丘壑志，皓首不知还。







卷434

徐铉

徐铉　送頵道oo还西山

尝忆洪崖涧，穿云路万寻。

曾经照玄鬓，未得卸朝簪。

老去驰庄蝶，年来有越吟。

羡师从此去，旧隐翠微深。

徐铉

徐铉　送赞宁道人归浙中

故里夫差国，高名惠远师。

君恩从野逸，归棹逐凌澌。

旧访暗无念，牵怀亦有诗。

因行过秦望，为致李斯碑。

徐铉

徐铉　送曾秀才

淦水神仙宅，

山夹县楼。

吾孙好诗句，归咏故乡秋。

紫竹遮书幌，红蕉拂钓舟。

东堂有平路，莫谒外诸侯。

徐铉

徐铉　送曾直馆归宁泉州

常怜客子倦征岐，谁似曾郎得意归。

厅琐石渠封简册，手持仙桂拜庭闱。

舯横剑浦凌清濑，马过猿岩点翠微。

却笑辽东千岁鹤，下来空叹昔人非。

徐铉

徐铉　送张学士μ′西川

右蜀分忧辍近臣，翩翩旄节下青冥。

单车唯载文机石，夙驾长先使者星。

已有清风驰栈道，犹酣别酒过长亭。

佗年报政徵黄入，留取文翁旧典刑。

徐铉

徐铉　送郑先驱辈及第西归

春晚缑山路，华光满翠微。

怜君持郄桂，归去丰莱衣。

故国几人在，浮生万事非。

唯当拭病眼，看子九霄飞。

徐铉

徐铉　送周郎中还司

忆在庐山始识君，当时惟拟共眠云。

那知身计关前定，却向人间逐世纷。

紫阁峰前欣独往，银台门里叹离群。

青囊旧有登真诀，莫遣闲人取次闻。

徐铉

徐铉　送周味道秀才东归见别依韵

庭闱劳梦想，孤棹度江关。

骏马犹论价，荆蓝且抱还。

晚花萦彩服，疏雨映家山。

频见春官说，明年待铸颜。

徐铉

徐铉　送周员外之达

之子敷王泽，迢迢蜀栈东。

颁条有馀刃，对酒与谁同。

身占贤良籍，家传道德风。

远民思静理，即此是阴功。

徐铉

徐铉　送朱先辈尉庐陵

我重朱夫子，依然见古人。

成名无愧色，得禄及慈亲。

莫叹官资屈，宁论活计贫。

平生心气在，终在静边尘。

徐铉

徐铉　宿蒋帝庙明日游山南诸寺

便返城闉尚未甘，更从山北到山南。

花枝似雪春虽半，桂魄如眉日始三。

松盖遮门寒黯黯，柳丝妨路翠毵毵。

登临莫怪偏留恋，游宦多年事事谙。

徐铉

徐铉　宿茅山寄舍弟

茅许禀灵气，一家同上宾。

仙山空有庙，举世更无人。

独往诚违俗，浮名亦累真。

当年各自勉，云洞镇长春。

徐铉

徐铉　太傅相公深感庭梅再成绝唱曲垂借示倍认知怜谨用旧韵攀和

禁省繁华地，含芳自一时。

雪英开复落，红药植还移。

静想分今昔，频吟叹盛衰。

多情共如此，争免鬓成丝。

徐铉

徐铉　太傅相公以庭梅二篇许舍弟同赋财迂藻思曲有虚称谨衣韵奉和庶申感

旧眷终无替，流光自足悲。

攀条感花萼，和曲许埙箎。

前会成春梦，何人更己知。

缘情聊借喻，争敢道言诗。

徐铉

徐铉　太师相公挽歌词二首

岩廊旧德汉储师，富贵优游自古稀。

四序不能违代谢，九原谁可与同归。

精神恍惚骑龙尾，功业纷纶在虎闱。

惆怅鸣珂洛阳道，素车丹旐奉灵衣。

徐铉

徐铉　太师相公挽歌词二首

风流安石在东山，曾许从容妓乐间。

倾盖算来能几日，逝川东去不知还。

北邙原上寒云结，郑国门前晓月弯。

祖奠欲收宝御散，满衣零泪掩衰颜。

徐铉

徐铉　泰州道中却寄东京故人

风紧雨凄凄，川回岸渐低。

吴州林外近，隋苑雾中迷。

聚散纷如此，悲欠岂易齐。

料君残酒醒，还听子规啼。

徐铉

徐铉　陶使君挽歌二首

太守今何在，行春去归。

筵空收管吹，郊迥俨骖騱。

营外星才落，园中露已晞。

伤心梁上燕，犹解向人飞。

徐铉

徐铉　陶使君挽歌二首

始忆花前宴，笙歌醉夕阳。

那堪城外送，哀挽逐归艎。

铃阁朝犹闭，风亭日已荒。

唯余迁客泪，沾湿后池傍。

徐铉

徐铉　题白鹤庙

平生心事向玄关，一入仙乡似旧山。

白鹤唳空晴眇眇，丹砂流涧暮潺潺。

尝嗟多病嫌中药，拟问真经乞小还。

满洞烟霞互陵乱，何峰台榭是萧闲。

徐铉

徐铉　题碧岩亭赠孙尊题

绝境何人识，高亭万象含。

凭轩临树杪，送目极天南。

积霭生泉洞，归云锁石龛。

凡霞披翠巘，白鸟带晴岚。

仙去留虚室，龙归涨碧潭。

幽岩君独爱，玄味我曾耽。

世上悉可限，人间事久谙。

终须脱羁鞅，来此会空谈。

徐铉

徐铉　题伏龟山北隅

兹山信岑寂，阴崖积苍翠。

水石何必多，宛有千岩意。

孰知近人境，旦暮含佳气。

池影摇轻风，林光澹新霁。

支颐藉芳草，自足忘世事。

未得归去来，聊为宴居地。

徐铉

徐铉　题画石山

彼美巉岩石，谁施黼藻功。

回岩明照地，绝壁烂临空。

锦段鲜须濯，罗屏展易穷。

不因秋藓绿，非假晚霞红。

羽客藏书洞，樵人取箭风。

灵踪理难问，仙路去可通。

返驾归尘里，留情向此中。

回瞻书图畔，遥羡面山翁。

徐铉

徐铉　题雷公井

掩霭愚公谷，萧廖羽客家。

俗人知处所，应为有桃花。

徐铉

徐铉　题梁王旧园

梁王旧馆枕潮沟，共引垂藤系小舟。

树倚荒台风淅淅，草埋欹石雨修修。

门前不见邹枚醉，池上时闻雁鹜愁。

节士逢秋多感激，不须频向此中游。

徐铉

徐铉　题殷舍人宅木芙蓉

怜君庭下木芙蓉，嫋嫋织枝淡淡红。

晓吐芳心零宿露，晚摇娇影媚清风。

似含情态愁秋雨，暗减馨香借菊丛。

默饮数杯应未称，不知歌管兴谁同。

徐铉

徐铉　题紫阳观

南朝名士富仙才，追步东乡遂不回。

丹井自深桐暗老，祠宫长在鹤频来。

岩边桂树攀仍倚，洞口桃花落复开。

惆怅霓裳太平事，一函真踖锁昭台。

徐铉

徐铉　天阙山绝句

散庭爱山客，凄凉怀古心。

寒风天阙晚，尽日倚轩吟。

徐铉

徐铉　晚归

暑服道情出，烟街薄暮还。

风清飘短袂，马健弄连环。

水静闻归橹，霞明见远山。

过从本无事，从此涉旬闲。

徐铉

徐铉　晚憩白鹤庙寄句容张少府

日入林初静，山空暑更寒。

泉鸣细岩窦，鹤唳眇云端。

拂榻安棋局，焚香戴道冠。

望君殊不见，终夕凭栏干。

徐铉

徐铉　王三十七自京垂访和此送之

失乡迁客在天涯，门掩苔垣向水斜。

只就鳞鸿求远信，敢言车马访贫家。

烟生柳岸将垂缕，雪压梅园半是花。

惆怅明朝罇酒散，梦魂相送到京华。

徐铉

徐铉　文献太子挽歌辞五首

国有承祧重，人知秉哲尊。

清风来望苑，遗烈在东藩。

此日升缑岭，何因到寝门。

天高不可问，烟霭共昏昏。

徐铉

徐铉　文献太子挽歌辞五首

夏启我君子，周储上帝宾。

音容一飘忽，功业自纷纶。

露泣承华月，风惊丽正尘。

空馀商岭客，行哭下宜春。

徐铉

徐铉　文献太子挽歌辞五首

出处成交让，经纶有大功。

泪碑瓜步北，棠树蒜山东。

百揆方时叙，重离遂不融。

故臣偏感咽，曾是叹无三穷。

徐铉

徐铉　文献太子挽歌辞五首

甲观光阴促，园陵天地长。

箫笳咽无韵，宾御哭相将。

盛烈传彝鼎，遗文被乐章。

君臣知己分，零泪乱无行。

徐铉

徐铉　文献太子挽歌辞五首

彩仗清晨出，非同齿胄时，

愁烟锁平甸，朔吹绕寒枝。

楚客来何补，缑山去莫追。

回瞻飞盖处，掩袂不胜悲。

徐铉

徐铉　文彧少卿文山郎中交好深至二纪已馀暌别数年二子长逝奉使岭青塼次

孙家虚座吊诸孤，张叟僧房见手书。二纪欢游今若此，满衣零泪欲何如。

腰间金印从如斗，镜里霜华已满梳。珍重远公应笑我，尘心唯此未能除。

徐铉

徐铉　闻查建州陷贼寄钟郎中

闻道将军轻壮图，螺江城下委犀渠。

旌旗零落沉荒服，簪履萧条返故居。

皓首应全苏武节，故人谁得李陵书。

自怜放逐无长策，空使卢谌泪满裾。

徐铉

徐铉　闻雁寄故人

久和他乡客，深惭薄宦非。

不知云上雁，何得每年归。

夜静声弥怨，天空影更微。

往年离别泪，今夕重沾衣。

徐铉

徐铉　吴王挽词

倏忽千龄尽，冥茫万事空。

青松洛阳陌，荒草建康宫。

道德遗文在，兴衰自古同。

受恩无补报，反袂泣途穷。

徐铉

徐铉　吴王挽词

土德承余烈，江南广旧恩。

一朝人事变，千古信书存。

哀挽周原道，铭旌郑国门。

此生虽未死，寂寞已销魂。

徐铉

徐铉　谢文静墓不作

越徼稽天讨，周京乱虏尘。

苍生何可奈，江表更无人。

岂惮寻荒垄，犹思认后身。

春风白杨里，独步泪沾巾。

徐铉

徐铉　行园树

松节凌霜久，蓬根逐吹频。

群生各有性，桃李但争春。

徐铉

徐铉　宣威苗将军贬官后重经故宅

蒋山南望近西坊，亭馆依然锁院墙。

天子未尝过细柳，将军寻已戍敦煌。

欹倾怪石山无色，零落圆荷水不香。

为将为儒皆寂寞，门前愁杀成中郎。

徐铉

徐铉　雪中作

赋分多情客，经年去国心。

疏钟寒郭晚，密雪水亭深。

影迥鸿投渚，声愁雀噪林。

他乡一罇酒，独坐不成斟。

徐铉

徐铉　亚元舍人不替深知猥贻佳作三篇清绝不敢轻酬因为长歌聊以为报未竟

海陵城里春正月，海畔朝阳照残雪。

城中有客独登楼，遥望天边白银阙。

白银阙下何英英，雕鞍绣觳趋承明。

阊门晓陃旌旗影，玉墀风细佩环声。

此处追飞皆俊彦，当年何事容疵贱。

怀铅昼坐紫微宫，焚香夜直明光殿。

王言简静官司闲，朋好殷勤多往还。

新亭风景如东洛，邙岭林泉似北山。

光阴暗度杯盂里，职业未妨谈笑间。

有时邀宾复携妓，造门不问都非是。

酣歌叫笑惊四邻，赋笔纵横动千字。

任他银箭转更筹，不怕金吾司夜吏。

可怜诸贵贤且才，时情物望两无猜。

伊余独禀狂狷性，褊量多言仍薄命。

吞舟可漏岂无恩，负乘自贻非不幸。

一朝削迹为迁客，旦暮青云千里隔。

离鸿别雁各飞，折柳攀花两无色。

卢龙渡口问迷津，瓜步山胶送暮春。

白沙江上故曾行路，青林花落何纷纷，

汉皇昔幸回中道，极目牛羊卧芳草。

旧宅重游尽隙荒，故人相见多衰老。

禅智寺，山光桥，

风瑟瑟兮雨萧萧。行杯已醒残梦断，

征途未极离魂消。海陵郡中陶太守，

相逢本是随行旧。乍申拜起已开眉，

却问辛勤还执手。精庐水榭最清幽，

一税征车聊驻留。闭门思过谢来客，

知恩省分宽离忧。郡斋胜境有后池，

山亭茵阁互参差。有时虚左来相召，

举白飞觞任所为。多才太守能挝鼓，

醉送金船间歌舞。酒酣耳热眼生花，

暂似京华欢会处。归来旅馆还端居，

清风明月夜窗虚。駸駸流景风云暮，

天涯望断故人书。春来凭槛方叹息，

仰头忽见南来翼。足系红牋堕我前，

引颈长鸣如有言。开缄试读相思字，

乃是多情乔亚元。短韵三篇皆丽绝，

小梅寄意情偏切。金兰投分一何坚，

银钩置袖终难灭。醉后狂言何足奇，

感君知己不相遗。长卿曾作美人赋，

玄成今有责躬诗。报章欲托还京信，

笔拙纸穷情未尽。珍重芸香陈子乔，

亦解贻书过错相问，宁须卖药瘵羁愁，

只恨无书消鄙吝。游处当时靡不同，

欢娱今日两成。天子尚应怜贾谊，

时人未要嘲扬雄。曲终笔阁缄封已，

翩翩驿骑行尘起。寄向中朝谢故人，

为说相思意如此。

徐铉

徐铉　严相公宅牡丹

但是豪家重牡丹，争如丞相阁前看，

凤楼日暖开偏早，鸡树阴浓谢更难。

数朵已应迷国艳，一枝何幸上尘冠。

不知更许凭栏否，烂漫春光未肯残。

徐铉

徐铉　邺都行在刁和秘书见寄

征袍结束从宸游，边上尘清见戍楼。

柏殿赋诗知是幸，茂陵多病自堪愁。

清漳幽咽长流恨，铜雀荒凉几换秋。

深羡高眠全道气，姓名应已在丹丘。

徐铉

徐铉　依韵和令公大王蔷薇诗

绿树成阴后，群芳稍歇时。

谁将新濯锦，挂向最长枝。

卷箔香先入，凭栏影任移。

赏频嫌酒渴，吟苦怕霜髭。

架迥笼云幄，庭虚展绣帷。

有情萦舞袖，无力羒游丝。

嫩蕊莺偷采，柔条柳伴垂。

荀池波自照，梁苑客尝窥。

玉李寻皆谢，金桃亦暗衰。

花中应独贵，庭下故开迟。

委艳妆苔砌，分华借槿篱。

低昂匀灼烁，浓淡叠参差。

幸植王宫里，仍逢宰府知。

芳心向谁许，醉态不能支。

芍药天教避，玫瑰众共嗤。

光明烘尽景，润腻裛轻{上雨下斯}。

丽似期神女，珍如重卫姬。

君王偏属咏，七子尽搜奇。

徐铉

徐铉　移饶州别周使君

正怜东道感贤侯，何幸高冠脱楚囚。

皖伯台前收别宴，乔公亭下舣行舟。

四年去国身将老，百郡徵兵主尚忧。

更向鄱阳河上去，青衫憔悴泪交流。

徐铉

徐铉　以端豨砚酬张员外水精珠兼和来篇

靖以端豨润，酬君水玉明。

方圆虽异器，功用信俱呈。

自得山川秀，能分日月精。

巾箱各珍重，所贵在交情。

徐铉

徐铉　忆新淦觞池寄孟宾于员外

往年淦水驻行轩，引得清流似月圆。

自有豨光还碧甽，不劳人力递金船。

润滋苔藓欺茵席，声入杉松当管弦。

珍重诗人频管领，莫教尘土咽潺潺。

徐铉

徐铉　驿中七夕

七夕雨初霁，行人正忆家。

江天望河汉，水馆折莲花。

独坐凉何甚，微吟月易斜。

今年不乞巧，钝拙转堪嗟。

徐铉

徐铉　印秀才至舒州见寻别后寄诗依韵和

羁游白社身虽屈，高步辞场道不卑。

投分共为知我者，相寻多愧谪居时。

虽怀耿耿年来梦，厚意勤勤别后诗。

今日豨边正相忆，雪晴山秀柳丝垂。

徐铉

徐铉　应制赏花

上林春暮紫英开，组绣成帷荫玉阶。

艳逐晨光随时步武，香和轻翠透襟怀。

生成泽广时芳茂，鱼水情通乐韵谐。

禁篽年年陪睿赏，何时梁甫奉燔柴。

徐铉

徐铉　咏梅子真送郭先辈

忠臣本爱君，仁人本爱民。

宁知贵与贱，岂计名与身。

梅生为一尉，献疏来君门。

君门深万里，金虎重千钓。

向永且不用，况复论子真。

拂衣遂长往，高节邈无邻。

至今仙籍中，谓之梅真人。

郭生负逸气，百代继遗尘。

进退生自知，得丧吾不陈。

斯民苟有幸，期子一朝伸。

徐铉

徐铉　咏史

京洛多权豪，游服相随。

青牛中甸车，白马连环羁。

珩佩竞照耀，绅组旧参差。

驺鸣行人驻，倏若流风驰。

名园不问主，下辇辄失嬉。

秦官锡雕盘，光禄假羽巵。

侏儒善为优，邯鄣有名姬。

坐客应馀论，雇眄成恩私。

卤簿留国门，谁何不敢讥。

归业卧华堂，琐窗承文楣。

武夫莹庭阶，壁珰攒荣题。

列烛正晶荧，喷香常逶迤。

明朝入君门，密侍白玉墀。

开言迎合旨，群公默无为。

乍请考工地，亦拜床下儿。

吹嘘枯稊生，指雇千钧移。

回瞻猣名士，猿介尔何施。

朱云折槛去，梅福弃官归。

寂寞扬子云，口吃不能辞。

著书述圣道，徒许俗人嗤。

汉室已久坏，往事垂于兹。

眇然千载下，慷慨有馀悲。

徐铉

徐铉　游方山宿李道士房

从来未面李先生，借我西窗卧月明。

二十三家同愿识，素骡何日暂还城。

徐铉

徐铉　游蒋山题辛夷花寄陈奉礼

今岁游山已恨迟，山中仍喜见辛夷。

簪缨且免全为累，桃李犹堪别作期。

徐铉

徐铉　又赋早春书事

苑里芳华早，皇家胜事多。

弓声远春气，弈思养天和。

暖酒红炉火，浮舟绿水波。

雪晴晨事起，击坏听赓歌。

徐铉

徐铉　又和八日

微云疏雨淡新秋，晓梦依稀十二楼。

故作别离应有以，拟延更漏共无由。

那教人世长多恨，未必天仙不解愁。

博望苑中残酒醒，香风佳气独迟留。

徐铉

徐铉　又和刁秘书寄李太保

百里临民自可怜，青云何必藉阶缘。

家贫聊欲资三径，政简无非草太玄。

处众忘怀均物我，程才不器任方员。

江湖相望真堪喜，聚散悲欢尽偶然。

徐铉

徐铉　又和寄光山徐员外

早年南国日追随，冠剑日荧佩陆离。

匪石心诚徒自许，浮云踪迹信难知。

官闲从饮扶头酒，地僻谁同敌手棋。

门馆旧恩今更重，高斋遥枉谢公诗。

徐铉

徐铉　又和游光睦院

寺门山水际，清浅照孱颜。

客櫂晚维岸，僧房犹掩关。

日华穿竹静，云影过阶闲。

箕踞一长啸，忘怀物我间。

徐铉

徐铉　又绝句寄题毗陵驿

曾持使节驻毗陵，长与州人有旧情。

为向驿桥风月道，舍人髭鬓白千茎。

徐铉

徐铉　又三绝

时平物茂岁功成，重翟排云到玉京。

四海未知春色至，今宵先入九重城。

徐铉

徐铉　又三绝

银烛金炉禁漏移，月轮初照万上枝。

造舟已似文事事，卜世应同八百期。

徐铉

徐铉　又三绝

汉主承乾帝道光，天家花烛宴昭阳。

六衣盛礼如金屋，彩笔分题似柏梁。

徐铉

徐铉　又题白鹭洲江鸥送陈君

白鹭洲边江路斜，轻鸥接翼满平沙。

吾徒来送远行客，停舟为尔长叹息。

酒旗渔艇两无猜，月影芦花镇相得。

离筵一曲怨复清，满座销魂鸟不惊。

人生不及水禽乐，安用虚名上麟阁。

同心携手今如此，金鼎丹砂何寂寞。

天涯后会眇难期，从此又应添白髭。

原君不忘分飞处，长保翩翩洁白姿。

徐铉

徐铉　又听霓裳羽衣曲送陈君

清商一曲远人行，桃叶津头月正明。

此是开元太平风，莫教偏作别离声。

徐铉

徐铉　又五言

彩仗映花鞯，春庭散曙烟。

毬飞皆应手，马骏不须鞭。

仙乐飘云外，祥风近日边。

筹多不虚发，制生在机先。

徐铉

徐铉　右省仆射后湖亭闲宴铉惟宿直先驱归赋留献

湖上一阳生，虚亭启高宴。

枫林烟际出，白鸟波心见。

主人忘贵达，座客容疵贱。

独惭残照催，归宿明光殿。

徐铉

徐铉　右省仆射相公垂览和诗复贻长句辄次来韵

西院春归道思深，披衣闲听螟猿吟。

铺陈政事留黄阁，偃息神机在素琴。

玉柄暂时疏末座，瑶华频复惠清音。

开晴便作东山约，共赏烟霞放旷心。

徐铉

徐铉　玉笥山留题

仙乡会应远，王事知何极。

征传莫辞劳，玉峰聊一息。

形骸已销散，心想都凝寂。

真气自清虚，非关好松石。

九仙皆积学，洞壑多遗迹。

游子归去来，胡为但征役。

徐铉

徐铉　御筵送邓王

禁里秋乐队似水清，林烟池影共离情。

暂移黄阁只三载，却望紫垣都数程。

满座清风天子送，随车甘雨郡人迎。

绮霞阁上诗题在，从此还应有颂声。

徐铉

徐铉　月真歌

扬州胜地多丽人，其间丽者名月真。

月真初年十四五，能弹琵琶善歌舞。

风前弱柳一枝春，花里娇莺百般语。

扬州帝京多名贤，其间贤者殷德川。

德川初秉纶闱笔，职近名高常罕出。

花前月下或游从，一见月真如旧识。

闱庭深院资贤宅，宅门岩峻无凡客，

垂帘偶坐唯月真，调弄琵琶郎为拍。

殷郎一旦过江去，镜中懒作孤莺舞。

朝云暮雨镇相随，石头城下还相遇。

二月三月江南春，满城蒙蒙起香尘。

隔墙试听歌一曲，乃是资贤宅里人。

绿窗绣幌天将晓，残烛依依香褭褭。

离肠却恨苦多情，软障熏笼空悄悄，

殷郎去立入翰林，九霄官署转深沉，

人间想望不可见，唯向月真存旧心。

我惭阘茸何为者，长感馀光每相假。

陋巷萧条正掩扉，相携访我衡茅下。

我本山人愚且贞，歌筵饮席常无情。

自从一见月真后，至今赢得颠狂名。

殷郎月真听我语，少壮光阴能几许。

徐铉

徐铉　再领制诰和王明府见贺

蹇步还依列宿边，拱辰重认旧云天。

自嗟多虽飘零困，不似当年胆气全。

鸡树晚花疏向日，龙池轻浪细含烟。

从来不解为身计，一叶悠悠任大川。

徐铉

徐铉　早春旬假独直寄江舍人

省署皆归沐，西垣公事稀。

咏诗前砌立，听漏向申归。

远思风醒酒，馀寒雨湿衣。

春光已堪探，芝盖共谁飞。

徐铉

徐铉　早春左省寓直

旭景鸾台上，微云象阙间。

时清政事少，日永直宫闲。

远籁飞箫管，零冰响佩环。

终军年二十，默会叩玄关。

徐铉

徐铉　赠泰州掾令狐克己

念子才多命且奇，乱中抛掷少年时。

深藏七泽衣如雪，却见中朝鬓似丝。

旧德在人终远大，扁舟为吏莫推辞。

孤芳自爱凌霜处，咏取文公白菊诗。

徐铉

徐铉　赠陶使君求梨

昨宵宴罢醉如泥，惟忆张公大谷梨。

白玉花繁曾缀处，黄金色嫩乍成时。

冷侵肺腑醒偏蚤，香惹衣襟歇倍迟。

今旦中山方酒渴，唯应此物最相宜。

徐铉

徐铉　赠王贞素先生

先生尝已佩真形，绀发朱颜骨气清。

道秘未传鸿宝术，院深时听步虚声。

辽东几度悲成郭，吴市终应变姓名。

三十六天皆有籍，他年何处问归程。

徐铉

徐铉　赠维扬故人

东京少长认维桑，书剑谁教入帝乡。

一事无成空放逐，故人相见重凄凉。

楼台寂寞官河晚，人物稀疏驿路长。

莫怪临风惆怅久，十年春色忆维扬。

徐铉

徐铉　赠奚道士

先生曾有洞天期，犹傍天坛摘紫芝。

处世自能心混沌，全真谁见德支离。

玉霄尘闭人长在，金鼎功成俗未知。

他日飚轮谒茅许，愿同鸡犬去相随。

徐铉

徐铉　赠浙西雇推官

盛府宾寮八十余，闭门高卧兴无如。

梁王苑里相逢早，涧浦城中得信疏。

狼藉杯盘重会面，风流才调一如初。

愿君百岁犹强健，他日相寻隐士庐。

徐铉

徐铉　赠浙西妓亚仙

翠黛嚬如怨，朱颜醉更春。

占将南国貌，恼杀别家人。

粉汗沾巡盏，花钿逐舞茵。

明朝绮窗下，离恨两殷勤。

徐铉

徐铉　张员外好茅山风景求为句容令作此送

句曲山前县，依依数舍程。

还同适勾漏，非是厌承明。

柳谷供诗景，华阳契道情。

金门容傲吏，官满且还城。

徐铉

徐铉　谪居舒州累得韩高二舍人书作此寄之

三峰烟霭碧临豨，中有骚人理钓丝。

会友少於分袂日，谪居多却在朝时。

丹心历历吾终信，俗虑悠悠尔不知。

珍重韩君与高子，殷勤书札相思。

徐铉

徐铉　正初答钟郎中见招

高斋迟景雪初晴，风拂乔枝待早莺。

南省郎官名籍籍，东邻妓女字英英。

流年倏忽成陈事，春物依稀有旧情。

新岁相思自过访，不须虚左远相迎。

徐铉

徐铉　正初和鄂州边郎中见寄

潦倒含香客，凄凉赋鵩人。

未能全卷舌，终拟学垂纶。

故友暌离久，音书问讯频。

相思俱老大，又见一年新。

徐铉

徐铉　中书相公豨亭闲宴依韵

雨霁秋光晚，亭空野兴回。

沙鸥掠岩去，豨水上阶来。

客傲风欺帻，筵香菊在杯。

东山长许醉，何事忆天台。

徐铉

徐铉　重游木兰亭

缭绕长堤带碧浔，昔年游此尚青衿。

兰桡破浪城阴直，玉勒穿花苑树深。

宦路尘埃成久别，仙家风景有谁寻。

那知年长多情后，重凭栏干一独吟。

徐铉

徐铉　朱处士相与有山水之愿见送至南康作此以别之

怜君送我至南康，更忆梅花庚岭芳。

多少仙山共游在，原君百岁尚康强。

徐铉

徐铉　茱萸诗

万物庆西成，茱萸独擅名。

房排红结小，香透夹衣轻。

宿露沾犹重，朝阳照更明。

长和菊花酒，高宴奉西清。

徐铉

徐铉　自题山亭三首

簪组非无累，园林未是归。

世喧长不到，何必故山薇。

徐铉

徐铉　自题山亭三首

小舫行乘月，高斋卧看山。

退公聊自足，争敢望长闲。

徐铉

徐铉　自题山亭三首

跂石仍临水，披襟复持冠。

机心忘未得，棋局与鱼竿。

徐铉

徐铉　走笔送义兴令赵宣辅

闻君孤泛荆豨，陇首云随别恨飞。

杜牧旧居凭买取，他年藜杖愿同归。

徐雪庐

徐雪庐　题{左山右昂}山禹庙石柱

洞庭之阴小山幽，百灵雄卫来高邱。

我当十月值乱离，攜家远逐湖之洲。

湖光接天晚浪静，树色照野晴云浮。

霜黄林头橘柚熟，日冷波底蛟龙愁。

北方兵马想已到，南国城郭谁能收。

我今买酒且消忧，醉舞拔剑挥斗牛。

会须投笔去封侯，斩取盗贼清南州。

徐逊绵

徐逊绵　句

士死惟留姓与名。

徐俨夫

徐俨夫　春晚

门掩春深过客稀，绿阴时复数红飞。

痚帘半卷荼醾雨，小立黄昏待燕归。

徐俨夫

徐俨夫　贺黄见山应荐

莫道功名负见山，老天须向定中看。

但教有子能登第，远胜先生自得官。

秋日几人夸鹗荐，春风容我共鹏抟。

卜邻自有东君约，一笑樽前万虑宽。

徐俨夫

徐俨夫　上郑丞相

新乐初滥觞，孰闻正始音。

末流遂滔天，尽入侏离衿。

一夔亦足矣，焉用喧秋吟。

愿洗笙笛耳，悉意尊球琳。

听者或酣卧，岂识君子心。

凤兮复观兮，来仪当於今。

徐俨夫

徐俨夫　直钩和韵

一曲湖边一钓矶，桃花风定柳绵飞。

渔人岂识濠梁趣，只解沙头尽醉归。

徐彦孚

徐彦孚　和王公觌赏海云山茶合江梅花

万蕊山茶傍腊开，一番春信入江梅。

追游共按黄金辔，纵赏还倾白玉杯。

浓艳迎风香断续，疏枝横月影徘徊。

隼旟不负登临兴，更约携朋载酒来。

徐一山

徐一山　湖上

堤上柳依依，柳风吹絮飞。

帝京三月尽，客子几时归。

山近鸟栖早，花残人买稀。

尽多湖水在，谁与浣尘衣。

徐一山

徐一山　偶成

一见青山便是家，苦无人可共烟霞。

枯肠不受春风腻，莫汲花边水煮茶。

徐谊

徐谊　石井泉

布谷催春又一年，使君风斾为翩然。

清冷彻处真无际，果见灵源发漏泉。

徐谊

徐谊　石井泉

川原膴膴小曾峦，千古英雄剑气寒。

渗漉仁风并义泽，只今光焰在毫端。

徐谊

徐谊　石井泉

发挥有待天须靳，隐显人间未得知。

翰林主人工墨客，它年稚子亦能诗。

徐谊

徐谊　游沩山

我行之宜阳，便作大仰游。

上有参天松，下有漱石流。

群峰拱梵宇，层层閟清幽。

老禅雅爱客，要作数日留。

泉石疗我饥，竹风销我忧。

征尘积经年，可以少涤不。

绝胜秋江上，独钓沧浪舟。

所恨招不来，莫我更唱酬。

徐谊

徐谊　谪官南康军

花飞片片上衣襟，拾得飞花寘柳阴。

莫遣便随流水去，东君应有惜花心。

徐逸

徐逸　村居

酸甜半熟山头果，红白争开屋角花。

紫户不关春睡足，太平多在野人家。

徐逸

徐逸　蒿

驼峰彘脔蹯取熊，百金不满箸下供。

朱门人物多伟岸，一字不识神氏蒙。

深林蒿荠最强项，不肯失身羔酒胸。

徐逸

徐逸　梅花

咸平处士风流远，招得梅花枝上魂。

疏影暗得如昨日，不知人世几黄昏。

徐逸

徐逸　偶题

病身郁屋等惊蛇，埃壒何堪举手遮。

四海知心是明月，一生结客得梅花。

风摇酒浪红鳞小，香暖歌云翠葆斜。

休问画桥西去路，要凭消遣旧生涯。

徐逸

徐逸　昼眠治平寺

频年游览不暂寘，野艇往来无水程。

雨休最好是鸥浴，风静更清闻鹤声。

酒家新熟欠前账，僧榻借眠余宿酲。

崧高泰华未挂眼，鬓影萧飒难为情。

徐应镳

徐应镳　绝命词

二男并二女，随我上梯云。

烈士甘焚死，丹心照紫雯。

徐应镳

徐应镳　赠周孝子二首

卜吉崇岗思怆然，双魂同閟昼如年。

山中细草初回碧，庐墓人啼血色鲜。

徐应镳

徐应镳　赠周孝子二首

一自仙游去不回，徒令孝子有余哀。

他年华表归来后，知是人间几劫灰。

徐泳

徐泳　访孔文学

山绕晴溪水绕家，市槐坛杏夹溪斜。

门庭不剪青青草，留待春风两部蛙。

徐泳

徐泳　寿广东陶漕

龟灵鹤爽一舑仙，膝上横桐漱玉泉。

闻道妙堂访耆旧，未容归种石庄田。

徐泳

徐泳　寿广东陶漕

一幅飘飘漉酒巾，冰髯霜鬓两清新。

欲知冠冕都无意，自是羲皇上上人。

徐泳

徐泳　寿广东陶漕

古人风帽古人心，独处胡床拥鼻吟。

曾道先生清似水，东篱无惜种黄金。

徐泳

徐泳　寿广东陶漕

句激西江万丈流，此心端欲赋归休。

时时只把诗囊锦，换得萧骚两鬓秋。

徐泳

徐泳　寿广东陶漕

晓了罗浮杳霭中，一琴一剑一枯筇。

官清便是长生诀，谩把丹砂问葛洪。

徐用亨

徐用亨　嘲教授

谁把先生号冷官，令名深愧馥秋兰。

孟公岂是陈惊座，子夏元非杜小冠。

泾渭合流虽若混，云泥夐绝不相干。

寄言世上多风鉴，一笑何妨改眼看。

徐庾

徐庾　诗一首

程昰当年一匹夫，不操三尺正群愚。

片言能使争心息，万里江山姓与俱。

徐棫翁

徐棫翁　凤凰台

只合台前賸种桐，万柯摇碧护春风。

纵无丹凤重来此，且障长安落日中。

台前烟草接青徐，台后风花满殿庑。

千里暮涛空寂寞，醉人春色正西湖。

徐遹

徐遹　赋门同舟赴省举

陈李张黄苏与周，更添徐子分相投。

竹林风月连三郡，北宿光芒聚一舟。

作者定知同议论，争臣顿是合谋猷。

胸中各有平津策，此去知谁作状头。

徐遹

徐遹　琼林宴罢作

白发青衫晚得官，琼林宴罢酒肠宽。

平康过尽无人问，留得宫花醒后看。

徐元杰

徐元杰　别昩江易耕道

点勘窗前昼景舒，豁人双眼绿阴敷。

明方寸地通三级，会一理中该万殊。

静体阳工生意思，密融心匠活工夫。

丁宁后会秋风鹗，万里青冥是坦涂。

徐元杰

徐元杰　部中观新竹有感

粉署窗前小竹林，子孙蛰蛰得春深。

土膏肥迸苍龙角，地发抽迟紫玉簪。

檐近十分饶宿溜，墙高终日硋层阴。

南风昨夜阳和透，放出参天劲节森。

徐元杰

徐元杰　初夏

横波泪竹纹铺簟，叠雪轻罗香剪衣。

清夏槐生风细细，新秋麦涨雨霏霏。

徐元杰

徐元杰　次韵何陆二别驾同游灵山阁三首

平分风月两悠哉，胜践春浓花未摧。

萧寺适今重建阁，兰亭怀古共流杯。

典型二老溪山重，唱咏诸公今日开。

憀我枯肠元蹇涩，底教头上片云催。

徐元杰

徐元杰　次韵何陆二别驾同游灵山阁三首

闻说精蓝颇壮哉，天教杰栋起崔嵬。

檐前山色呈螺髻，槛外溪光献玉杯。

对景自应双眼豁，忧时应得笑颜开。

唤回忠定遗芳躅，衮衮云霄步武催。

徐元杰

徐元杰　次韵何陆二别驾同游灵山阁三首

彼美前修亦伟哉，岿然风雨不能摧。

人新人古怀斯阁，春去春来付一杯。

游兴漫随流水去，衰眸长对好山开。

销凝往事凭栏久，杜宇一声烟际催。

徐元杰

徐元杰　次章守鹿鸣宴韵

儒宫新创俯青溪，上挹魁躔踵旧规。

鹗荐联名充赋日，龙飞亲策采言时。

指迷承学云中路，珍重贤侯席上诗。

只有梅花知此意，东君著眼是先期。

徐元杰

徐元杰　次赵守鹿鸣宴韵

邦侯光价擅文场，密印心胸书传香。

鸣鹿载歌苹野什，骄骅群跨杏园芳。

阳春有脚葭吹管，生意无边柳著行。

已报主人环玉立，与观宝句递春坊。

徐元杰

徐元杰　村家

疏烟落日路三叉，败叶乾风屋数家。

场圃毕工梁月出，傍檐红女绩丝麻。

徐元杰

徐元杰　大巧

大巧工夫本不全，清光凿破未教圆。

岂无妙补苍穹手，修满冰轮送上天。

徐元杰

徐元杰　登灵鹫千佛阁为往山野堂绍祖留题

强支疲薾此跻攀，屈指曾游十载间。

方丈喜添千佛阁，双眸陟豁四围山。

可无可有僧衣钵，随得随供佛面颜。

门外雪深知几许，只消透得个重关。

徐元杰

徐元杰　登仙人掌山

山名仙掌足盘桓，未醉黄花半日閒。

更上一层高着眺，此身拟可透天关。

徐元杰

徐元杰　供铨部职

愚生何幸圣明遭，官府宫墙上界高。

冰雪身心参宿列，日星条令揭天曹。

二南美意存周召，九德淳风慨禹皋。

我亦空餐憀汝士，谆谆惟切痛民膏。

徐元杰

徐元杰　馆中分韵钱李大著出守上饶

赤城乌府家，忠信以为宝。

当年璧海珍，摛文绚春藻。

光焰万丈余，膏丐渊浩浩。

梯级丹霄宽，声名日杲杲。

几载造笋班，细武历蓬岛。

恬淡简世味，真实契穹昊。

兴感秋风莼，梦绕春色草。

有欲为留行，不可夺所抱。

乃眷古江城，姑烦寄牙纛。

除目出修门，髈颂生野老。

清透溪冰寒，明映岩月好。

心倾子衿青，魄秎猾隶皂。

饥岁忍流甿，烈风助淫潦。

其如来暮何，弗翅苏雨槁。

疾驱召父车，增峻尹铎堡。

顾余学独晚，遇李愧弗早。

兹尾群士僚，乃阶二天造。

恩休到松槚，庆色满粱稻。

赋别无佳言，劼毖有真祷。

只恐难久外，端不竣及考。

宠褒腾玺书，虚竚副旒璪。

其以公之归，出手扶世道。

徐元杰

徐元杰　和怀玉本老

失脚天台绝顶峰，又来怀玉乱山中。

琼桥去后无消息，禅月重重有案公。

徐元杰

徐元杰　和金兄

大学融智门，至善在所止。

明德与新民，贯通无异理。

万折水必东，千古吾晦翁。

考亭追杏坛，犹存舞雩风。

昔者学易堂，粤山宽閒野。

此道闻而知，笃信无虚假。

尚有刘静春，至理共乐循。

我登二老门，天方寿斯文。

服膺善恐失，适正杜邪曲。

当时片言下，问道不隔宿。

学易堂已空，谁与鞭凡庸。

静春正耆庞，抠衣尽从容。

襟谊子崇笃，远来顾茕独。

作诗念清新，愧我言腐熟。

四海皆弟兄，尚友惟辅仁。

春草正碧色，话别同敷陈。

徐元杰

徐元杰　和李文溪送青云道人归杭韵

丹成会见君身蜕，我欲从之更问天。

唤醒横江孤鹤梦，凭君持此叩坡仙。

徐元杰

徐元杰　和汪君

胸次秋风涧底苹，坐间那得此嘉宾。

诗来香迸宵人屋，笑杀元规尘汙人。

徐元杰

徐元杰　和袁守

和糴存和气，春生垦陃时。

民庸天上见，岁事腊前知。

吾谚诸侯度，谁褰使者帷。

乐民之乐者，犂雨趣耕治。

徐元杰

徐元杰　和章宰访祝子寿来青书院韵

文昌因祖饯，郎宿问斋名。

枉驾一朝款，寒窗千载荣。

未花梅索赋，堪杖竹径行。

自得来青句，出泉不可清。

徐元杰

徐元杰　和祝子寿作诗须索意韵

翰墨绝畦私迳，言词中律度。

笔落风雨惊，诗是江山助。

不食烟火语，说到精髓处。

升堂必入室，由道谁不户。

达者无后先，成贤特指顾。

要亦认意思，初不在章句。

伊欲登坛场，且阔著地步。

其中有活法，此理若大路。

所差只毫厘，相去已冠屦。

兰室味本同，莲社约此去。

把定心鸿鹄，直须盟鸥鹭。

多才夙究明，一见已颖悟。

貂续不胜情，用得以布露。

徐元杰

徐元杰　荷花

鼓角声中璧月光，竹舆十里绕横塘。

碧摇仙子凌波袜，红散天丝织锦裳。

仿佛若耶溪上路，栖迷太华井边凉。

入城不觉东方白，吹散一身风露香。

徐元杰

徐元杰　湖上

花开红树乱莺啼，草长平湖白鹭飞。

风物晴和人意好，夕阳箫鼓几船归。

徐元杰

徐元杰　画龙

峥嵘头角见龙神，画者微茫画得真。

一夜风雷捲将去，沛为膏泽下於民。

徐元杰

徐元杰　及第谢恩

圣朝天子荐临轩，嘉与愚臣究本原。

天地两间拊景运，唐虞三代印微言。

憀无一德酬清问，猥玷初班误圣恩。

一节誓坚忠与孝，立身端不负乾坤。

徐元杰

徐元杰　甲辰恭和御制

衮衣日月烟当轩，光逮刍荛采众言。

内外修攘明治体，忧勤终始养心源。

英髦瑞列霜中干，治化春回雪里根。

愿溥需云苏物槁，九垓滂沛洽君恩。

徐元杰

徐元杰　饯江东绣使庸斋赵玉堂二首

天上玉堂辞宠荣，却持玉节按江城。

惟刑之恤民不悦，不怒而威吏胆惊。

有脚春来陶化日，无心云出雨苍生。

个中运量常提醒，元气循环昼夜行。

徐元杰

徐元杰　饯江东绣使庸斋赵玉堂二首

福星分野大江东，道味蓬山聚话中。

漠漠暮云诗兴感，依依何日酒樽同。

虚心无我爰咨度，养气知言协粹冲。

望切衮归基宥密，可能无梦到周公。

徐元杰

徐元杰　饯刘恭父二首

割镫难留乘马东，花枝争看袅长红。

衮衣空使斯民恋，绿竹谁歌入相同。

徐元杰

徐元杰　饯刘恭父二首

乐事迟回致岁丰，几多遗爱在湘中。

须知楚水枫林下，不似初闻长乐钟。

徐元杰

徐元杰　饯上饶推幕叶西涧召为国子录二首

魁耀来从古赤城，三年冰水一般清。

莲池婉婉中流砥，米廪行行要路程。

悟主谠言须启沃，康时伟业待恢宏。

却憀痚窳深知遇，别后音书等弟兄。

徐元杰

徐元杰　饯上饶推幕叶西涧召为国子录二首

客有携来端水珉，天然中界玉圭形。

送君早入薇垣紫，结劄先登藜阁青。

要看濡毫香典籍，直须提笔福生灵。

端凝正笏如山立，匪石斯心社稷经。

徐元杰

徐元杰　饯永丰易丞赴庾檄

世道圆通更直方，松阴庭院亦声光。

眼明英簜公题品，身入芙蓉婉赞襄。

田里叹愁从此达，公私幽枉待君扬。

更烦好干东君造，一道奸贪凛雪霜。

徐元杰

徐元杰　郊行

百花只被一晴催，一出郊行花尽开。

携杖奚奴趁先去，路迷青草却回来。

徐元杰

徐元杰　来青书院桃花

塞满乾坤本是仁，更无一物不洪钧。

山桃自不知粗俗，也与梅花斗早春。

徐元杰

徐元杰　旅舍灯

荒居雨醒已昏黄，败壁张灯四散光。

相待村炊同坐久，更陪幽梦入更长。

屋头鸡唱惊孤枕，门外马嘶催晓装。

僮仆告行吾亦去，空房留尔重凄凉。

徐元杰

徐元杰　梦神人曰公当以是字名庵觉来赋是庵诗

审是须防自是偏，四通八达路平平。

伊周孔孟是心一，尧舜汤文是道传。

善恶正邪书里月，行藏用舍性中天。

圣贤万语千言订，个字来从太极先。

徐元杰

徐元杰　琼林宴恭和御制

丹墀密勿对尧言，忠款拳拳实恋轩。

帝学缉熙方显行，圣心左右已逢原。

光昭宝画敷明训，仪侈琼林匝异恩。

百拜赓歌天日皎，报君惟有此心存。

徐元杰

徐元杰　入讲论语二首

温温中旨肃传宣，鲁语书陈诵说专。

圣意聿宗伊洛训，愚臣谨绎考亭编。

寸心普物根源地，百拜承颜咫尺天。

尧舜吾君持所学，敢陈他道对王前。

徐元杰

徐元杰　入讲论语二首

躬承清问及年丰，蚕麦今还与旧同。

稼穑艰难周圣虑，农桑劝课即田功。

志民深闵僖公雨，勤业犹存豳国风。

恳恳召和关主德，我皇心直与天通。

徐元杰

徐元杰　山行

步绕青秧绿水间，春畦交错路回环。

老翁牵得牛当路，恐碍人行却复还。

徐元杰

徐元杰　书安象祖静轩有感

太极即人极，坤爻德不孤。

直方真主宰，敬静实功夫。

老桧霜中干，寒梅雪里株。

常惺惺法处，收敛物俱无。

徐元杰

徐元杰　送陈国珍之官鄱阳

盟缔慈恩十四年，匆匆话别戍梅仙。

便家泽国冰溪壤，得庇皇华刺史天。

事到直须行已志，官卑最喜近氓编。

许多静定清修力，警戒声名企昔贤。

徐元杰

徐元杰　送郡守

郎围师阃重王人，朝绩民庸简帝宸。

屈此偏州何小小，伟哉仁牧自肫肫。

下车福十余万户，褒玺杘三百六旬。

廉恕公勤持四字，皐疴疾痛切吾身。

显幽一理初开镇，抚字丹心肃告神。

动有发明基学力，略无凝滞见情真。

智常周物能容物，政每近民深得民。

居理家庭培玉植，烛临官吏皎冰轮。

行其无事州闾靖，急所当先夙夜寅。

溪以玉名闻莹洁，岩如日色共晶新。

吟肩峭若灵峰峙，诗骨清於南涧滨。

坐啸中和堂上邃，犹存正始古音淳。

无心云出当年岫，有脚阳生此地春。

不忍一毫伤赤子，了知方寸即苍昮。

邦人镂胆交相语，糴事关心尤至仁。

往者过征罗罹暴虐，甚而乾没启嚣嚚。

炎天陆运枯膏血，累月肩担摧骨筋。

五百里程陪搭斛，四千钱费各沾巾。

农夫搔动征夫苦，行者攫挐居者嗔。

所幸天高常耳下，惟公露祷悉言谆。

一分宽受一分赐，半减谁知半减因。

问谷几何先给直，作舟用济广通津。

听民乐与官为市，如己隐忧眉辄颦。

怨气收声回逸乐，欢谣鼓腹饱轮囷。

时暘时雨孚祈祷，不豫不游忘苦辛。

泉漏有恩详审处，药伤无地不咨询。

昔襦今裦同歌范，万口一辞方借恂。

邦计索程随日了，后来成轨要人遵。

眷怀趣趁周行武，德意难忘召父亲。

将指观风兼畀节，举头近日蚤垂绅。

甘棠蔽芾思留躅，英簜瞻依忍出闉。

倪旄攀辕风解愠，旌旗遮道雨清尘。

筠笼映日成清閟，秧马衔烟布绿茵。

旧治密邻新治壤，徐行便直部行巡。

建台及境虽迎徯，过阙留班定侃闇。

准拟助和商鼎鼐，雍容成道汉丝纶。

职亲地近訏谟密，言听谏行膏泽均。

局面转新棋著定，方书如古药材抡。

公私节用纾民力，勇智合谋恢地垠。

襄汉经营蚕路陃，江淮联络雁臣宾。

年登所至粮栖亩，令信何难楮即缗。

君相简知惟笃实，古今难泯只忠纯。

吾家自有青毡物，时节合参洪化钧。

一州一道推而准，此土此民同所珍。

自揆偶然声气叶，相亲深处髓肌沦。

送行万兔难密尽，歌此以旌良吏循。

徐元杰

徐元杰　送上饶皇甫宰

天下邑无不可为，在人忍耐自为之。

信能宁心办坚苦，事到难处天扶持。

民吾同胞痛皐切，何忍横敛类剥肌。

心诚求之若子保，人亦怀之如母慈。

上饶迩来号凋剧，苟焉称贷负赖随。

况多权官惨剥割，又肆席捲公化私。

吏奸得售科罚计，等第输钱与断词。

词人欲休休不得，充庭塞狱缠累累。

公来愤悱感动处，与认前时已贷赀。

谓令亲民民必及，民固可欺天莫欺。

民脂民膏供我禄，胡宁又割民膏脂。

催科仅仅欲逃责，毫分不忍科罚施。

奉公洗手附庸邑，一孔一粒归州司。

请俸有时不给用，月索庄课来助支。

屡典缗钱代月解，几回过我同攒眉。

听讼元不以惮烦，使之无讼而民宜。

相安田里閒耆保，懒出市廛讴耄倪。

日长喧雀堪罗设，星散饥乌靡孑遗。

花酣满县春风遍，草茂虚囹天意滋。

君之来也蹙頾告，蹈此汤镬出未期。

屡效渊明归去感，不求赫赫声名驰。

自甘阳城书考下，谁曰闷闷政术卑。

隐隐绰有棠阴地，忽乃遽及瓜戍期。

自上而下有公论，辕辙依依动去思。

吏卒将迎相告语，东君政化尤可推。

义居孝友能为长，睦族慈幼存成规。

里仁为美典型在，居家既理官可移。

此番政事行无事，默与古者气象追。

君今既展朝天旆，行人路上口成碑。

予岂栖栖为佞者，特告方来共鉴兹。

徐元杰

徐元杰　送绍兴叶帅改当涂

八年于外与民宜，遍历穹台阃又麾。

襟度乾坤无忤物，鬓髯霜雪却缘谁。

宽平到底人怀去，廉靖如初帝简知。

受善如流闻义勇，真诚端以古求之。

徐元杰

徐元杰　送绍兴叶帅改当涂

人言禹会即当涂，上曰芜湖抵鉴湖。

姑少副公求去尔，匪伊有诏盍归乎。

知心霜月浑无滓，回首春风定与俱。

憀愧蓬莱宾客后，愿言陪侍入天衢。

徐元杰

徐元杰　送畏斋何监簿添倅解替东归

春风行李万篇诗，明月归舟几片碑。

千载岫云佳话柄，两年怀玉淡生涯。

已闻北阙飞丹诏，早趁南薰度赤墀。

历历口开天下事，直声元是九重知。

徐元杰

徐元杰　送尹子潜赴省

吾侪怪世好，心事老天知。

梦寐符前说，轩翔定此时。

故家当有后，造物本无私。

雪里阳春脚，梅开第一枝。

徐元杰

徐元杰　送俞兄赴省

得隽文场气勿盈，便扣捧玉谨持盈。

乡邦毕竟辰年好，冰雪身心上帝京。

徐元杰

徐元杰　宿部观铨法苦蚊

炎方典礼始郊迎，夜宿铨闱暑气清。

万物洪纤俱夏长，九天宽大遍春生。

眼明剔蠹牙签滑，手倦驱蚊玉箑轻。

我自黑甜深帐稳，不容形遁晓窗明。

徐元杰

徐元杰　题方氏绿野园三首

佳景环深院，开门远俗邻。

径幽通鸟雀，溪迥隔风尘。

客过宜樽酒，时来与物春。

好风为我至，萧散足怡神。

徐元杰

徐元杰　题方氏绿野园三首

众木欣欣茂，扶筇到故家。

楼高春月晓，池曲暮烟斜。

物公迁无定，徘徊兴自嘉。

悠然尘外想，随意乐年华。

徐元杰

徐元杰　题方氏绿野园三首

春昼情无限，欣看绿野丛。

折花红带露，种竹晓生风。

自有悠閒趣，何须绘画工。

名园多胜致，高咏与谁同。

徐元杰

徐元杰　题金华徐伯光义聚规约

至矣前人惠后人，爱之无不用吾情。

寸心千虑规前定，六世一门家太平。

愈久愈教同保守，不容不念始经营。

业为可继宜休养，夜夜春雷鼻息鸣。

徐元杰

徐元杰　题金华徐伯光义聚规约

每慨人无善后图，荡然家检亦何痚。

眼前漫不知由己，身后谁能管得渠。

喜见双溪今轨范，更绵一脉古诗书。

了知斯聚更斯义，散及宗枝广义居。

徐元杰

徐元杰　题金氏三桂堂

见说庭阶玉树芳，薰教书史郁心香。

鄐诜林峙应难并，燕窦枝繁未足方。

莫羡三槐森钜府，且看三桂列华堂。

多闻直谅成三益，松竹梅花共雪霜。

徐元杰

徐元杰　题静轩

主静非专在静时，至於动处亦随之。

圣贤学问惟知止，敬义工夫要夹持。

所养勿忘由勿助，其中何虑又何思。

莫教鹘突名轩意，物诱情迁几坐驰。

徐元杰

徐元杰　题李氏云庄

云本无心出，庄非有意名。

午供雷腹实，晓带月痕耕。

身世随舒卷，山村任晦明。

饭疏浮富贵，畎亩但存诚。

徐元杰

徐元杰　题日者李成斋所藏李文清幅

相公提笔福苍生，印得当年命术精。

钧翰珍藏塞翁马，六丁严护不容惊。

徐元杰

徐元杰　题严陵潇洒亭

天遣溪山付客星，翠屏中界玉澄泓。

无边潇洒寸心远，有分登临双眼明。

净洗胸中参范老，细於诗里勘元英。

千年相望神相入，一脉清风要主盟。

徐元杰

徐元杰　题俞簿梅阜书院

浅清溪浒瘦山巅，净洗肌肤冰雪天。

偏向书窗伴幽独，不教尘俗滓婵娟。

徐元杰

徐元杰　题赵南卿愚山

愚山山上谪仙徒，到底真愚却不愚。

山色长供诗料富，山居赢得俗尘无。

逍遥天地南华子，隐约箪瓢陋巷癯。

定力不同山不改，一生双眼不渠孤。

徐元杰

徐元杰　题竹洲

人之生也直，此君亦如是。

我酷爱此君，臭味相本相似。

方其出地初，一种根萌异。

刚特俨不回，钧石莫障蔽。

日夜之所息，雨露之所渍。

玉成修茂姿，表表在天地。

其静专似仁，其动陃似智。

其肃然似礼，其凝然似义。

虚中纯白生，似信不容伪。

在人该五常，在天足五气。

六月苍苍寒，不附炎热势。

雨雪披猖中，弹压万凋瘁。

似正色立朝，忠诚著於世。

似广厦万间，共荫足以庇。

似闻伯夷风，顽廉懦立志。

似坚子卿节，夷险无二致。

似见鲁仲连，不复论鄙事。

似识元紫芝，顿消名与利。

子陵钓严滩，太公钓璜渭。

风月一竿中，相从神骨契。

持此叩竹洲，考功言外意。

徐元杰

徐元杰　挽都大王郎中二首

魁望西来职秘丘，年家托好叙绸缪。

身为僚友两三月，公肃皇华百八州。

列纬载班清剧耀，高风遽耀，

高风遽勇急中流。讣闻落晚呼天咽，

涕泗交颐重所忧。

徐元杰

徐元杰　挽都大王郎中二首

一门孝友古难为，坚苦端凝更自持。

如此典型今代少，粹然言论满朝推。

若人已矣嗟何及，魂气信乎无不之。

楚水芗溪生死地，英灵上诉九原知。

徐元杰

徐元杰　挽分宁张少仙二首

貌与心俱古，岁寒松桧苍。

学高眸炯月，吟苦鬓先霜。

能赋秋宾早，收功晚节香。

满门弓冶趣，有鹗待云翔。

徐元杰

徐元杰　挽分宁张少仙二首

当路知公谂，搜扬入剡科。

才难行志易，官小及民多。

北部劳人耳，东皈奈命何。

邮音嗟忽断，空有泪滂沱。

徐元杰

徐元杰　挽黄制属

家传山谷旧簪缨，志业刚豪早有声。

二子学文能绍志，一官拜命竟辞荣。

琴斋不听惊人语，钺阃空留荐剡名。

借问松坡谁是主，痚梅淡月两凄清。

徐元杰

徐元杰　挽克斋陈先生四首

薰炙儒先早，朱门授受亲。

去寻颜巷乐，归咏点雩春。

道妙穷精一，心传有省循。

乐天知命者，忧道不忧贫。

徐元杰

徐元杰　挽克斋陈先生四首

亲养九旬余，先生寿亦如。

学充淇澳美，训释济南书。

诸老经筵送，俞音宠渥疏。

惜非程子聘，中沮亦时欤。

徐元杰

徐元杰　挽克斋陈先生四首

师承心独切，於道愧无闻。

几载钻坚叹，前年枉教勤。

墨车回可赞，晋鄙善潜薰。

道脉惟其寿，天胡遽丧文。

徐元杰

徐元杰　挽克斋陈先生四首

痛惨哲人痿，愚缠丧母悲。

遡风怀绋路，泣雨写哀词。

学本藏诸用，行皆笃所知。

惟余经训在，交付有孙枝。

徐元杰

徐元杰　挽前南剑添倅杨料院

泣别监州隔死生，薄云兹义更何人。

草青彭蠡湖边晓，花满江郎峰畔春。

每慨共官惟气直，略无片语不情真。

西芹香火家家意，所欠笺天泽徙薪。

徐元杰

徐元杰　挽求志居士王料院二首

奕叶文宗盛，如公罕与俱。

源流传紫橐，题品重洪枢。

渏左清名凛，江南政绩殊。

二难芗共荐，生死亦同涂。

徐元杰

徐元杰　挽求志居士王料院二首

身忝蓬莱客，抠衣谒使臣。

麈谈频款曲，樽酒屡殷勤。

政事钦前迹，诗书耸旧文。

话言犹在耳，不忍哭公坟。

徐元杰

徐元杰　挽王迪功

徼好年家后，知公月旦先。

宠荣身外物，孝友性中天。

贀￡自怡堂得，诗从犹子传。

故园遗迹恨，月落早无边。

徐元杰

徐元杰　挽吴准斋

壮岁能官不厌卑，怆怀霜露蚤知几。

扣其学问中心得，如此典型今代希。

天子诏之坚逊避，朝端达者夙瞻依。

甲辰重晤言前定，痛述生平泪忍挥。

徐元杰

徐元杰　挽辛宪若五首

在昔我先翁，礼廑先正隆。

潭潭带湖府，凛凛玉溪￡　。

夜韭觞筹里，春花唱咏中。

怀哉秋水去，世好孰如公。

徐元杰

徐元杰　挽辛宪若五首

荣显宜超躐，威声憺外陲。

边疆多巑历，麾节两朝推。

范子甲兵有，张名草木知。

急流缘底勇，路口岘山碑。

徐元杰

徐元杰　挽辛宪若五首

十载居间学，瓢泉映洁清。

陶潜黄菊趣，杜老白鸥盟。

云自无

出，春随有脚行。

知非古巴蜀，使指若为情。

徐元杰

徐元杰　挽辛宪若五首

旌廉优召节，丐佚得临漳。

静退家庭旧，清芬滋味长。

病中知命见，力上赴冠章。

了了遗言善，虽亡实不亡。

徐元杰

徐元杰　挽辛宪若五首

着义门墙旧，交游手足如。

方勤来妣赙，忍写慰公书。

继世多先烈，诸郎总令誉。

观音山路黯，飞些重欷嘘。

徐元杰

徐元杰　挽宜春赵别驾二首

丛桂论文旧，辛酸话早年。

虀盐朝惯苦，膏火夜无眠。

一第酬初韦，殊勋策步仙。

激昂英气宇，缓步亦霄躔。

徐元杰

徐元杰　挽宜春赵别驾二首

诗债松边了，鉯荒賸种花。

云程衡麓雁，风味仰山茶。

白玉楼成速，金銮事可嗟。

桃源千古恨，寒日惨啼鸦。

徐元杰

徐元杰　戊戌恭和御制

明庭亲策广蒷贤，识治朋来谊少年。

肆秩琼林宾燕衎，载颁宾画宠光延。

此时礼乐三千字，他日丹青数百篇。

蝼蚁怀忠赓帝咏，相先事业誓神仙。

徐元杰

徐元杰　戊戌馆中分韵饯刘秘书

圣明钦恤重皋陶，一日飞星五使轺。

方幸蓬山陪末属，遽瞻英簜隔层霄。

谆谆天语扶邦计，念念民生弼教条。

轻重适权孚简眷，金鸡山色谶鸡翘。

徐元杰

徐元杰　席间和周颖斋韵

清泉白石诱登临，净瞰轩窗竹一林。

隽永如君真有味，膏肓和我不须鎝。

流行坎止人难必，果育蒙亨力要深。

一笑相逢邀一勺，喜渠介洁似侬心。

徐元杰

徐元杰　雪

瓦声初听响疏疏，顷刻庭除百斛珠。

寒雀不知来啄米，群鸡粥粥亦相呼。

徐元杰

徐元杰　讯剑浦主簿詹栋斋

竹林饥午隐禅扉，合傍鸾栖亦此栖。

时一参寮茶供罢，可能无语到双溪。

徐元杰

徐元杰　丫头岩

丫头不是女丫鬟，把作坚牢担拄看。

撑定东南天半壁，镇教双耸碧云端。

徐元杰

徐元杰　以琴送郡守二首

诗翁雅镇玉溪山，褒玺飞来玉节还。

为报佳音天日近，南薰殿里正催班。

徐元杰

徐元杰　以琴送郡守二首

天朝交口重声名，公自翛然物外情。

氓有焦桐旌往恋，当年靖献与俱清。

徐元杰

徐元杰　咏以人与天地万物为一体刻印章诗

三才中立囿形均，昧者拘拘利乃身。

不道有身皆有血，岂应知我不知人。

其间一物容亏性，是即四肢顽不仁。

洞洞八荒皆我闼，豁然窥见等天真。

徐元杰

徐元杰　游鹫峰赠埜堂和尚

目断天鹅影不留，梵风吹落鹫峰头。

野堂四大无窗壁，散诞当年个野牛。

徐元杰

徐元杰　又用韵答何上舍

腊雪多为瑞，丰穰隔岁知。

林峦银劒戟，苑囿玉壶池。

映几孙书饱，卧冰祥母饥。

疾风看正色，余事付清诗。

徐元杰

徐元杰　又赠日者曰清朝贵官

歆艳清朝作贵官，人人都把命来看。

未言造化穷天理，且据干支铺卦盘。

富贵热中从古有，功名向上每才难。

荣枯勘破花开落，始识霜松自岁寒。

徐元杰

徐元杰　又赠术士薛镜台二首

儒流今以术为资，满腹星躔洞隐微。

自号镜台须自照，逢人休浪泄天机。

徐元杰

徐元杰　又赠术士薛镜台二首

始吾为养喜徼荣，今恨孤孱感慨增。

白发满头何所用，只存忧愿数年登。

徐元杰

徐元杰　云锦堂

太湖之阳景绝奇，乾坤轩豁呈端倪。

分将一派清涟漪，南宫幻出红琉璃。

朝暾未吐烟露垂，碧纱裯里眠江妃。

六月火繖张赫曦，姑射山寒冰雪肌。

妖嫺万态不敢窥，净洗却面凝西施。

欲雨未雨多峰奇，霞生岛上乘冯夷。

来从西蜀江水肥，似绚吴江枫落时。

水乡月午舟叶携，何处更觅昆明池。

问渠为此堂者谁，人与鸥鹭相忘机。

丹心缅慕周濂溪，爱其莹质生淤泥。

推门清风故人来，一一君子遍追随。

六郎姿貌当年非，肝肠染透铅与脂。

拈花摘叶儿女痴，弛却蚕丝牵藕丝。

纷华一扫 金飚吹，皮肤剥尽实不亏。

昼清人静茶烟飞，观云叶叶无停披。

千骑万缬古宝遗，底用漫天锦障帏。

恶其文著尚絥衣，浇灌道义培根基。

氤氲妙毓山泽姿，肤寸弥满天地维。

徐元杰

徐元杰　赞勉昶道者题经

念佛直须参佛透，看经容易悟经难。

声音未必如来见，盂钵长教岭上观。

了得含嗔痴一集，更超戒定慧三般。

祖师食尽人间蔗，千古留楂咬嚼看。

徐元杰

徐元杰　早起玉堂窗前俯方池有感

玉堂窗外小池深，香雾朝浮花气沈。

村杪亭亭鸦点墨，萍根发发鲤跳金。

中涵一勺渊泉定，上有九重天日临。

充广恩波无尽意，敢渝洁白寸丹心。

徐元杰

徐元杰　赠刀镊王诚三首

刀镊王生勇黜妻，痛怜白发有亲慈。

纷纷世上私妻子，闻有斯人死愧之。

徐元杰

徐元杰　赠刀镊王诚三首

汝家住近里仁坊，不恋妻儿恋侍旁。

父子性天非可夺，亲亲仁也盍揄扬。

徐元杰

徐元杰　赠刀镊王诚三首

妇人盖亦有仁心，只为冥顽溺爱深。

今此警之当愧死，何妨重理旧弦琴。

徐元杰

徐元杰　赠方介石

介石翁来契所思，骚吟风雅尽追随。

庾清鲍逸可无酒，岛瘦郊寒只有诗。

原不染尘圭窦适，未能忘世璧雍驰。

赋违恰限江天雪，说向梅花心事知。

徐元杰

徐元杰　赠风鉴神眼

世道支撑尽要人，阅人多后眼通神。

一朝相去三丞相，今昔同归识认亲。

徐元杰

徐元杰　赠鉴堂

方寸无尘眼有筋，如他图了几勋臣。

更烦提起丹青手，写出惊天动地人。

徐元杰

徐元杰　赠临川胡丈文求丛桂书院字

莫讶书斋小，其中天地宽。

毓成岐嶷粹，立取本原端。

掇拾童科易，恢弘道术难。

好培丛桂种，休作浪花看。

徐元杰

徐元杰　赠毛梅谷

弹琴须会钟子期，画梅莫逊杨补之。

墨妙坡仙助挥扫，雪晴霜夜月明时。

徐元杰

徐元杰　赠欧阳奇父偕弟卿赴省

中朝耆旧半沦亡，忧爱胡为畎亩忘。

我病不禁心痛折，天灾惟有涕流滂。

救时议论须知体，医国文章要识方。

期子声名相照映，好风天际雁成行。

徐元杰

徐元杰　赠日者李成斋

谭天玄彻李成斋，豫讯东风著早梅。

自昔不离三正备，谓予带得五行来。

穷通於我何加者，演测如君亦伟哉。

说到常人难说处，灵台湛处现星台。

徐元杰

徐元杰　赠日者林雪庵

雪庵笑我头如雪，雪干须知立岁寒。

会面炎炎朱夏日，门庭雪澹自相看。

徐元杰

徐元杰　赠日者庐生

相逢未纵谈天口，开口便教侬赋诗。

我语只堪供覆瓿，子行聊赠若为资。

忘忧对草閒供咏，溅泪看花重感时。

何日重来当刮目，只谈风月得舒眉。

徐元杰

徐元杰　赠日者杨应斋

烂柯山客命能知，人事更番一局棋。

甜卦易穷行苦卦，此时相语验他时。

穷通任理胡不可，灾福缘人要自持。

我老只堪渔钓隐，衰慵梦不到苍姬。

徐元杰

徐元杰　赠谈星叶生

至诚之道可前知，知命如君亦甚奇。

二十八星轮指掌，两三年事印蓍龟。

春来春去无元尽，花落花开自有时。

门外青山知此意，只教松柏镇如新。

徐元杰

徐元杰　赠香溪留君东上

近代骚人咏性情，随心而发自分明。

吐吞风月咽喉爽，咀嚼江山齿颊清。

溪邑近闻工比兴，君诗端可派宗盟。

马头雪絮吟鞭快，好办佳篇奏集英。

徐元杰

徐元杰　赠徐鉴堂

鉴堂均此号，兄与弟相先。

画以名家显，神於活法传。

以眸蟾皎洁，两袖羽蹁跹。

落笔人人似，柯山本是仙。

徐元杰

徐元杰　赠章酉仲

满门贤粹鹗横秋，文藻如君行愈修。

道本虚灵天内有，学於平实地中求。

坚凝力量诚无息，收敛精神外不浮。

充养腴丰随用显，大而敦化小川流。

徐元杰

徐元杰　蜘蛛

倦倚阑干小院东，蜘蛛惊雀堕虚空。

细看缕缕挂枝上，旋复丝丝收腹中。

偶尔得生诚险道，幸而不堕赖无风。

如何薄相才安迹，便欲经营网众虫。

徐元杰

徐元杰　直宿禁中

清和时候玉堂宣，愚亦何人厕讲筵。

但觉梦回深夜爽，不知身在九宵眠。

志裨君德从容地，恋切宸恩咫尺天。

愿散辉光烛幽隐，肯专荣耀贲金莲。

徐元娘

徐元娘　绝命诗

毓秀含华十六龄，慈韩口授十三经。

奇文不欲撑天地，大节偏教揭日星。

何姓移剑亡汉室，谁人复楚乞秦廷。

顾从一死明忠孝，碧血应留万古青。

弱质原归玉女峰，家亡国破恨重重。

椿萱已遂抒忠顾，昆弟先教殉难从。

热血千年啼杜宇，寒泉三尺照芙蓉。

堪灶宫院齐收北，忍听天朝长乐钟。

徐圆老

徐圆老　仙人石

花开炫红霞，景接长春壑。

终古斯石存，苍苔涴双脚。

安得洞仙来，重游跨白鹤。

徐月溪

徐月溪　含笑花

瓜香浓欲烂，莲莟碧初匀。

含笑知何处，低头似愧人。

徐月溪

徐月溪　句

要是此花清绝处，端如醉面读离骚。

青蛟煖昼拿云上，白雪深春压架香。

照眼妆新就，扶头酒半醒。

妖姿随变化，薄命易飘零。

娇困扶头怜半醒，淡浓宜面斗新妆。

并肩罂粟多含怨。具体牡丹惟欠香。

礬弟堕小白，梅兄怜老苍。

仲氏似白眉，表表金玉相。

鲜鲜金凤花，得时亦自媚。

物生无贵贱，罕见乃为贵。

薤叶秀且耸，兰香细而幽。

徐月溪

徐月溪　山茶花

山花又晚出，旧不闻图经。

花深嫌少态，曾入苏公评。

迩来亦变怪，纷然著名称。

黄香开最早，与菊为辈朋。

纷红更妖艳，玉环带春酲。

伟哉红百叶，花重枝不胜。

犹爱并山茶，开花一尺盈。

日丹又其亚，不减红带鞓。

吐丝心抽须，锯齿叶剪棱。

白茶亦数品，玉磬尤精明。

桃叶何从来，派别疑武陵。

愈出愈奇怪，一见一欲惊。

徐月溪

徐月溪　智果庵

居廛终是俗，饭罢即禅房。

竹荫一庭绿，荷分两岸香。

拙鸠呼雨缓，老衲补衣忙。

不厌频来此，岩深风自凉。

徐憊

徐憊　瀫波亭

瀫波亭下晚维舟，缥缈烟屏翠欲流。

忽地惊雷过溪面，连天吹雪下山头。

汀洲瑟缩藏鸥鹭，涯涘瀰漫失马牛。

自笑劳生日苍鬓，不知来往竟何求。

徐憊

徐憊　瀫波亭

古县幽亭胜景多，青春啼鸟每相过。

林间石磬风敲竹，水面金蛇日漾波。

得友且须频载酒，爱山何必更扪萝。

我来欲作无何醉，为子敲盘试一歌。

徐璋

徐璋　送举人

揭阳多士天下都，声名籍籍南海隅。

往往能骑龙马驹，唾手可捋於菟须。

大食刀听赤瓠壶，绿沈弓迸金仆姑。

太阿何止敌万夫，四海可归舆地图。

一举旌旗到三吴，全军接上甘泉书。

不比白面谢石奴，汉庭挺出万卷儒。

至尊含笑御玉虚，此时贤杰气焰舒。

更看相踵升亨衢，凤池鸡省争凫趋。

徐昭然

徐昭然　句

精一危微共一心。

徐照

徐照　爱梅歌

紫琳联坳蘸黟漆，破帽笼头醉拈笔。

解返冰魂化墨倦，青皇尽把韶华失。

巧分六出騣滕六，迅折千葩怯殷七。

笑笑先生懒学画，花光仁老毛欲栗。

可笑梅山翁，一夜吟诗便来乞。

无声与有声，画妙诗骚两清逸。

见说鹅溪出好绢，谁能为买三百疋。

长条短棘椒藟萌，折榦稀枝瘦虬屈。

画取西湖三两朵，摘索映空花不密。

更画庾岭三十本，雪月风烟意非一。

君不同见翰林走旁访消息，寒城日日骑驴出。

又不见杜老当年酒不。

徐照

徐照　拔蒲曲

拔蒲心，叶再抽。

拔蒲根，种不留。

徐照

徐照　白石岩

一石入遥天，千峰叠在前。

人行不到处，仙去未多年。

窦暗云生像，檐斜日照泉。

皇朝宣赐物，弟子尚相传。

徐照

徐照　白下

白下严州近，崎岖昔未经。

年丰山米贱，溪涸石苔腥。

一月无新句，千岑役瘦形。

人家今畏虎，未晚户先扃。

徐照

徐照　白岩僧舍

佳景多为寺，一房当翠微。

炉香穿野霭，杉露滴僧衣。

害蜜蜂喧牖，抛生鸟候扉。

山深随兴味，斜日不须归。

徐照

徐照　病起呈灵舒紫芝寄文渊

唐世吟诗侣，一时生在今。

不因吾疾重，谁识尔情深。

解愿衣赊酒，更医药费金。

天教残息在，安敢废清吟。

徐照

徐照　病中作

一行三步歇，屋漏坐频移。

妻欲藏茶鼎，僧能施药资。

邻园梅尽发，河岸草生迟。

天解怜贫病，难令不作诗。

徐照

徐照　不寐

拥衾多不寐，吟思被愁分。

雪气冲帘入，鸿声带雨闻。

儿饥因废学，亲没未营坟。

何致贫如此，肝肠痛莫云。

徐照

徐照　采兰曲

门前春青水如罗，采兰船小长经过。

未须折兰喜相赠，见此自令忧思多。

徐照

徐照　采莲曲二首

行遍塘边不肯归，鸳鸯打起看双飞。

荷花近岸难攀折，蒲苇丛深露湿衣。

徐照

徐照　采莲曲二首

罗盖初收晚日阴，野凫飞起小鱼沉。

莲蓬摘下留空柄，把向船前探水深。

徐照

徐照　蝉

叶落无蝉在，又随林叶生。

不离荒苑处，偏感异乡情。

幽韵松风合，枵肠竹露清。

无端溪鸟逐，飞落地中行。

徐照

徐照　郴州苏仙人宅

一石升天处，分明孝得仙。

今人修母家，古宅抵官田。

云似飞来鹤，丹随汲上泉。

吾家数十里，回望忽凄然。







卷435

徐照

徐照　陈保之访宿

不作王侯客，一身如散仟。

少闻人世事，多欠酒家钱。

省语初如傲，高文旧已传。

去灯烧蜡炬，相对坐茫然。

徐照

徐照　陈待制五月十四日生朝

羲辔迟中夏，生贤国世宁。

隔宵蟾欲满，经溽雨初停。

分派来沩水，储神应德星。

高楼参造物，健笔倒沧冥。

几郡流威惠，今人识典刑。

随行惟一鹤，堆案有群经。

道直言皆壮，心和鬓益青。

即须调鼎铉，未许在林坰。

斸石逢云母，栽松长茯苓。

龟巢莲叶上，公见却千龄。

徐照

徐照　愁

愁与诗相似，能令须发新。

意清尘不没，道直事多屯。

水石惟宜夏，田桑独致贫。

不除闲懒性，前世必僧身。

徐照

徐照　酬翁常之

半掩柴门一径深，山中免见俗尘侵。

愁因有酒春生面，老不饶贫雪满簪。

旧井远通幽谷水，翠藤新长小窗阴。

扁舟莫负林间约，好把清诗慰此心。

徐照

徐照　酬赠徐玑

每到斋门敲始应，池禽双戏动清波。

爱闲却道无官好，信僻如嫌有客多。

字学晋碑终日写，诗成唐体要人磨。

山民百事今全懒，只合烟江著短莎。

徐照

徐照　春日曲

中妇扫蚕蚁，挈篮桑树间。

小姑摘新茶，日斜下前山。

徐照

徐照　促促词

促促复促促，东家欢欲歌，

西家悲欲哭。丈夫力耕长忍饥，

老妇勤织长无衣。东家铺兵不出户，

父为节级儿抄簿。一年两度请官衣，

每月请米一石五。小儿作军送文字，

旬日一轮怨辛苦。

徐照

徐照　答徐玑

君有新诗题我石，我因吟赏每登亭。

塞门雁到云边失，海口山来树里青。

几度寄书亲入郭，有谁载酒更过汀。

欲知生事全无长，买纸闲传相鹤经。

徐照

徐照　道书记房老梅

香有竹风知，无尘杂野姿。

为怜新白发，重记旧题诗。

藓带龙鳞剥，蜂沾蠹屑垂。

不来三十载，半树是孙枝。

徐照

徐照　登东宝山僧舍

扪萝上才绝，移舟泊前滩。

火云满行路，剥啄敲柴关。

脱裳挂木杪，喘汗如浆翻。

主人喜客来，笑话生春温。

袒裼不我责，我息方已安。

自拾落地薪，煮茗当杯盘。

卧石平如床，上有树影繁。

清风吹骨毛，蛰热鄙炎官。

佳禽不自匿，静处故相喧。

竟日忘渴饥，山水秀堪餐。

挽却世上心，世上多忧烦。

徐照

徐照　登宿觉庵

雨过山庵树色鲜，江城四月尚衣绵。

本来行饭尝新茗，又得凭栏看插田。

徐照

徐照　登歙山寺

石径半欹倾，山头路始平。

步因花树息，吟忘寺僧迎。

一面门无水，东隅路入京。

青峰三十六，霜晓见分明。

徐照

徐照　登祝融峰

祝融高莫比，身到胜传闻。

日动洞庭水，风开衡岳云。

老僧冬离寺，群狖夜归坟。

后洞连方广，山头路即分。

徐照

徐照　低飞雀

雀飞不高丈，啾啾聚榛菅。

太仓有腐粟，安得悦尔颜。

弋人四惊逐，飞投网罗间。

巢中众雏鸣，望其母来还。

徐照

徐照　杜甫坟

耒阳知县非知已，救厄无踪岂忍闻。

若更声名可埋没，行人定不吊空坟。

徐照

徐照　渡钱塘江

怒潮出海门，巨浪贴天白。

阿香击鼓喧，地轴忽崩坼。

大令虬与龙，讋畏改窟宅。

千艘未敢前，长年面忧色。

水程八十里，动有千里隔。

飞橹更无常，身世难可测。

缚缆庙山脚，炊烟岸连碧。

天无砲车云，风响稍自激。

低回兀小篷，滉漾任所适。

青瑶沐金蟾，四向山绝迹。

仰面观斗柄，意可晓南北。

吴桥淮楚棹，尽为声利役。

天公悯我忧，江水平如席。

何年变平陆，险危免经历。

遥遥星火红，知近人家侧。

惊喜愧老妈，梦远鼻吹息。

徐照

徐照　访观公不遇

卧犬闻人出，门当青栎林。

固知多不在，自欲远相寻。

宵短余香印，林痚出磬音。

昨来曾寄茗，应念苦吟心。

徐照

徐照　访可公宿

枯株围古寺，长觉莫寒增。

坐听吹风雪，吟移照佛灯。

试茶铛则水，点笔砚生冰。

门外营营者，谁人及似僧。

徐照

徐照　访僧居

客至无他事，房门不厌敲。

好山元带郭，损屋旋铺茅。

静砌生灵药，高林出远郊。

水禽冬不见，春暖渐营巢。

徐照

徐照　访奭公宿和其韵

枯株围古寺，长觉夜寒增。

坐听风吹雪，吟移佛照灯。

灰沉麟骨碎，茶沸蟹涎凝。

何计从师老，生涯若履冰。

徐照

徐照　访潇岸黄仲立

长似在船里，松声如水声。

门当岗路掩，云向井栏生。

道进渔樵客，家空世俗轻。

阶前桐叶响，云是白鷳行。

徐照

徐照　访赵紫芝

意欲寻君忘路远，入城还又出城来。

菊明紫色天霜下，鱼没圆痕水垢开。

新背石碑藏素箧，冻研山砚滴香醅。

竹林好着君名姓，只恐君为禄仕催。

徐照

徐照　放鱼歌

笭箵下北湾，羐{上四下鹿}上西浦，

渔师恶取真少恩，游鳞潜身更何所。

未死神已泣，口沫自吹吐。

朴失沧波俄顷间，斫雪飞花落盘俎。

山翁忍见不惜青铜钱，尽买鲥鰅鲂鲫鱮。

徐照

徐照　废居行

北风萧萧胡马鸣，边人走尽空户庭。

黄金埋藏禾米弃，路上逐日空饥行。

子西父南弗相守，仰面看日啼无声。

生身不合属中土，自昔无时无战争。

家桑椹熟生野蛾，兔跳席箕田成坡。

一路几州皆荒废，处处虞骨平草多。

传报将军杀胡虏，取得山河归汉主。

残生只愿还本乡，且免后裔有兵祸。

徐照

徐照　分题得渔村晚照

渔师得鱼绕溪卖，小船横系柴门外。

出门老妪唤鸡犬，张敛蓑衣屋头晒。

卖鱼得酒又得钱，归来醉倒地上眠。

小儿啾啾问煮米，白鸥飞去芦花烟。

徐照

徐照　釜下吟

阿对泉头舂黑菰，萁然豆煮虫泣锅。

蜀姜作芼吴盐和，琥珀香烂云子乌。

不数肉翁夸安胡，老妻热贮儿怒呼。

饥雷欲转藜肠枯，政须一饱百不图。

君不见牛觳{觳殳换束}，乌毕逋，

蟹躁扰，鱼喁嚅。

玉脂泣鼎抧血糊，万钱方丈胡为乎。

莫笑庾郎一事无食鲑，长有二十七种园中蔬。

催儿挂豆更栽芋，坡老自谓我亦识字耕田夫。

徐照

徐照　高山寺晚望

石路近门方不险，刺桐痚处见僧归。

小坡重叠无平屋，四月阴寒尚褀衣。

山到道州高莫比，水分湘口绿相围。

暮云不隔东南望，一片遥兼白鸟飞。

徐照

徐照　各远祸

拙鸠巢杉刺棚，曙出昏入俱不鸣。

双雏脱壳羽翅生，母来哺餵雏无声。

鸠能默默各远祸，一日高飞啄庭果。

徐照

徐照　宫词二首

睡眼蒙茸带宿酲，起来阶下探春晴。

满身花露听莺久，禁鼓重新打六更。

徐照

徐照　宫词二首

懒临妆架索朱绵，上得高台失宝钿。

内屋深屏多画杏，有谁独喜画双莲。

徐照

徐照　宫怨

杨柳枝痚见月痕，夜香烧了锁宫门。

琵琶不有愁人听，谁识声中是怨言。

徐照

徐照　古怨曲

易得君知音，难得君知心。

纵然恩意短，宁使言语深。

渴饮贪泉水，倦息恶木阴。

傥涉不美名，曷可销烦襟。

徐照

徐照　观所养鸂鶒

一身文采异常流，却使闲身不自由。

永日翠笼相并睡，岂无魂梦到沧州。

徐照

徐照　光武庙

帐闭炉烟聚，山龙帝者衣。

真人元有道，社鬼忽无威。

画剥金犹在，碑平字半非。

鼓鸣村犬吠，祭罢数翁归。

徐照

徐照　归来

归来长独坐，谁更伴吾行。

不念为生拙，偏思得句清。

园晴秋菜少，井涸夜泉生。

爱听灯前雨，松声相杂鸣。

徐照

徐照　桂阳道中

官树标牌号，遮阴种已成。

井乾人立久，芦密兽行鸣。

接洞多空地，居城半是兵。

未能忘好古，缺石认题名。

徐照

徐照　过鄱阳湖

港中分十字，蜀广亦通连。

四望空无地，孤舟若在天。

龙尊收巨浪，鸥少没苍烟。

未流皆惊畏，吾今已帖淆。

徐照

徐照　和潘德久喜徐文渊赵紫芝还里

故交南北去，谁复念幽人。

夕别惊初见，相知乐似新。

竹声当暑净，茶味得泉珍。

贫与诗相涉，诗清不怨贫。

徐照

徐照　和翁常之

八尺蕲州桃竹簟，坐来疑是水侵裳。

垂杨叶下闲吟久，又与鸣蝉共晚凉。

徐照

徐照　和翁灵舒冬日书事三首

石缝敲冰水，凌寒自煮茶。

梅迟思闰月，梅远误春花。

贫喜田新长，吟令鬓已华。

城中寻小屋，岁晚欲移家。

徐照

徐照　和翁灵舒冬日书事三首

秀句出寒饿，从人笑过清。

步溪波逐影，吟竹鸟譯声。

酒里安天运，春边见物情。

耕桑犹罄乐，何事可营生。

徐照

徐照　和翁灵舒冬日书事三首

十日南山雪，今朝又北风。

烧冲崖石断，梅映野常空。

难语伤时事，无成愧野翁。

一生吟思味，独喜与君同。

徐照

徐照　洪州城下作

野霭初收见远汀，数株杨柳是官亭。

渔人各晚各归去，一阵风来钓具腥。

徐照

徐照　怀如顺上人

西湖湖上寺，一别二三年。

旧住房长闭，新栽树已圆。

空多相忆梦，不得寄来篇。

喜见邻僧说，归期是腊前。

徐照

徐照　怀赵紫芝翁灵舒

紫芝别我天台去，翁十深山自结茅。

但见春愁随日长，不知庭叶蔽禽巢。

徐照

徐照　还旧山作

云驳天初霁，携儿下短篷。

数茎归发白，一袖俗尘空。

日子差潮候，秋容在蓼全。

江神尖念我，平稳不生风。

徐照

徐照　黄哺歌

唐翁钓鱼至黄哺，不得鱼儿得鱼母。

廿里返家急烹煮，鱼能脱命刀与砧。

掉入碧浔千尺深，半无鳞鬣眼血侵。

黄哺黄哺又有一渔父，鱼兮鱼兮复遭祸。

为鱼犹或为儿苦，死兮生兮不离儿处所。

徐照

徐照　黄公济

石色丹砂文，林木翠相合。

灵源一派长，近与银汉接。

老眼挂千仞，吟步绕百匝。

云遮忽有无，路坳见重叠。

凤响闻笙竿，龙灵化蛙哈。

再掬清冷波，一洗□滞匼。

但愿高高流，勿以众流杂。

徐照

徐照　蝗飞高

战上尸上虫，虫老生翅翼。

目怒体甲硬，岂非怨飞激。

栉栉辫方来，横遮遍天黑。

戍妇闻我言，色变气咽逆。

良人近战死，尸骸委砂砾。

昨夜魂梦归，白骑晓无迹。

因知天中蝗，乃是尸上物。

仰面久迎视，低头泪双滴。

呼儿勿杀害，解系从所适。

蝗乎若有知，飞入妾心臆。

徐照

徐照　会宿赵紫芝宅

残烛照屏风，高堂暑气空。

初旬长少月，半夜忽来鸿。

旧集三年久，清吟四坐同。

城楼杀更点，声在雨声中。

徐照

徐照　会饮鲍史君池

案上一琴书数卷，不须此地有笙歌。

厌居市井观天小，喜到君家见月多。

叶满地飞随步履，鹤於人熟听吟哦。

明朝也向山上去，手把松枝养太和。

徐照

徐照　寄家书作

屋头桑叶大如钱，知是吴蚕第一眠。

远水忽来潇岸没，家书却寄道州船。

徐照

徐照　寄筠阳赵紫芝推官

府后岩峦众，何时访古仟。

井甘邻室共，钟远雪风传。

病去茶难废，诗多石可镌。

蜀江春未动，犹得缓归船。

徐照

徐照　寄刘孝若

难得刘夫子，生平极爱予。

有时吟好句，特地到贫居。

远别宁无恨，平安莫问书。

梦穿庭际菊，密叶过畦蔬。

徐照

徐照　寄翁灵舒

游远令人瘦，思君甚渴饥。

恨无如意事，懒乞送行诗。

帝陌喧车马，王门守鹿貔。

何时借僧榻，切勿负幽期。

徐照

徐照　寄徐文渊

别君一百一十日，喜听人传八句诗。

只在邻州难得见，却思前任远相随。

分名丹荔画成轴，出处子鱼糟过时。

近日有谁论字法，似闻检法是同师。

徐照

徐照　寄赠葛朴翁

头上一方巾，西湖住宅新。

古今称句法，岛贺是僧身。

买马因沫口，将钱或施贫。

有轩名数竹，还复属何人。

徐照

徐照　寄赵紫芝

频年游阙下，近日喜言归。

及我成行役，与君还别离。

梦长忘路远，计拙任人非。

杨柳塘何处，要看题壁诗。

徐照

徐照　江南曲

络纬催寒断梦头，一眠双泪枕边流。

屏风莫展江南画，寸地能生千里愁。

徐照

徐照　江上翁

江头老翁不为贫，自织笭箵张素鳞。

明月江头春水涨，小船撑岸拾流薪。

徐照

徐照　净光山四咏呈水心先生　茶山堂

片山唐国赐，茶有数根留。

几番见人说，今朝还独游。

远波分段白，宿霭向晴收。

却有觉庵主，犹能学道州。

徐照

徐照　净光山四咏呈水心先生　会景轩

不见日东上，西原雨一晴。

逐时看景异，风物入诗清。

立久飞云灭，身高去鸟平。

石峰何处是，归思忽然生。

徐照

徐照　净光山四咏呈水心先生　绝境亭

高顶宜登高，吾州见地形。

水通蛮国远，山出海门青。

藓径僧行迹，风枝鹤退翎。

公能同众乐，私帑建官亭。

徐照

徐照　净光山四咏呈水心先生　宿觉庵

公说曹溪事，经今六百年。

庵基平地筑，碑记远人传。

种竹初遮日，蔬岩只欠泉。

自当居鼎鼐，岂在学修禅。

徐照

徐照　菊

气受一岁足，千花极后芳。

蕊浮茶鼎沸，色染道衣黄。

天上虚星落，人间寿水香。

邓州兵革外，流种遍江乡。

徐照

徐照　筠州送赵判院归九江

相逢今半月，夜雨厌同闻。

远地长为客，还家极羡君。

诗低劳尽写，茶美许重分。

一马冲寒去，庐峰正雪云。

徐照

徐照　筠州同陈主簿游园

一见情先熟，相同野外行。

林园仙士守，笔砚小童擎。

鸟上阶除近，冰悬石窦明。

知君吟易就，清思逼寒生。

徐照

徐照　筠州赠邓汉卿

客路相逢欣道合，未尝一日不相随。

仟坛观水天晴后，古苑寻梅雪落时。

不娶自然忘世累，云山何苦动归思。

行年未老头全白，只我知君为作诗。

徐照

徐照　哭鲍清卿

立性全夷淡，移有避俗氛。

酒醺驴到载，吟苦鹤曾闻。

连任虚分竹，长年只爱云。

伤心见儿辈，犹读旧时文。

徐照

徐照　哭鲍清卿

一病居闲久，恩荣自及孙。

真传未老貌，神赞在山言。

沙鸟巢庭树，渔舟泊水门。

重来旧游处，空有竹舆存。

徐照

徐照　哭居尘禅师

今朝闻实信，一只海船遥。

此世永相隔，何僧可与交。

茶从秋后尽，门绝月中敲。

昨夜山家梦，亲曾到石桥。

徐照

徐照　哭潘德久

不得身为郡，归来两鬓青。

方言营隐地，岂拟落文星。

字有佳人学，琴无野鹤听。

伤心共吟边，残墨在窗棂。

徐照

徐照　哭翁诚之

因识诗情性，为官亦是清。

吉人天不佑，直道世难行。

寄讽曾称菊，思归或上城。

赠余诗一轴，追和隔今生。

徐照

徐照　哭翁诚之

高义似君稀，思量泪滴衣。

公余长对坐，路远未容归。

橘井尝甘冷，兰亭辨是非。

谁怜穷贾岛，临老失栖依。

徐照

徐照　括溪和徐文渊

隔乡山万叠，前路见新年。

云雾寒疑雪，溪乾步当船。

梅初开竹下，雁不至沙边。

共向湘中去，诗将远地传。

徐照

徐照　李夫人

延年有妹颜如花，十四选入君王家。

翡翠结帘玉镂床，君王一时无暂忘。

朝朝出入芙蓉殿，莫道妾身出微贱。

妾生未久身入泉，上天何不与妾年。

君王爱妾言不死，逐夜宫中唤方士。

徐照

徐照　李溪曲别郑遇

七十二滩声共闻，一朝路向李溪分。

梅花无情动春梦，未好忆家先忆君。

徐照

徐照　练波曲

素练平铺吹不起，夜来垂下天孙机。

愁看百尺千尺长，不作游子寒时衣。

徐照

徐照　林中奉酬翁卷

已毕林中事，云烟隔暮城。

古松知鹤老，沙水见鱼行。

坐形生影，穷吟谷应声。

嗜茶因识谱，寻药忽遗名。

日吉期蜂分，山晴放犊耕。

喜幽从地僻，不学负时清。

缘荠同家食，披藤发野情。

松庐极邻并，归计几时成。

徐照

徐照　刘明远会宿翁灵舒西斋

秋色侵肌骨，还将鬓色侵。

自来难会宿，安得废清吟。

竹露滋丛菊，邻钟觉曙禽。

城中同此月，不起故山心。

徐照

徐照　柳下闻蝉

晚凉多处听蝉声，齐女当年变化成。

不合着身杨柳上，也令千古动离情。

徐照

徐照　柳叶词

嫩叶吹风不自持，浅黄微绿映清池。

玉人未识分离恨，折向堂前学画眉。

徐照

徐照　露

立久衣襟润，空中气结成。

光凝兰叶腻，冷逼鹤阴清。

又觉为霜近，犹能向日明。

惟知汉宫内，千尺有金茎。

徐照

徐照　路逢杨嘉猷赴官严州

诗合诚斋意，难将片石镌。

相逢历在道，惜别未移船。

野步僧同话，宵吟吏废眠。

思君还有梦，前到钓台边。

徐照

徐照　路上花

富女易生骄，贫女难保节。

殷勤路上花，行人意先折。

徐照

徐照　鹭鸶

一点白如雪，顶黏丝数茎。

沙边行有迹，空外过无声。

高柳巢方稳，危滩立不惊。

每看闲意思，渔父是前生。

徐照

徐照　美人睡起曲

睡起胡蜂已退衙，袖中犹带郁金牙。

懒拈青扇遮微雨，斗摘庭前紫笑花。

徐照

徐照　猛虎行

猛虎出林行，咆哮取人食。

居人虑虎至，荆棘挂墙壁。

虎乃爱其身，惊遁不近侧。

人兮不如虎，甘心堕荆棘。

徐照

徐照　觅班竹作床

翠节老苔湿，湘妃泪遗踪。

莫顾鬼物护。斤斧诛箨龙。

不数汉水边，弃贼如草蓬。

杀青色玳瑁，六尺光照空。

俾我卧读书，魂梦来槐宫。

徐照

徐照　悯交

天道转末动，气序多差肴。

山河破瓦色，产物无丰饶。

土薄黍无力，胶粘难久牢。

中间灵者人，亦复多轻浇。

悯今不逮古，空思管鲍交。

徐照

徐照　陌上柳

千叶万叶翠色鲜，春风吹尽枝上绵。

五里长亭更短亭，古人今人千万情。

中闺美人念离别，罗衾晓寒梦分绝。

陌上杨柳春生枝，陌上行人春不归。

徐照

徐照　莫愁曲

莫愁石城住院，今来无莫愁。

只重石城水，曾汎莫愁舟。

徐照

徐照　南岳万年松

所高无二丈，盘折数枝悬。

两树死一树，多年言万年。

节坚全化石，根蠹半盛泉。

便可招琴悟，相同把笔传。

徐照

徐照　贫居

既与世不合，当令人事痚。

引泉鱼走石，扫径叶平蔬。

谁念交情浅，难如识面初。

荣途多宠辱，未敢怨贫居。

徐照

徐照　缲丝曲

荻箔争收茧，瓢轮斗卷丝。

未充身上着，先卖给朝饥。

徐照

徐照　妾薄命

初与君相知，便欲肠肺倾。

只拟君肺肠，与妾相似生。

徘徊几言笑，始司非真情。

妾情不可收，悔思泪盈盈。

徐照

徐照　青鸠词

劳劳复劳劳，生人半行客。

今人行古道，古道有行役。

相逢莫等闲，相离易痚隔。

殷勤红杏花，彻宵对芳席。

明年花开人东西，青鸠食花旧处啼。

徐照

徐照　青溪阁

叶脱林梢处处秋，壮怀易感更登楼。

日斜钟阜烟凝碧，霜落秦淮水漫流。

人似仲宣思故国，诗如杜老到夔州。

十年前作金随梦，重抚阑干说旧游。

徐照

徐照　求邓叔珍画

画要天机到，常人学不成。

胸中无世事，笔下有诗情。

断岸孤村接，高林远岫平。

不能求片幅，空自识先生。

徐照

徐照　劝鱼吟

一寒游鱼不可见，春暖游鱼初见面。

渊清人稀鱼可游，劝鱼切勿亲金钩。

徐照

徐照　入湘二首

入湘无浊水，天亦悯忠臣。

阴结鱼龙气，香闻兰杜春。

高吟方有思，静望忽伤神。

舟上多渔父，应无似昔人。

徐照

徐照　入湘二首

土若丹砂颜色赤，山无高势小成丛。

江船未惯行湘水，越客新能下楚风。

兰杜满汀过绿草，鸳鸯近日别轻鸿。

地涂先识永陵郡，曾看邻翁画轴中。

徐照

徐照　瑞安道房观陈友云古柏命予作诗

西陵西陵高插天，武侯庙前寒泼烟。

谁知陈侯笔有力，远远移来向君壁。

老翁眼见惊{左目右咢}眙，醉摇屈笔来吟诗。

霹雳煤空云劈地，一夜苍虬忽飞去。

徐照

徐照　三阁词二首

龚孔与丽华，迷昏章宵昼。

只知欢似前，岂知祸萌后。

徐照

徐照　三阁词二首

三阁变瓦砾，欢乐一时休。

草没石井栏，草亦为汝羞。

徐照

徐照　三峡吟

山水七百里，上有青枫林。

啼猿不自愁，愁落行人心。

徐照

徐照　山中

世事已无营，翛然物外形。

野蔬僧饭洁，山葛道衣轻。

扫叶烧茶鼎，标题记药瓶。

敲门旧宾客，稚子会相迎。

徐照

徐照　山中即事

着履上崔嵬，呼儿注瓦杯。

千岑经雨后，一雁带秋来。

野艇乘潮发，山园逐主开。

余生落樵牧，开卷少尘埃。

徐照

徐照　山中寄翁卷

忽看春至复春还，门外烟云没野间。

吟有好怀忘瘦苦，贫多难事坏清闲。

柳花未散色全绿，杜宇乍啼声更蛮。

闻道扫松溪雨后，梦随溪雨到岩关。

徐照

徐照　山中吟

小竖驱牛羊，日照山下道。

山翁家业贫，青松不得老。

徐照

徐照　商人妇

百尺樯竿过酒楼，竹标雉尾信风头。

高鬟粉项商人妇，不识人间离别愁。

徐照

徐照　上封寺

步经千万歇，两日至山平。

磬逐炉香尽，猿摇树雪倾。

昔曾因画见，谁拟得吟行。

又出穹林阁，终农看日生。

徐照

徐照　上木詹事生日十月十五

客花十月开湘桃，蓬天春浅霞烟高。

仟郎玩世跨鹏海，红龙紫仗青童聄。

星斗心胸□□□，笔端衮衮惊沧涛。

天皇庚申开凤历，百八十岁生夔皋。

彤庭射策鬼斗□，虎符分寄梁悬刀。

承华出入汉长吏，画图周室诸侯朝。

绫绮连钱蔽华屋，神奎秘画黄金标。

鹤嘴瓶深贮沆瀣，西峰倒碧翻蒲萄。

徐照

徐照　石家洞口

数朵山如削，青烟起墓墟。

圣朝惟大度，蛮党亦安居。

练卒来呈箭，生儿遣读书。

更须看榜示，一与省人如。

徐照

徐照　石门瀑布

一派从天落，曾经李白看。

千年流不尽，六月地长寒。

洒木喷微沫，冲崖激怒湍。

人言深碧处，常有老龙蟠。

徐照

徐照　石屏歌为潘隐父作

浯溪片石天来长，颜家字画元文章。

淡岩明秀甲天下，万古石鼓留岐阳。

大工踏天割云骨，尽出湘沅山水窟。

六尺四面起棱角，颜色苌洪血涂抹。

何年老手擘巨灵，赤灵白日联青星。

湘娥罢瑟老鱼舞，瘦鹤叫下芦花汀。

潘侯得之如升仟，可惜只卖四万钱。

梅山山翁觑天巧，笑涡旋颊流诗涎。

君不见元佑年间狄引进，雪林千里春水润。

大苏黄九来赋诗，百杯醉倒金钗阵。

潘侯石屏真绝奇，更多酒肉如渑池。

苏黄已矣不复来，政须我辈来吟之。

又不见当年玉川子，拾得玉碑极欢喜。

半路忽遭穷相驴，十步九蹶扶不起。

至坚易折古所伤，愿人好置高人堂，

谢客岩头生夜光。

徐照

徐照　衰柳

风吹无一叶，不复翠成窠。

枝脆经霜气，根空入水波。

寒栖江鹭早，暗出野萤多。

废苑荒堤外，人嗟旧迹过。

徐照

徐照　送尘老归旧房

数间茅屋残山外，片石崚嶒树影交，

给假两旬秋易尽，相寻一舍地非遥。

盆栽怪木缘能画，池养嘉鱼不入庖。

闻道水松三百步，梦随流水到溪桥。

徐照

徐照　送尘老入广化米开田

行李冲冰雪，途程半是船。

去从人乞米，归要海成田。

遇景因开画，思茶自掬泉。

好风名舶趠，相候立江边。

徐照

徐照　送陈池州十二韵

急诏下林间，天教公未闲。

虎符重领郡，鸳序暂离班。

道直言皆壮，心和鬓不斑。

紫骝曾识驾，白羽可平奸。

边地尘初静，邻邦化匪艰。

仍途从吏接，从乘约僧还。

旗影明寒水，梅花动晓关。

下车逢日吉，涤印破春悒。

惠政流人至，清吟俗事删。

条依萧守迹，仙认窦君颜。

千古同歌夸，期年即赐环，

敢云能下榻，同看九华山。

徐照

徐照　送陈郎中知严州

去作严光郡，前为列宿官。

水程趋阙近，丰岁得民安。

公暇行随鹤，宵寒卧听滩。

千峰临旧榭，曾约野人看。

徐照

徐照　送侯宁

芳兰杂萧艾，独鹤随鸡九。

男儿暂困厄，困厄谁怜君。

或云深林间，其馥人自闻。

何如鼓双翼，轩昂九霄云。

徐照

徐照　送李伟归黄山

心和无白发，长带一琴行。

几路到君屋，数峰当郡城。

妻儿贫自乐，丹药岁烧成。

未必圣明代，终令隐姓名。

徐照

徐照　送木宗院

此职司天派，员分南与西。

事稀从吏懒，诗好笑人低。

丹荔开屏画，青榕盖鹤栖。

必思随侍日，曾有旧留题。

徐照

徐照　送奭上人化缘

专志事皆成，期师此一行。

阁盛灵佛像，碑载施人名。

江阔风催渡，村深雪废程。

暂劳曾共说，终可遂闲情。

徐照

徐照　送翁诚之

又作巴陵倒，南州旧有声。

未凭湘水绿，能似长官清。

笛冷君山月，帆轻夏浦晴。

五言多好句，颜杜减诗名。

徐照

徐照　送翁诚之赴阙

我亦清湘去，何年可会君。

贫惟诗送别，愁觉酒难醺。

郊祀随天仗，台上识瑞云。

定知分美郡，音问欲相闻。

徐照

徐照　送翁灵舒游边

孤剑色磨青，深谋秘鬼灵。

离山春值雪，忧国夜观星。

奏凯边人悦，翻营战地腥。

期君归幕下，何石可书名。

徐照

徐照　送徐玑

一舸寒江上，梅花共别离。

不来相送处，愁有独归时。

去梦千峰远，为官三岁期。

思君难可见，新集见君诗。

徐照

徐照　送徐文渊赴省试

永州官满后，借屋静中居。

两岁不参部，一心惟读书。

孤经期榜首，行日离春初。

即有杏花宴，题诗众弗如。

徐照

徐照　送薛子舒福州省觐

一马背西风，斑衣与古同。

暂时离膝下，邻郡是闽中。

到日残秋兔，还期早塞鸿。

即须同邑里，来迓黑头公。

徐照

徐照　送湛番才叔倅新安

大臣曾列荐，声誉有人闻。

古郡知临水，黄山望似云。

道情因病长，公务被吟分。

天上除书近，时危必用君。

徐照

徐照　送张真翁赴举

端修修德在，门族盛如初。

常有人登第，今称尔读书。

南风舟去疾，西野客来痚。

所着青衫旧，前官拟别除。

徐照

徐照　送朱严伯

好别无愁思，风霜一岁残。

去因贫事迫，归有暮年安。

远水维舟晚，青山绕舍寒。

又谁怜静者，得句不同看。

徐照

徐照　宿吉州永庆寺

古邑溪边寺，吟人爱寂寥。

少僧斋室废，乞食钓乡遥。

钟韵含霜气，楼檐近斗杓。

汉时铜铸佛，瞻礼到今朝。

徐照

徐照　宿寺

古殿清灯冷，虚堂叶扫风。

掩关人迹外，得句佛香中。

鹤睡应无梦，僧谈必悟空。

坐惊窗欲晓，片月在林东。

徐照

徐照　宿翁卷书斋

一山秋色同谁看，又复相寻出郭来。

邻笔种成高碍月，井泉汲少近生苔。

忽惊寒事砧初动，不辨晨光户尽开。

君爱苦吟吾喜听，世人谁更重清才。

徐照

徐照　宿翁灵舍幽居期赵紫芝不至

江城过一雨，秋气入宵浓。

蛩响移砧石，萤光出瓦松。

月迟将近晓，角尽即闻钟。

又起行庭际，思君恨几重。

徐照

徐照　宿永康

路有三千里，春容若水浓。

浅塘饥鹭上，晴霭市烟冲。

孤望生遥思，频过记昔踪。

宿程知近县，闻打发灯钟。

徐照

徐照　塔山作

东岸沙新淤，西村半失田。

夕阳明望外，寒雁落愁边。

懒下遮风帽，谁添买酒钱。

小坡人不渡，灯火压潮船。

徐照

徐照　桃花岭

诸岭桃花岭最高，冰枯泉脉草身高。

四山相并疑无日，若是南山雪不消。

徐照

徐照　题鲍史君林园

水波一带隔秋城，不许尘埃接地生。

浓露渐成红蓼色，野风添作小松声。

客来喜自开楼锁，病去逢人语药名。

闲意却多官意懒，帝人传说似渊明。

徐照

徐照　题陈待制湖楼

天游观妙化，人世事皆轻。

沆瀣藏仙境，津涯截海城。

一身潜汗漫，品类仰高明。

有道行藏小，无心视听精。

上疑灵蜃吐，下觉巨鳌擎。

雨气西帘入，月华东槛生。

山临左辅近，湖自会昌成。

风起僧钟直，村回野艇横。

莲枯收绣段，松静发琴声。

濠濮观鱼鸟，潇湘欠药蘅。

一层休更上，百尺有谁评。

昏日寒峰淡，残星远笛鸣。

醉如元亮兴，归引仲宣情。

阆苑琼为贵，黄州竹过清。

郡图添圣迹，画轴记新营。

奏乐渔人听，投车坐客盈。

八篇移古咏，四字立嘉名。

未必终成隐，清朝待秉衡。

徐照

徐照　题单丙文画像

几年无字学，宋代出王钟。

钩锁全遗力，锥沙不露锋。

神明还旧观，时辈获稀逢。

点曳连烟雾，崩腾动凤龙。

势成期险峻，意造绝纤稼。

八法因知永，三分可问踪。

丰多寻圣病，求务废眠饔。

若匪蒙提耳，终难免击胸。

道玄令自悟，恩大报无从。

新砚传沅石，寒煤扫岳松。

缺碑年号在，古器土泥重。

注分元非浅，舒情似独隆。

租人脂晓辖，离馆听秋蛩。

贾岛铜为像，平原绣作容。

简编流越海，魂梦历蛮峰。

先喜趋朝日，应须领戟僮。

徐照

徐照　题淡岩

一石高千尺，惟留一面空。

寸窥横嶂绿，圆透夕阳红。

僧定遗人世，猿藏畏雪风。

却怜黄太史，不至雁山中。

徐照

徐照　题钓台

当时廊庙去，此地也成空。

草木多年换，儿孙近代穷。

无言伤末俗，久立慕高风。

梅福神仟者，新知是妇翁。

徐照

徐照　题丁少瞻林园

州分低岭外，来向此园行。

路改初栽树，堂成未有名。

药苗如草长，岩溜入池清。

欲识怀君意，时闻鹤一鸣。

徐照

徐照　题归雁图

浙水平天净如扫，客雁飞来秋事早。

短篷吹雪荻花风，影落深丛山欲晓。

汀芜无绿鲜飙香，一农声影空潇湘。

有人展卷苦思归，梦随翎翅飞沧茫。

徐照

徐照　题何仙姑旧居

身居何处洞，潇岸看云行。

既已通仙籍，奚烦赠道名。

幌红花日影，香断寺钟声。

题句君应识，君诗亦自清。

徐照

徐照　题侯侣之九歌图

君家九歌图，元是龙眠画。

冰毫动天机，意与象俱化。

坡仙以一马，千金莫酬价。

昏眼喜忽明，老绢尘欲亚。

{上穴下泓}窠有灵鬼，天马夹龙驾。

鳞幢借金节，隐隐出虚罅。

篪驾迎飞响，陈具咸所祃。

湘天水波立，绿红渺高下。

漠漠楚客魂，万古入悲话。

颓檐饥禽啄，长陀瘦鲛跨。

八篇竹枝词，命君共吟些。

愁声还入市，乞酒从嘲骂。

徐照

徐照　题怀素台

昔时怀素屋，临郭少埃气。

草没栽蕉地，云藏瘞笔坟。

年深碑不坏，名重世间闻。

钗服吾能识，犹如已见吾。

徐照

徐照　题慧二梅图

水波上头竹枝下，隙月斜穿雪轻酒。

东君只付一家春，俗眼自分宫与野。

从来诗子多好奇，寒暖又别南北枝。

山翁酒醉不复语，穷驴破帽松风吹。

徐照

徐照　题江心寺

两寺今为一，僧多外国人。

流来天际水，截断世间尘。

鸦宿腥林径，龙归损塔轮。

却疑成片石，曾坐谢公身。

徐照

徐照　题筠州赵县丞寒谷

栽梅一百树，有屋二三间。

此地长宜隐，为官却未闲。

路移存古井，城逼失前山。

喜共红蕖客，来吟至夕还。

徐照

徐照　题李半村晒蓑台

松枝宿雨碎滴下，野鹤巢边多水禽。

不见蓑衣台上晒，来人自起钓鱼心。

徐照

徐照　题李商叟半村壁

一径苍苔合，连年不出门。

风高松有韵，溪满石无痕。

不自知名重，令人觉有尊。

更忧徵诏至，移室向深村。

徐照

徐照　题罗隐故居

片水静无尘，青山是四邻。

上天如有意，此地着诗人。

吟得物俱尽，罚令生世贫。

因来寻古迹，只见石为麟。

徐照

徐照　题衢州石壁寺

岩上横生脉，平林一里溪。

众船寒渡集，高寺远山齐。

残磬吹风断，眠禽压竹低。

自嫌昏黑至，难认壁间题。

徐照

徐照　题桃花夫人庙

一树桃花发，桃花即是君。

空祠临野水，何处觅行云。

事迹樵人说，炉香过客焚。

雨添碑上藓，难读古时文。

徐照

徐照　题陶贞白故居

徵居上天后，有屋在松根。

一片仙坛石，却当僧寺门。

居山称宰相，隔代绝儿孙。

太傅新为记，今来亦不存。

徐照

徐照　题翁卷山居二首

十年前有约，今却在城居。

羡尔能携子，深山自结庐。

引泉移岸石，栽药就园蔬。

见说高林外，樵人听诵书。

徐照

徐照　题翁卷山居二首

空山无一人，君此寄闲身。

水上花来远，风中树动频。

虫行黏壁字，茶煮落巢薪。

若有高人至，何妨不裹巾。

徐照

徐照　题浯溪

知是漫郎宅，舟中闻寺钟。

小溪通正港，高石叠群峰。

绿木成春荫，荒台见古踪。

唐碑三十本，独免野苔封。

徐照

徐照　题夏景清湘中阁

湘中山似水，自古有人云。

此是曾游地，今来尽属君。

残风吹岸草，空庙入江云。

却忆还乡梦，清猿半夜闻。

徐照

徐照　题芗林

只为登山远，当门叠石为。

人来嗟故迹，景胜入名诗。

立鹤高过槛，欹花半在池。

百年庭际木，新长挂冠枝。

徐照

徐照　题信州祥符寺

冰脂清绝地，谁拟此身来。

寺古逢僧老，山高见水囘，

岩菲寒未拆，风霭复难开。

塔下看碑石，因寻跨鹤台。

徐照

徐照　题信州赵昌甫林居

谱按江西派，声名过浙间。

弃官从早岁，买屋向深山。

文集通僧借，渔舟载鹤还。

待予归旧里，又得到柴关。

徐照

徐照　题薛景石瓜庐

何地有瓜庐，平湖四亩余。

自锄畦上草，不放手中书。

人远来求字，童闲去钓鱼。

山民山上住，却羡水边居。

徐照

徐照　题永州唐德明竹园

渭川千亩空闻说，得似君家亦是难。

畦仆不知生凤实，野翁只欲乞鱼竿。

忽惊残粉飘苍雪，最喜幽声胜远滩。

六月火云飞不尽，谁知此处独清寒。

徐照

徐照　题愚溪堂

水流深见底，不是此溪愚。

谪宦休嗟命，乡人为读书。

文章传海裔，屋室在州图。

儒者凡经此，须来看所居。

徐照

徐照　题张提举西野

渡头风景如前日，谁种桃花在两边。

未晚人家门户闭，鹭鸶闲立

鱼船。

徐照

徐照　题赵明叔新居

社坛侧近地图宽，所作园池亦在间。

十万人家城里住，少闻人有对门山。

徐照

徐照　题赵运管吟篷

飞尘难到碧波中，波上烟云尽不同。

吟断不知惊鹭起，汀花一半在船篷。

徐照

徐照　题真娘墓

骨成泉下土，何物是游魂。

一代颜容尽，千年名姓存。

善缘依佛地，巧咏任人言。

几听钱塘曲，风松静似喧。

徐照

徐照　同地歌

堂前种黄葵，百结种葵畔。

同地不同心，徒令永相见。

徐照

徐照　同刘孝若野步

杖屨相随步野田，坐临阶石和诗篇。

要看隔水人家菊，试借系门渔父船。

且缓归情知有月，不生酒兴为无钱。

寒来莫

家中事，才得身闲即是仙。

徐照

徐照　同徐文渊登永州高山寺

画图旧识高山寺，今在高山寺里行。

千古险峰长自直，一春潇水未曾清。

孤城吹角寒猿应，破屋寻碑野鼠惊。

天遣二人来远地，要将新景就诗名。

徐照

徐照　同赵紫芝宿翁灵舒所居

不期欣会面，如即失炎蒸。

废寝看迟月，同吟忆远僧，

过旬河复见，无雨露多凝。

得句争书写，蛾飞扑灭灯。

徐照

徐照　途中

只影微阳外，青山自郁盘。

未经千里远，欲寄一书难。

堠碣苔侵字，鱼塘水过栏。

西风吹树叶，不部客衣单。

徐照

徐照　途中寄赵紫芝

筠永州同路，人如异约何。

雪风吟不废，山水忆同过。

仙去家长在，时平石可磨。

梦知归路远，全觉梦君多。

徐照

徐照　玩月

初生如金钩，将满如玉盘。

古人爱明月，月色疑可餐。

贾岛倚长杉，精魂化蟾间。

李白捉皓色，狂不如波澜。

何为梅山翁，见月长兴叹。

月多照予愁，未久先掩关。

徐照

徐照　挽陈夫人

平阳林给事，有女识比书。

为妇极能孝，今人皆不如。

得年非饵药，了葬自餐蔬。

闽峤嗟埋骨，新碑到野庐。

徐照

徐照　挽陈西老母

夫人年八十，头发未如银。

有子缘能孝，居家不似贫。

案头经尚在，箱内药初陈。

至日西门外，无非送葬人。

徐照

徐照　挽陈益谦

先生胡不仕，高卧在林泉。

忧国能先见，无人肯荐贤。

月明新冢上，橘熟旧庐前。

所著书成箧，多应后世传。

徐照

徐照　挽王大夫

两行身为郡，里中如不知。

民归清净化，家似困穷时。

秦木凄秋韵，湘云结暮姿。

若无遗爱在，何得后人思。

徐照

徐照　挽徐一之

生平空献赋，不得似相如。

圣代无遗逸，深溪自隐居。

僧传诗藁远，鸟宿墓林虚。

有弟情还切，碑将谏笔书。

徐照

徐照　未廻车

山川匪遥远，行人未廻车。

欲语昨宵梦，忽接今朝书。

啼乌在屋上，绿草生庭除。

仰看日月光，照知子衿裾。

徐照

徐照　畏虎

侯门无罴虎，进者何趑趄。

主人畏客来，有甚虎与罴。

彼此情不安，逢迎反忧悲。

我爱由上翁，面有无求姿。

不怨春作苦，联以岁晚期。

藜藿如羊枣，豆粟兼晨炊。

西风作霜晴，晓寒起呼儿。

大儿收橡实，小儿拾松枝。

无坟当自求，勿用他人为。

徐照

徐照　闻水

灯光难照客怀开，忽听寒声响似雷。

天气无风树无叶，道州半夜水流来。

徐照

徐照　溪行寄灵舒

滩恶过金水，波声远亦闻。

诗同家信发，灯赂钓船分。

数夜仍无月，看山半是云。

又须登岸宿，囘望却思君。

徐照

徐照　喜蒋德瞻还里

长作汤村梦，今来免所思。

丹灵年命永，琴裂壁风吹。

开户秋花发，终经午饭迟。

岳阳何日去，后集要君诗。

徐照

徐照　喜翁卷至

开裳坐岩石，静僻胜尘区。

禽落闲庭果，荷侵湿岸蒲。

高情天外远，暑气竹间无。

浅井瓦瓶汲，低床桃簟铺。

江声空槛树，烧影照巢乌。

困睡抛书册，悲吟缺玉壶。

浮生如梦幻，世事任凫卢。

但得过从乐，无嫌此地迂。

徐照

徐照　相中别邓该

隔水鹧鸪鸣，一汀香草生。

自怜为客久，谁忍送君行。

后会期何日，归途喜乍晴。

它春科甲上，必欲见题名。

徐照

徐照　湘江曲

湘江无潮水，日夜一向流。

别心无彼此，两处各悠悠。

徐照

徐照　湘口

庙前物景非人世，独独来看路迳遥。

船板鹭行乾有迹，菊花鹿践曲生苗。

合流水急声难尽，过片云轻色易销。

黄叶未成伤远思，西风先向客衣飘。

徐照

徐照　湘中寒夜

本自家於越，何期滞楚邦。

吟多头易白，归切思难降。

但听风收竹，谁知雪满江。

叉鱼中夜急，烧火照楼窗。

徐照

徐照　湘中中秋

出望月轮小，不如临海生。

又疑今夜看，难比故乡明。

立柏正无影，清猿偏有声。

数家弦管外，传此照离情。

徐照

徐照　谢徐玑惠茶

建山惟上贡，采撷极艰辛。

不拟分奇品，遥将寄野人。

角开秋月满，香入井泉新。

静室无来客，碑黏陆羽真。

徐照

徐照　谢薛总干惠茶盏

色变天星照，姿贞蜀土城。

视形全觉巨，到手却如轻。

盛水蟾输漾，浇茶雪片倾。

价令金帛贱，声击水冰清。

拂拭忘衣袖，留藏有竹籯。

入经思陆羽，联句待弥明。

贪动丹僧见，从来相府荣，

感情当爱物，随坐更随行。

徐照

徐照　信州水南

众寺临溪水，东西屋数间。

诗传叔伦句，真认贯休颜。

柳过深潭碧，人随白鸟还。

斜阳三百里，高甚水晶山。

徐照

徐照　雁

今春北归雁，秋至又南征。

冷避燕关雪，暖逢湘水晴。

连行冲烧断，并食杂鸥行。

沙上无缯弋，相呼一夜鸣。

徐照

徐照　夜听黄仲立弹广陵

月色照君琴，移床出木阴。

数声广陵水，一片古人心。

投剑功无补，冲冠怒亦深。

踪能清客耳，还是乱时音。

徐照

徐照　移家雁池

不向山中住，城中住此身。

家贫儿废学，寺近佛为邻。

雪长官河水，鸿惊钓渚春。

夜来游岳梦，重见日东人。

徐照

徐照　忆赵紫芝

一别一百日，无书直至今。

几回成夜梦，犹自废秋吟。

小雪衣犹綌，荒年米似金。

知音人亦有，谁若尔知心。

徐照

徐照　灉湖作

灉湖春来水拍，天秋来水涸成乾田。

天地盈虚不可保，富贵於人岂长好。

徐照

徐照　永州寄翁灵舒

古郡百蛮边，苍梧九点烟。

去家疑万里，归计在明年。

风顺眠听角，楼高望见船。

筠州当半道，长得秀诗篇。

徐照

徐照　永州书怀

嗜茶疑是病，羸瘦见诗形。

天断征鸿过，汀多香草青。

兴高贫不觉，身远事皆经。

归路当游岳，僧言极可听。

徐照

徐照　游衡山

衡山七十二，高是祝融峰。

下界蛮方近，中天岳势崇。

四维皆佛占，绝顶正秋浓。

翼宿平垂地，雷池暗起龙。

简书曾禹授，燔祭自周封。

拜庙巡阴石，看桥入古松。

雪深居板屋，日转动厨钟。

片水清如镜，洞庭微见踪。

徐照

徐照　游潇东和徐文渊

天吏今如隐，相随步野坡。

山高临古郡，天小入江波。

香草春生遍，幽禽暮见多。

更增游岳思，昨有寺僧过。

徐照

徐照　游雁荡山八首　宝冠寺

寺基低且狭，半被石岩分。

水响常如雨，林寒忽聚云。

空房人暂宿，半夜雁初闻。

此处能通荡，僧家却不云。

徐照

徐照　游雁荡山八首　大龙湫瀑布

飞下数千尽，全然无定形。

电横天日射，龙出石云腥。

壮势春曾看，寒声佛共听。

昔人云此水，洗目最能灵。

徐照

徐照　游雁荡山八首　灵峰

我来无一语，闲认昔游踪。

谁种路傍树，却遮山上峰。

潭乾沉石露，人立去禽冲。

樵说仙桥险，因思在上封。

徐照

徐照　游雁荡山八首　灵岩

雁荡最奇处，众岩生此间。

问名僧尽识，得句客方闲。

洞峻猕猴入，天晴瀑布悭。

古时山未显，谢守只空还。

徐照

徐照　游雁荡山八首　能仁寺

寺置有碑传，观音岩石前。

殿高灯焰短，山合磬声圆。

窗静吹寒雪，舂鸣落夜泉。

清游人岂识，谓不似秋天。

徐照

徐照　游雁荡山八首　石门庵

庵是何年立，其中有一僧。

苍崖从古险，白日少人登。

众物清相映，吾生隐未能。

夜来新过虎，抓折树根藤。

徐照

徐照　游雁荡山八首　寿昌道中

碣字芙蓉驿，喜行行不难。

路侵沧海过，人得异山看。

圆石蠔黏满，平涂鹭立寒。

一游期一月，回日必冬残。

徐照

徐照　游雁荡山八首　赠东庵约公

白发白髭须，僧年八十余。

已成重阁在，别置一庵居。

客喜逢煎茗，童寒免灌蔬。

小师南北去，近日各无书。

徐照

徐照　渔家

阿翁年刀老，生计在纶丝。

野不无人占，扁舟逐处移。

数鳞新柳串，一笛小儿吹。

有酒人家醉，公卿要识谁。

徐照

徐照　渔者

瑟瑟负吹鬓发飞，自将莎草补蓑衣。

小船撑入芦花去，家在溪边多不归。

徐照

徐照　猿皮

路逢巴客买猿皮，一片蒙茸似黑丝。

常向小窗铺坐处，却思空谷听啼时。

弩伤忍见痕犹在，笛响谁夸骨可吹。

古树团团行路曲，无人来作野宾诗。

徐照

徐照　赠不食姑

衣以青为色，谓如天骨青。

近年全不食，饮水自通灵。

心信生狂语，清羸改俗形。

半空仙乐奏，曾向静中听。

徐照

徐照　赠从善上人

骨气清冷无片尘，即应僧可是前身。

诗因缘解堪呈佛，棋与禅通可悟人。

扫地就凉松日少，煮茶消困石泉新。

不能来住城中寺，去买青山约我邻。

徐照

徐照　赠大罗山李秀才

大罗山上客，后主是宗亲。

莫是为诗苦，却令生世贫。

荒年家口众，少日鬓毛新。

近又重遭祸，虚星必照身。

徐照

徐照　赠邓都监

能吟能画俱精到，多得声名在世间。

少病高年惟发白，为官远地却身闲。

深林有寺唐碑在，古庙无人楚竹斑。

物景可吟兼可画，乞君篇幅未应悭。

徐照

徐照　赠江心寺钦上人

客至启幽户，笋鞋霆曲廊。

潮侵坐禅石，雨润读经香。

古砚传人远，新篁远塔长。

城中如火热，此地独清凉。

徐照

徐照　赠九华李丹士

长记零陵郡，共看江上峰。

平生轻世事，几度认仙踪。

转式驱雷电，封泥伏虎龙。

三千三百里，今日又相逢。

徐照

徐照　赠刘明远

一生嫌世俗，不向市中居。

既是未攀桂，却堪同钓鱼。

疾除禅老药，诗答野人书。

又说成丹鼎，吾生愧不如。

徐照

徐照　赠潘德久

住近容成洞，归来发未霜。

出骑随驾马，晴晒入朝裳。

收帖重开画，煎茶即当觞。

诗书难得力，戎力重清漳。

徐照

徐照　赠实老

夏高头半白，不肯住招提。

汲井篱花落，挂衣巢鸟啼。

林间曾有约，世上尽如迷。

却把南华卷，从人论物齐。

徐照

徐照　赠溪上翁

生事付诸儿，日高眠起迟。

本无尘内事，亦有鬓边丝。

远取泉烹茗，新移棘补篱。

晚来持钓出，一犬自相随。

徐照

徐照　赠张将领十六韵

一载鄞江上，波平尘不飞。

屡成横槊句，密运若神机。

弓影盈秋月，剑光摇夕晖。

起身黄石地，成梦黑山薇。

府帅曾前席，君王拟解衣。

专鲈休在念，草木亦知威。

骨相封似贵，家乡衣锦归。

柳高戎壁峻，花近宅堂煇。

二妓吟霜竹，千金买宝韟。

好文佳士致，起舞丽人围。

庭果丹顋润，官醪蜡脚肥。

胡琴音屈律，香篆气粉霏。

辅汉终成绩，逢刘亦有依。

儿男当富贵，得意似君稀。

徐照

徐照　赠朱道士

新营一间屋，种柳是前春。

此地已逃俗，何时可卜邻。

吟诗能愈疾，得酒自忘贫。

九十头雪雪，多应笑野人。

徐照

徐照　昭君词

琵琶弹得是胡音，上马低蛾泪滴襟。

画匠枉教延寿死，相如作赋得黄金。

徐照

徐照　征妇思

年半为郎妇，郎去戍采石。

又云戍濠梁，不得真消息。

半年无信归，独自宋罗帏。

西风吹妾寒，倩谁寄郎衣。

姑老子在腹，忆郎损心目。

愿郎征战早有功，生子有荫姑有封。

徐照

徐照　中夕

中夕独依依，闲行未掩扉。

水边山出月，松上雨沾衣。

棹响初如近，萤光渐欲稀。

不甘尘内事，长与此心违。

徐照

徐照　种菊

屈平发悲吟，采之疗饥腹。

人貌岁不同，兴叹有荀昱。

远人陶渊明，酿酒不等熟。

醉把菊花枝，醅浊巾可漉。

徐照

徐照　种菊

一花八十品，秋风巧於春。

不与群物竞，静性如幽人。

湿燥欲及宜，□□养性真。

谁授服饵法，应能寿吾身。

徐照

徐照　重题翁卷山居

山中白日无尘迹，只有啼禽在树头。

上蚁上鞋行径叶，楝花黏手掬溪流。

高吟未许常人学，清福多庆积世修。

新茗一瓶蒙见惠，家童言是社前收。

徐照

徐照　舟上

小船停桨逐潮还，四五人家住一湾。

贪看晓光侵月色，不知云气失前山。







卷436

徐照

徐照　舟中

秋气清如水，推篷夜不眠。

芦花新有雁，莎叶尚鸣蝉。

心向征途老，诗凭物景全。

渔童看月上，吹笛柁楼前。

徐照

徐照　朱可肥陈西老徐灵渊携酒饯别饮罢以周兴嗣千字文中语为韵曰谓语助

岁晚风雾寒，用事有青女。

滕六更无赖，冰花斗欲舞。

狭坐夜生棱，叉袖手难距。

百草尽晦寂，虫虺亦蛰户。

于何梅山翁，遥遥作行旅。

耳热呼卢仝，此意何自语。

渊明古达者，饥逐亦无处。

诗老知我忧，相暖且樽俎。

鼎足吟清诗，龙蛇动盈楮。

参昴挂屋角，呼儿更撚炬。

古来回并难，发明各何许。

飞雁度荒塞，新梅耿平楚。

相思续君诗，亦足慰心绪。

徐照

徐照　子规

羽类是游魂，哀多属曙昏。

一时亡国恨，千古向人言。

山竹已应裂，野花犹更繁。

昔曾令杜甫，再拜忆君尊。

徐照

徐照　自君之出矣

自君之出矣，心意远相随。

拆破唐人绢，经经是双丝。

徐照

徐照　自君之出矣

自君之出矣，玉鉴生尘垢。

莲子种成荷，曷时可成藕。

徐照

徐照　自君之出矣

自君之出矣，懒妆眉黛浓。

愁心如屋漏，点点不移床。

徐直方

徐直方　观水

沧江无尽水，夜夜随潮去。

若复作潮来，沧江止不住。

徐陟

徐陟　句

止渴当择水，暂憩须芳阴。

徐陟

徐陟　句

君恩山岳重，汝命鸿毛轻。

徐仲谋

徐仲谋　白苹洲

风流人物两相逢，白傅高文纪汉公。

三圃五亭装郡景，千花万卉媚春风。

徐仲谋

徐仲谋　句

最爱清风景物优。安寝有时延皓月。

徐仲谋

徐仲谋　句

四水交流霅霅声。

徐仲谋

徐仲谋　句

罗列全如斗极星。

徐仲谋

徐仲谋　句

徐仲谋　郡城重叠安寝有时延皓月，

徐仲谋

徐仲谋　句

湖上风涛或泛浮，城南因立镇湖楼。

徐仲谋

徐仲谋　句

徐仲谋　闭门无处不清风。郡城重叠耸危偻，

徐仲谋

徐仲谋　留题郫县西禅院古调诗

郫县七十寺，碁布于郊坰。

景德当道衢，宝塔腾青冥。

其间西禅院，地胜景物灵。

何以使索然，中有大藏经。

自从没官来，卷帙何零丁。

府民纳其直，将迁离梵庭。

奇哉陈氏子，睹此而涕零。

谓寺无九部，何以重佛僧。

如人去五舓，何以主神形。

舍财百万余，赎之俾安宁。

兰若皆修饰，贝叶重芬馨。

签函列金玉，堂殿挥丹青。

永以镇福地，实可壮禅扃。

命僧开宝藏，煌煌如日星。

读诵香院里，音响何冷冷。

闻者与见者，如醉而得醒。

岂不护洪福，深远於沧溟。

凡人富金帛，安能延百龄。

唯有好善道，声誉喧雷霆。

高吟二百言，长使郫民听。

徐灼

徐灼　贺山

昔人来隐遁，兹山始得名。

岩扃锁积翠，石罅流余清。

花石今何在，菁茅久已生。

为言唐贺老，千载有殊情。

徐子元

徐子元　贺谢文二子文武登科

福畴何曾好誉儿，凤毛争奈一时奇。

青钱学士如龙友，白马将军似虎痴。

齐展一双文武手，共扶千载圣时时。

从来谢砌无闲草，步步芳兰亚紫芝。

徐自明

徐自明　华盖仙山院

万当不如一，十发却休九。

乃知多言累，宁谨三缄口。

寂中洊雷震，悟处狮子吼。

百物自四时，六凿通九有。

风松静度曲，山花相与友。

心远境更幽，先生室无垢。

茶鼎苍蝇鸣，香几黄金纽。

澄神天籁息，见性籵篱剖。

对语彼上人，一笑开户牖。

自愧逐喧尘，成佛灵运后。

徐自明

徐自明　游浯溪

□□□□□□奇，金石辉辉万古垂。

论定固知名贵正，时危更识礼从宜。

溪山不老刊长在，天地重开继者谁。

多少舣舟咸有纪，况予毕戍可无诗。

徐宗斗

徐宗斗　石华表

仙人窀穸古，山寂自崔嵬。

一柱华天表，千年壮壑隈。

春深青薜荔，雨足绿苍苔。

世远空遗迹，令威何日回。

徐作

徐作　王文孺舑庵

藜苋幽人室，丘园隐者居。

一原青嶂合，万水绿阴疏。

手把归田赋，腰县种树书。

桑麻连轸秀，网罟人溪渔。
