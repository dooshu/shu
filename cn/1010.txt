全宋诗：郑刚中
　郑刚中　八月初四日谢雨采石中元祠
　郑刚中　八月初一夜闻雨
　郑刚中　八月间对月独酌
　郑刚中　八月来大浊暑小屋真甑斧士人谓自是以往虽穷冬亦然既而十二日得秋
　郑刚中　白居易有望阙云遮眼思乡雨滴心之句用其韵为秋思十首
　郑刚中　白莲草亭前盆池所出也惯见红华忽遇此本孤高淡素有足爱者众皆以比
　郑刚中　北山会饮
　郑刚中　避方寇五绝
　郑刚中　辨毕方
　郑刚中　别家山二绝
　郑刚中　别茂直
　郑刚中　病后涉园
　郑刚中　病酒
　郑刚中　草寮书事
　郑刚中　草亭假寐
　郑刚中　草亭远望
　郑刚中　谗桃花
　郑刚中　长春花
　郑刚中　长沙道中
　郑刚中　呈范茂直时在豫章
　郑刚中　呈周务本三绝
　郑刚中　出江
　郑刚中　出峡题舟中
　郑刚中　初春五言
　郑刚中　初寒
　郑刚中　初秋
　郑刚中　初夏
　郑刚中　初至法会
　郑刚中　窗前种小梅树今年未著花但春来绿阴乱眼每过这必徘徊注视冀叶间或
　郑刚中　春到村居好四绝
　郑刚中　春风
　郑刚中　春晴
　郑刚中　春热
　郑刚中　春日
　郑刚中　春晚
　郑刚中　春雪
　郑刚中　春雨
　郑刚中　春雨村居
　郑刚中　春昼
　郑刚中　此心
　郑刚中　次桐庐
　郑刚中　村居二首
　郑刚中　答江虞仲机宜归语
　郑刚中　大暑竹下独酌
　郑刚中　代答
　郑刚中　代上傅帅十二月二十三日生辰
　郑刚中　悼八婶孺人
　郑刚中　悼陈庭玉
　郑刚中　悼陈子济教授
　郑刚中　悼顾与权夫人
　郑刚中　悼六兄宗鲁
　郑刚中　悼潘权仲
　郑刚中　悼潘义荣母
　郑刚中　盗焚浦江龙德寺经藏与卷轴化为玉诸葛亮公谈禅论佛指真画伪如泥中
　郑刚中　道旁赠梅花
　郑刚中　道者寮成人为书额拟成一诗
　郑刚中　道中四绝
　郑刚中　得雨偶书
　郑刚中　登乌奴
　郑刚中　登岳麓法华台岳兵火后寺已两创惟台为旧物当时住持邻道者物故二十
　郑刚中　丁已年七月二十一日祷雨中元水府入月六日展谢祠下皆被旨也然祷后
　郑刚中　丁朱四朋与了叔佩还钱塘道浦江井坑岭赋此诗
　郑刚中　冬大暖桃李花飞如雨已而遽寒绵裘犹薄也
　郑刚中　冬至春不雨元夕后一日雨作邦人甚喜
　郑刚中　读杜子美三大礼赋
　郑刚中　读光明经舍身品
　郑刚中　读兰台诗
　郑刚中　读柳子厚若为化得身千亿散上峰头望故望乡之句有感
　郑刚中　读坡诗
　郑刚中　读苏子美文集
　郑刚中　独坐
　郑刚中　杜门
　郑刚中　度金沙岭
　郑刚中　渡胡源口二绝
　郑刚中　对菊
　郑刚中　对月再用韵
　郑刚中　对竹
　郑刚中　二绝寄章氏女子
　郑刚中　二月二十一日枕上闻莺时霖雨之后
　郑刚中　二月十七日马上
　郑刚中　发风水洞
　郑刚中　法会堂前蒲萄一架每时日至其上厨人辄报饭具感而为此
　郑刚中　饭后以水噀蚁时予有华严日课
　郑刚中　范才翁惠酴醿
　郑刚中　范达夫砚
　郑刚中　焚香
　郑刚中　风俗
　郑刚中　风竹
　郑刚中　封州
　郑刚中　封州大率园不蔬人采小蓼食之叶尖而细号尖头蓼亦谓之辣蓼误食往往
　郑刚中　封州极少酴醿近得数蕊瘦小如纸花而清芬异常
　郑刚中　封州学东池岁度孳鱼冬晚粥之用佐养士教授高公补之至以绍兴己已之
　郑刚中　芙蓉
　郑刚中　傅经干以所业一编出示戏赠一绝
　郑刚中　傅推官劝农七绝句拟和其五　出郭
　郑刚中　傅推官劝农七绝句拟和其五　登岭
　郑刚中　傅推官劝农七绝句拟和其五　劝农回
　郑刚中　傅推官劝农七绝句拟和其五　山家
　郑刚中　傅推官劝农七绝句拟和其五　田父
　郑刚中　感秋时寓龙德寺前
　郑刚中　高补之十月旦生朝一绝
　郑刚中　庚午冬至夜
　郑刚中　庚午腊中苦寒不雪不雪岭南之常而苦寒为希有矣
　郑刚中　骨肉闻已至文安而边日有雨甚念之戏成绝句
　郑刚中　鼓子花
　郑刚中　故居
　郑刚中　观橘花
　郑刚中　观溪涨
　郑刚中　广南食槟榔先嚼蚬灰蒌藤津遇灰藤则浊吐出一口然后槟榔继进所吐津
　郑刚中　广中菩提树取其叶用水浸之叶肉尽溃而脉理独存绡谷不足为其轻也士
　郑刚中　闺门诗三首
　郑刚中　癸本中冬四日江行
　郑刚中　癸丑年暖阁初成
　郑刚中　癸酉年梅花开已逾月而窗外黄菊方烂然
　郑刚中　贵溪道中四绝
　郑刚中　桂阳本觉院以屯将后住持舜长老於前山松竹深处结草庵居之法语诗拟
　郑刚中　过大冶县
　郑刚中　海滨石根茎而生类于芝者俗呼为石花已为作记今日敷设花座严置净室
　郑刚中　海棠
　郑刚中　函镜如书帙号日贤如编题共首以伽陀
　郑刚中　寒食
　郑刚中　寒食日
　郑刚中　寒食杂兴二篇
　郑刚中　寒意
　郑刚中　和安之叔灰斋
　郑刚中　和公实书怀
　郑刚中　和何元章
　郑刚中　和何元章新秋
　郑刚中　和季平哭小女时避地灵峰
　郑刚中　和江虞仲华山二绝　陈希夷无忧木
　郑刚中　和江虞仲华山二绝　仙人掌
　郑刚中　和李端明题灵峰
　郑刚中　和李公实郎中燕歌行
　郑刚中　和楼枢密过洛阳感旧二绝
　郑刚中　和潘叔遇书怀
　郑刚中　和潘仲严八绝
　郑刚中　和石希孟
　郑刚中　和思老夏日山居
　郑刚中　和王才鼎怀钱塘
　郑刚中　和吴唐辅雪中同游西湖之作
　郑刚中　和元章春风三绝
　郑刚中　和张叔靖三绝
　郑刚中　和赵晦之司户三首
　郑刚中　和仲模梅花
　郑刚中　河池秋雨
　郑刚中　河坐戏书
　郑刚中　荷花
　郑刚中　衡岳左右道旁茅舍竹门中有老人八十一岁宣和间尝为芜湖尉因官火弃
　郑刚中　鸿沟
　郑刚中　鸿渐后宦游广中有诗云不羡黄盏不羡白玉杯不羡朝入省不羡暮入台千
　郑刚中　后圃石榴初为夏日所暴得秋雨所烂易落雀又从而窃之树间日以雕疏顾
　郑刚中　胡德辉郎中由礼部出守桐庐同舍取令狐楚移石几回废印开箱何处送新
　郑刚中　怀旧
　郑刚中　怀山居二绝
　郑刚中　黄汇征惠石菖蒲既赋古风复成四韵
　郑刚中　黄汇征以石草蒲一本相遗石圆而苍小窍数十大率与蜂窠无异又类莲房
　郑刚中　黄义卿知郡母夫人挽章
　郑刚中　或问茉莉素馨孰优予日素馨与茉莉香比肩但素馨叶似蔷薇而碎枝似酴
　郑刚中　即事
　郑刚中　即事二绝
　郑刚中　即事二首
　郑刚中　即事五首
　郑刚中　几先坐上赠友人
　郑刚中　己酉正月大风寒米价腾踊菜色之民皇皇于道感而作是诗
　郑刚中　纪关陇
　郑刚中　季天叙为人相宅过余求诗戏书二绝
　郑刚中　寄别左与言
　郑刚中　寄虽张子公尚书
　郑刚中　寄题李监酒不俗阁
　郑刚中　寄吴信叟
　郑刚中　寄姚文发
　郑刚中　寄赠张叔靖
　郑刚中　家帝有庙其巫每岁旦必鸣角作法以觞其神邻里闻角声则知其将晓矣
　郑刚中　家有小园比他处果蓏倍登或问郑子何术致此告之日汉武帝使海上县官
　郑刚中　甲辰年得男子经道以诗相贺因报之
　郑刚中　甲寅九月末雨至十月二十三日得晴闻是日六飞进狩诸将告捷
　郑刚中　甲子春晴久三月晦得频雨喜而为二绝句
　郑刚中　假山
　郑刚中　简潘义荣
　郑刚中　简孙立之
　郑刚中　建炎丁未自中夏徂秋不雨七夕日戏成一诗简牛郎织女云
　郑刚中　降真香清而烈有法用柚花建茶等蒸煮遂可柔和相识分惠爇之果匀但至
　郑刚中　金房道间皆蜡梅居人取以为薪周务本戏为蜡梅欢予用其韵是花在东南
　郑刚中　经月门无客客至必谓予此居萧然如僧舍
　郑刚中　荆州之川日江日汉日沱潜日三虀其泽日云梦汉志谓三虀在江夏竟陵即
　郑刚中　静独
　郑刚中　窘匮中复大雨殊忧闷闻诸僮聚食笑语为赋一绝
　郑刚中　九六编成考左氏载卦象以世占法合之得一绝
　郑刚中　九日
　郑刚中　久雨
　郑刚中　酒尽
　郑刚中　就寝
　郑刚中　菊花
　郑刚中　句
　郑刚中　巨济弟书梦求诗赋古风云
　郑刚中　郡治西厅锦被花不为治架每花开覆地而红或缘他木以升予分其本植草
　郑刚中　客惠宾州竹簟甚佳取退这郑群赠簟诗读之数过成古风云
　郑刚中　客夜霜寒
　郑刚中　客至木绵坐已为长韵成四韵
　郑刚中　口占
　郑刚中　哭潘义荣二首
　郑刚中　腊梅
　郑刚中　腊月三日义乌道上寄潘义荣
　郑刚中　腊月十三日送邢婿还乡
　郑刚中　腊中会桂堂太守劝客满觞尝日怕渡野塘寒酒罢且归又日月挂竹梢明爱
　郑刚中　阑暑
　郑刚中　览镜
　郑刚中　老翁真个似童儿汲井埋盆作小池退这句也去风用此尝为小诗云半区茅
　郑刚中　类试院放榜众论以得士为庆作古诗一章呈详定钱宪元素及同院诸公绍
　郑刚中　离家
　郑刚中　离平江
　郑刚中　黎伯英解元赠予一大缶封泥如法初谓酒也至乃西山泉云暑中时可一酌
　郑刚中　黎解元庄严观音像见而赞之
　郑刚中　礼部直舍枯竹嫩丛燕雀飞来欲折以二韵记云
　郑刚中　良嗣壬申年来为生朝寿作一诗答之
　郑刚中　良嗣以予生朝将至以古赋一首为寿作三绝与这勉其省愆念咎当在念亲
　郑刚中　邻家送萝菔并借棋具戏作一篇欲简泮宫后不往
　郑刚中　邻翁以黄菊一本见赠是岁冬暖梅已成蕾以四韵戏菊
　郑刚中　邻翁以紫石斛承粗山一块为予书室这奉斛盖端溪这不堪为砚者然较以
　郑刚中　临行小颂别见春清浔二老
　郑刚中　临刈旱苗
　郑刚中　临刈旱苗二首
　郑刚中　灵壁驿有方公美少卿留题戏和於壁
　郑刚中　灵峰闻秋雨
　郑刚中　柳子厚放鹧鸪词首章日楚越有鸟甘且腴嘲自名为鹧鸪前日相识惠野鸡
　郑刚中　六月初八义荣司谏自福庆山见过奉陪游四岩以新茶享石佛暮出山明日
　郑刚中　楼枢蜜过华山浩然有念古慕希夷之心谨用韵作二诗以箴之
　郑刚中　潞公与梅圣俞论古人有纯用平声字为诗如枯桑知天风是也而未有用侧
　郑刚中　绿净轩
　郑刚中　马伏波请征蛮据鞍矍铄时年六十一陆鸿渐景陵人蚤年事比丘后始改业
　郑刚中　马上口占三绝
　郑刚中　梅
　郑刚中　梅花
　郑刚中　梅花三绝
　郑刚中　每年家酿留一器以奉何元章今年持往者辄酸黄不可饮再以二尊赎过仍
　郑刚中　每岁正月度太阳岭半山间有梅花尝以此时开每见必拍枝丙午岁成一绝
　郑刚中　濛濛雨中春
　郑刚中　米尽
　郑刚中　眠昏
　郑刚中　民入钱抱儥公库东塘决水取鱼甚盛渔翁谓抱儥者贩妇则旁午於塘上者
　郑刚中　酩酊且饮酒
　郑刚中　磨茶寄罗池一诗随之后以无便茶与诗俱不往今谩录于此过便焚切勿留
　郑刚中　茉莉
　郑刚中　牡丹
　郑刚中　暮春
　郑刚中　南方紫笑粗叶大花人称其香予但闻其如酒败醯酸有酷烈逼人之气戏为
　郑刚中　南陔五章二章八句三章四句
　郑刚中　拟和
　郑刚中　拟送傅推官吉先予以绍兴己已六月自复徙对吉先后一月到任
　郑刚中　拟题黎簿尉梅隐用其韵
　郑刚中　拟为孙立之谢
　郑刚中　拟州学横翠轩
　郑刚中　哦诗
　郑刚中　偶成
　郑刚中　偶书
　郑刚中　偶题
　郑刚中　偶题窗间
　郑刚中　潘叔愚诗有归家更读万卷书之语义荣司谏为其未切於道也则作诗以警
　郑刚中　泮宫出示盛作一编并父还还集一册作二十八字先还其编
　郑刚中　陪权郡符正民九日游西山
　郑刚中　盆池白莲
　郑刚中　频夜灯花顾予有何喜其可喜者又心之所自知不待灯报也
　郑刚中　频夜烛花
　郑刚中　浦江道中
　郑刚中　浦江道中三绝
　郑刚中　浦江书院中
　郑刚中　砌下黄菊暮秋始开为赋此篇
　郑刚中　砌下两修竹
　郑刚中　前山寻兰
　郑刚中　蔷薇
　郑刚中　清明前风雨兼旬城外桃李无在者书室中有酴醿一瓶置之甚久盖风雨所
　郑刚中　清明前三日将晚风雹大作枕上赋此
　郑刚中　清明前十日大雪二首
　郑刚中　秋思
　郑刚中　秋夜山居
　郑刚中　秋夜闻雨
　郑刚中　秋雨遽凉
　郑刚中　去冬
　郑刚中　壬申年封州自正旦连雨至元宵不止城中泥淖没骭而人家犹烧灯也
　郑刚中　壬申年封州自正旦雨至无宵不止
　郑刚中　壬申年封州自正旦雨至元宵不止
　郑刚中　壬寅年南游离白沙
　郑刚中　壬寅年南游至衢州
　郑刚中　入信州
　郑刚中　闰四月夜草亭独坐玩月
　郑刚中　三月五日圃中
　郑刚中　山人
　郑刚中　山斋疏陋每焚香旁舍闻之而斋中不甚觉盖香随风以流也为四十言
　郑刚中　山斋霜寒
　郑刚中　陕西戏成二绝
　郑刚中　涉园偶成
　郑刚中　沈商卿砚
　郑刚中　胜仲少卿公岩桂并诗二绝用韵和之
　郑刚中　诗一首
　郑刚中　十二月二日腊祭前一日致斋惠照清叟察言观色院三绝
　郑刚中　十一月十三日宿东林是日小雨不见庐山戏留绝诗于方丈
　郑刚中　十月初梦寄良嗣诗三句云相思一载馀身共远梦与汝同居觉而足之
　郑刚中　十月二十三日赵守侵早泛舟游西山有诗即席各此
　郑刚中　石季平尝为于仲模诗改二字后仲模有诗来复用韵报之且庆朋友间渐能
　郑刚中　石季平题李南画石之傍日叠石为山已是一重公案况画者耶郑子见而笑
　郑刚中　石希孟寄示赋论甚佳有未尽善处辄为涂改因成小诗寄之
　郑刚中　时官多以封州俸薄井邑萧条居处湫隘为欢观如闻而赋之
　郑刚中　始生之日石子寿以诗所以相属这意再三甚厚饮其酒歌其诗既至于醉也
　郑刚中　是乐居士一日举率说和尚话头云拨草牛风且图性只今性在甚处即得见
　郑刚中　受崧兄弟赴漕怀试作二十八言送之
　郑刚中　书室中焚法煮降真香
　郑刚中　书斋夏日
　郑刚中　暑雨
　郑刚中　数日相识多以荔子分惠雨久而酸予主绝粮日买米而炊戏成二十八言
　郑刚中　水碓
　郑刚中　睡起
　郑刚中　四月间读杜牧之荷叶诗一时回首背西风之句尝拟为立春绝
　郑刚中　寺前书院
　郑刚中　寺前书院中寄季平
　郑刚中　送陈季常判院
　郑刚中　送方公美少卿宣谕说畿
　郑刚中　送符正民罢倅永嘉
　郑刚中　送何元英
　郑刚中　送何元英出峡三绝
　郑刚中　送季平道中四绝
　郑刚中　送林懿成解兵掾
　郑刚中　送宋叔海郎中总领湖北
　郑刚中　送萧德起赴召
　郑刚中　送张季平归永嘉
　郑刚中　送周务本机宜
　郑刚中　宿长安闸口
　郑刚中　宿长芦寺下四绝
　郑刚中　宿鹤岩二绝
　郑刚中　宿撞抗刘家店
　郑刚中　随凤翔有何日在堤霜后路乱飞榆柳踏平沙之句今至堤上复用前韵
　郑刚中　岁暮
　郑刚中　孙立之以酴醿奉太阳能守赠二绝予戏用其韵
　郑刚中　所居苦多鼠近得一猫子畜之虽未能捕而鼠渐知畏矣
　郑刚中　索酒
　郑刚中　题安仁汪宰绝览亭
　郑刚中　题赤松
　郑刚中　题大龙湫
　郑刚中　题横溪坊客馆二首
　郑刚中　题洪州新建张令寄斋
　郑刚中　题后郑壁
　郑刚中　题黄德老西亭二绝
　郑刚中　题雷石寺润公环翠轩
　郑刚中　题灵峰见山阁
　郑刚中　题妙明师静轩
　郑刚中　题石几先生书院壁
　郑刚中　题西岩
　郑刚中　题异香花俗呼指甲花
　郑刚中　天寒
　郑刚中　僮方捣茶知予书初辍捣以待呼而戒之
　郑刚中　投宿蒲圻县
　郑刚中　晚村
　郑刚中　晚凉小酌
　郑刚中　晚望有感
　郑刚中　晚雨
　郑刚中　王倅生辰
　郑刚中　王能甫作葡萄一枝於圆扇之上戏作小诗报之
　郑刚中　未至鼎州道旁有甘泉既酌泉过松竹百步投宿小寺翌日又酌泉登舆松竹
　郑刚中　闻百舌
　郑刚中　闻杜鹃
　郑刚中　无寐
　郑刚中　无诗
　郑刚中　无俗轩
　郑刚中　无题
　郑刚中　无兔而用鸡毛无直干而用粗竹坐是二者故封川难得笔近有工以羊毛易
　郑刚中　无夜二绝
　郑刚中　吴江有三高祠谓鸱夷子皮步兵校尉角里先生也先有一人题其祠日是非
　郑刚中　吾乡城外北室宛转皆亭园自北门外南彻浮桥最为游春胜地因清明念之
　郑刚中　五更霜寒拥被不寐
　郑刚中　五更醉卧
　郑刚中　午睡
　郑刚中　西邻桑间有隙地从可五丈其横五分之一荒蔓瓦砾之所聚也邻翁借予栽
　郑刚中　戏简文浩然诗成不往也
　郑刚中　戏题秋香
　郑刚中　戏题堂前梅
　郑刚中　虩虎捕蝇壁间极轻利砌下蜗牛宛转涎中不胜其钝许慎以蝇虎为虩
　郑刚中　夏夜小雨独坐
　郑刚中　夏夜用人韵
　郑刚中　先君守官司醴陵日予尝随先生读书岳麓山法华台上时年一十五今兹再
　郑刚中　闲居常自足
　郑刚中　闲兴
　郑刚中　闲中
　郑刚中　相识惠菩提叶灯戏为颂日
　郑刚中　相识有遗予以紫石砚者谓是下岩石名日玉斗予自湖南再转之岭畏行李
　郑刚中　萧山老儒余志宁求拙庵诗为赋之
　郑刚中　小饮木樨花下
　郑刚中　晓起
　郑刚中　谢潘令卫惠松木
　郑刚中　辛丑正月十三馀南厅
　郑刚中　辛未除放
　郑刚中　辛未元夜
　郑刚中　辛未中春旦极热流汗暮而风雨如深秋
　郑刚中　休牧轩
　郑刚中　修修窗前芦
　郑刚中　宣和丁酉太夫人终天墓庐中读金光明经见摩诃萨埵投身饲虎因缘尝以
　郑刚中　宣和壬寅十月余游江南二士一日道同月岩方崇甲申先子休官长沙挈家
　郑刚中　宣和壬寅仲冬二十六日留别临川陈泰颖
　郑刚中　学山野烧异常登高泮宫如在火池中间泮师率诸生救之下至虀浆饮食悉
　郑刚中　雪后观月
　郑刚中　雪中度冯公岭二绝
　郑刚中　雪中偶书
　郑刚中　循省
　郑刚中　杨思恭惠酒作小诗戏之
　郑刚中　夜寒
　郑刚中　夜寒觉有霜
　郑刚中　夜闻雪声
　郑刚中　夜闻雨声赋古风时赵使君祈雨之翌日也
　郑刚中　夜坐
　郑刚中　一绝寄家
　郑刚中　移司道中四绝
　郑刚中　已本立春前一日得雨时有百日之晴
　郑刚中　已酉三月二十一日夜梦中作
　郑刚中　义荣见示禅月山居诗盥读数过六根洒然但余素不晓佛法今以受孔子教
　郑刚中　忆故庐
　郑刚中　忆书
　郑刚中　忆昨
　郑刚中　益昌霪雨逾月负郭皆浸祷祠之后仓廪何全居民复业运使国博喜而赋诗
　郑刚中　翌日赵守转以酴醿惠予用前韵谢之
　郑刚中　用立春韵和卖药周道人
　郑刚中　用韵寄仲模
　郑刚中　幽居
　郑刚中　幽趣十二首
　郑刚中　游西山
　郑刚中　有客问予每日何事客退赋此
　郑刚中　有客致木绵椅坐为山斋之用
　郑刚中　又七言
　郑刚中　又一颂别赵使君
　郑刚中　予嗜茶而封州难得有一种如下等修仁殊苦涩而日进两杯
　郑刚中　雨过
　郑刚中　玉女泉以招提孤僻而名高华清泉坐天宝荒淫而取诮元章寺丞作古诗一
　郑刚中　寓灵峰寺感怀
　郑刚中　元旦二首
　郑刚中　元信自当州遣朋尊以明彻冰壶名酒作二十八言谢之
　郑刚中　元信昨日惠八桂酒两尊今日惠莲数头实圆而大云盆池中白莲子也
　郑刚中　园中锦被花始开一枝红白二色赵守以二诗见报依韵答之
　郑刚中　岳阳道中
　郑刚中　越江之岸人家皆临水种竹叠石作迳其屋然嗟今齿发逾壮方坐兵火惊焚
　郑刚中　杂兴
　郑刚中　杂兴二首
　郑刚中　栽竹
　郑刚中　栽竹种红蕉后数日阻雨不见赋小诗
　郑刚中　再和
　郑刚中　早春
　郑刚中　早春有感
　郑刚中　早行二绝
　郑刚中　赠传神者
　郑刚中　赠范茂直
　郑刚中　赠周然父
　郑刚中　乍晴
　郑刚中　招潘文虎
　郑刚中　赵元信近来得小鬟歌曲便须熟寐此还是有所得否予戏成此偈
　郑刚中　赵知监惠牡丹二首
　郑刚中　赵子礼劝农回有诗和者盈轴然皆颂德诗非劝农也拟和二篇
　郑刚中　枕上
　郑刚中　枕上闻雪声
　郑刚中　正月十一夜灯开双花
　郑刚中　知识相问多以封川气候宽凉为言大暑中因念退这云郴之为州在岭之上
　郑刚中　至金溪与康功
　郑刚中　至日
　郑刚中　至夜独酌二绝
　郑刚中　至夜予编集经史专音
　郑刚中　至豫章茂直座上戏书
　郑刚中　忠州丰都观乃阴长生之地山最高处栏槛围一古井谓是真人心愿成乘云
　郑刚中　重五
　郑刚中　重阳太守招登东山以腹疾不能赴
　郑刚中　诸暨道中遇雪
　郑刚中　竹间孤坐
　郑刚中　竹间见双蝶
　郑刚中　子礼和道者寮古诗复遣一绝
　郑刚中　自宽
　郑刚中　自怜
　郑刚中　自讼
　郑刚中　自笑
　郑刚中　罪回禄









ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



全宋诗：郑刚中





郑刚中　八月初四日谢雨采石中元祠

山柳叶疏容夜月，古松枝劲起秋风。

定知明日便回首，百里牛矶烟雾中。

郑刚中

郑刚中　八月初一夜闻雨

过山秋雨响临池，深夜书斋枕独欹。

正似蓬船倚江浦，梦回牢落听潮时。

郑刚中

郑刚中　八月间对月独酌

月到空庭色界虚，酒壶安顿向冰壶。

须臾万瓦清露湿，仿佛一轮丹桂孤。

独酌人成狂态度，闲身惟有醉工夫。

醉中孰与参禅趣，此妙须知禅所无。

郑刚中

郑刚中　八月来大浊暑小屋真甑斧士人谓自是以往虽穷冬亦然既而十二日得秋

万物由造化，谁通天地心。

柴门闭浊暑，汗雨如滂淫。

便谓岭外热，四序常相寻。

露气润清晓，方知秋意深。

郑刚中

郑刚中　白居易有望阙云遮眼思乡雨滴心之句用其韵为秋思十首

积雨荡阑暑，一凉才有望。

夜气入灯花，细影摇书幌。

枫叶飞红薄，梦到吴江上。

孤笛过蒹葭，鲈鱼出烟浪。

觉来空惘然，猿子啼青嶂。

郑刚中

郑刚中　白居易有望阙云遮眼思乡雨滴心之句用其韵为秋思十首

顷随千官群，晓入丹凤阙。

侍立近金炉，下殿香未歇。

宫槐零露清，马稳宁忧蹶。

日近长安远，福过难辞拙。

圣主骨肉恩，孤臣眼中血。

郑刚中

郑刚中　白居易有望阙云遮眼思乡雨滴心之句用其韵为秋思十首

天高不碍眼，矫首见尧云。

况复烟雾清，八荒静无尘。

垂空不可状，变化何轮囷。

遥知五色光，上下藏北辰。

我今在人世，怅望那得亲。

郑刚中

郑刚中　白居易有望阙云遮眼思乡雨滴心之句用其韵为秋思十首

凉至欲饮酒，此兴不可遮。

手提皤腹罂，倾之若流霞。

可但饮文字，搜寻到鱼虾。

忽焉见妙理，眼乱绵成花。

方知水底眠，杜老言不夸。

郑刚中

郑刚中　白居易有望阙云遮眼思乡雨滴心之句用其韵为秋思十首

天边定何物，洗此瘴乡眼。

初如黄金盘，便以白玉碗。

明河注其中，无处光不满。

举杯对之饮，万虑觉萧散。

竹风吹我睡，不得终夜款。

郑刚中

郑刚中　白居易有望阙云遮眼思乡雨滴心之句用其韵为秋思十首

西风催户西，落叶动相思。

柏香穿石鼎，孤起学游丝。

帘垂草亭静，篱菊弄幽姿。

万物同一气，荣悴只如斯。

哦诗诗未成，览镜添霜髭。

郑刚中

郑刚中　白居易有望阙云遮眼思乡雨滴心之句用其韵为秋思十首

南方秋不悲，奈我居异乡。

不见枫叶丹，但怜菊花黄。

扫迹燕如客，斜书雁成行。

梦中清愁阔，云此是潇湘，

潇湘连洞庭，何处是东阳。

郑刚中

郑刚中　白居易有望阙云遮眼思乡雨滴心之句用其韵为秋思十首

忆昨离帝都，一别遂如雨。

庄舄虽不病，亦作越人语。

茅屋终夜寒，单衣书还暑。

荷叶未全蛀，桃花已微吐。

西湖莲藕香，今也在何许。

郑刚中

郑刚中　白居易有望阙云遮眼思乡雨滴心之句用其韵为秋思十首

日落红练净，山近空翠滴。

争枝鸟未棲，闭户人先息。

孤坐明月中，寒光入胸臆。

衣润毛骨冷，万劫尘土涤。

谁知茅檐下，我独对姑射。

郑刚中

郑刚中　白居易有望阙云遮眼思乡雨滴心之句用其韵为秋思十首

老松成偃盖，瘦竹抱虚心。

清风度其中，瑟瑟韶瀋音。

听这遂熟寐，飘然归故林。

三洞既生款，赤松亦幽寻。

高楼访沈约。四窗桐叶阴。

郑刚中

郑刚中　白莲草亭前盆池所出也惯见红华忽遇此本孤高淡素有足爱者众皆以比

鲛人织绡已奇诡，轻梭引丝不濡水。

何为玉人雕琢玉，亦在冷冷水泉底。

截肪磨玷既成花，盖以青铜耸而起。

体色当从太虚来，五采世间俱一洗。

似云嫦娥醉步跌，误堕污渠出清泚。

又疑骊山妃子泉，老藕拔根浮到此。

斯言谩诞何足稽，况乃穷乡宁有是。

我闻贤者在泥涂，其涅不缁岂无以。

外观不逐纷华迁，虚室常随吉祥止。

心斋自厌劳酒肥，坐忘尽黜青黄美。

薰然蓄积为德馨，表晨绝尘无与比。

黄昏陋巷风雨寒，细看岂非颜氏子。

郑刚中

郑刚中　北山会饮

四围明窗香雾塞，酒射玻璃成琥珀。

无多酌我先有言，须识次公为恶客。

长鲸岂问湖海宽，偃鼠定知胸次窄。

后园杂花如锦拆，风雨颠狂那可测。

主人娱宾宁爱酒，勿以杯计当以石。

君图继晷膏可燃，若欲留春古无策。

郑刚中

郑刚中　避方寇五绝

皇家休运正无疆，撼树蚍蜉不自量。

未作天街一杯血，暂凭山谷恣跳梁。

郑刚中

郑刚中　避方寇五绝

啖惑愚民倚怪神，诛锄当见不淹旬。

何尝耳目亲旗鼓，只是流离失业人。

郑刚中

郑刚中　避方寇五绝

朝廷平日祗尊儒，文武於今遂两途。

闻说官军又旗靡，谁收黄石老人书。

郑刚中

郑刚中　避方寇五绝

猎猎霜风卷地寒，狼星奋角夜漫漫。

书生无路载驰骋，被酒灯前把剑看。

郑刚中

郑刚中　避方寇五绝

将军失策又颠摧，感激令人动壮怀。

安得帐前围百万，悠悠旌旆夜衔枚。

郑刚中

郑刚中　辨毕方

比屋皆良民，为盗岂无以。

富足义所生，贫穷盗之始。

冻饿家无储，追呼官不已。

妖幻随鼓之，安得不群起。

纵火资盗威，势固自应尔。

可笑说者愚，辄欲效柳子。

赤文而白章，召祸岂其理。

东南瓦砾墟，所向辄千里。

如何好事者，逐此不逐彼。

郑刚中

郑刚中　别家山二绝

简书催我就征途，对坐西山暂索居。

闻说仕途巇险甚，未应从此便相疏。

郑刚中

郑刚中　别家山二绝

就荒松菊莫相嗔，未肯微官缚此身。

若有督邮须束带，定交秫米付他人。

郑刚中

郑刚中　别茂直

故人官江滨，蔼蔼起清望。

因漂似木偶，千里远相向。

穷达怀异趣，雅故恐遗忘。

暨我即门墙，公喜不可状。

握手问辛苦，容我纲伸嘀。

凛然高义生，开怀出云上，

衔恩在双腮，图报心愈谅。

岁暮天益寒，江湖足波浪。

箧中乃得诗，安流反门巷。

郑刚中

郑刚中　病后涉园

百病相寻体未平，幽怀感物强星星。

地卑积润野梅瘦，岁晚无霜山柿青。

览镜但存心慷慨，杖筇犹觉步竛竮。

如何每事难业进，日废华严千字经。

郑刚中

郑刚中　病酒

酲病初非病，寻真却损真。

孤愁如送别，清渴欲生尘。

嗅菊时思杜，薰香未惬荀。

蔗浆知可析，莫致一瓯新。

郑刚中

郑刚中　草寮书事

争巢野鹊口木杪，得友黄莺棲柳阴。

都与老夫供一笑，笑他禽鸟亦劳心。

郑刚中

郑刚中　草亭假寐

菜畦深处短墙西，中有茅亭客未知。

天许病身全得懒，日烘春困恰如痴。

壁间花影帘休隔，案上书篇燕莫窥。

更语东风轻过生，老夫假寐一些时。

郑刚中

郑刚中　草亭远望

酴醿试玉在新条，风肃朝阳宿雾消。

侵晓不知花有露，清寒惟觉梦无聊。

郑刚中

郑刚中　草亭远望

村舍无楼可望远，茅亭远望似登楼。

饱看聚散云无住，最爱萦回水自由。

诗思已随芳草动，春寒少为好山留。

谁将裘马换美酒，与我同消万古愁。

郑刚中

郑刚中　谗桃花

手提铜壶汲涟漪，去年曾浸寒梅枝。

今年汲水浸桃萼，明玉这瘦红粉肥。

夭夭灼灼岂不佳，如酒透骨春颇宜。

孰与山斋雪将飞，彼孤者芳抱清姿。

幽香入我苦吟笔，此意似非桃所知。

我今颠倒六鉴痴，对花下悟灵云疑。

何人道眼绝世态，试以公论分妍媸。

东邻有女厌绮索，雷五不簪珠与玑。

郑刚中

郑刚中　长春花

小蕊频频包碎绮，嫩红日日醉朝霞。

气温已是如三月，更向亭前堆落花。

郑刚中

郑刚中　长沙道中

微雨过云春半湿，晓风留雪柳偏寒。

一身扶病方为客，马上哦诗强自宽。

郑刚中

郑刚中　呈范茂直时在豫章

窗竹悠悠度晚风，浓香醇酒小寒中。

玉人尚作桃花色，我辈苍颜何惜红。

郑刚中

郑刚中　呈周务本三绝

民因吏扰愈荒疲，不得田园破一犁。

此邑端须知令尹，春来处处麦连畦。

郑刚中

郑刚中　呈周务本三绝

浦江方此几人家，生事高低各有涯。

安得巨灵开二岭，放教仁术过金华。

郑刚中

郑刚中　呈周务本三绝

抚字心劳清愈甚，洁廉官小俸无多。

知公但欲邦人乐，虽瘦虽贫不奈何。

郑刚中

郑刚中　出江

净练已欣平似熨，更因过雨助清深。

何人孤笛穿云杪，远岸归舟入树阴。

鸥鸟惯看迁客面，江山偏识老夫心。

半钩小卷黄昏月，欲得新计个里寻。

郑刚中

郑刚中　出江

四岸出前江，开帆破洪浪。

何必春水船，而后始天上。

一家五年别，万里远来访。

自闻橹声近，延首日飆望。

今朝两相即，悲喜不可状。

牵衣小儿笑，叙事老妻怆。

一杯藜藿羹，敢谓复同饷。

地气既疏泄，山居变清旷。

米贱不愁贫，时和定无瘴。

相与戴君恩，形影且依傍。

惟怜囚罪身，此去几时放。

欲以问白鸥，白鸥波浩荡。

郑刚中

郑刚中　出江

随缘禽在笼，观道蚁旋磨。

忽此作江行，开窗得虚坐。

回首城邑卑，极目天地大。

千山雨后绿，瘴烟不敢涴。

古木猿数枚，野渡僧一个。

蕉心黄渐肥，荔子红欲破。

净练铺其中，到底只容柁。

烟消日乍出，四顾无所唾。

随行欠王维，笔墨愿借过。

收作小图画，素壁时横卧。

郑刚中

郑刚中　出峡题舟中

才疏任衙觉艰难，今日东归意已闲。

勿谓一舟轻似叶，君恩端的重如山。

郑刚中

郑刚中　初春五言

积暖浮阳过，轻寒宿沴消。

廉织飞雨线，清润入花条。

节物病身老，家山归梦遥。

华严存至教，不复见无聊。

郑刚中

郑刚中　初寒

初寒示便成寒色，好似春时天气阴。

手把菊花无一语，临风时嗅傲霜心。

郑刚中

郑刚中　初秋

包饭腰镰洞户忙，芭蕉叶底稻田黄。

微风有意回阑暑，小雨频来作放凉。

烟际轻舟分霁色，望中飞鹭点山光。

初秋便自宜孤客，邻舍数家都酒香。

郑刚中

郑刚中　初夏

春物阑珊逐晓风，芰荷欹角草茸茸。

野梅结子疏枝重，老竹生孙翠影浓。

煮酒情怀还是客，异乡歌笑且相从。

醺然就枕皆佳处，醉梦何妨度晓钟。

郑刚中

郑刚中　初至法会

正愧修途烦仆马，忽投幽寺息尘埃。

杜门只影惟便静，览镜双眉未忍开。

春色更兼山色好，雨声常带生声来。

呼童起视榼中物，为尔愚翁进一杯。

郑刚中

郑刚中　窗前种小梅树今年未著花但春来绿阴乱眼每过这必徘徊注视冀叶间或

水边移得竹边栽，树小条新花未开。

绿叶参差须细看，尚疑低处有青梅。

郑刚中

郑刚中　春到村居好四绝

春至村居好，枯肠饱可图。

笋尖将露角，麦秀欲生须。

郑刚中

郑刚中　春到村居好四绝

春到村居好，清明欲禁烟。

乱红桃下雨，轻白柳飞绵。

郑刚中

郑刚中　春到村居好四绝

春到村居好，茅檐日渐长。

杯深新酒滑，焙暖早茶香。

郑刚中

郑刚中　春到村居好四绝

春到村居好，园林兴味长。

蚕食桑眼出，蜂趁密脾忙。

郑刚中

郑刚中　春风

刘郎桃树欲挠春，一夜飘零最恼人。

不似穷秋作霜露，摧残蒲柳有谁嗔。

郑刚中

郑刚中　春晴

午梦悠扬一蝶轻，隔窗惊觉捣茶声。

偶然樽酒得佳趣，半夜花间灯火明。

郑刚中

郑刚中　春晴

青烟漠漠书无人，垂柳遮凉不见尘。

饮水曲肱眠细草，绝胜肉食坐车茵。

郑刚中

郑刚中　春热

地气冬来不复藏，桃花都向腊前芳。

无寒疑是青春老，耐静从他白日长。

野蝶舞馀还自去，沙鸥飞断却成行。

迎风尽著单衣坐，净几留心看药方。

郑刚中

郑刚中　春日

朝来弄日花头密，暗里窥春柳眼多。

任是老人情意薄，个般时节奈愁何。

郑刚中

郑刚中　春晚

寒鸡不饱亦知鸣，布被堆中又五更。

唤此枕边烟浪梦，杂然风外鼓钟声。

花笼宿雾方冲湿，窗识朝阳已弄明。

盥濯是身无始业，一炉香火向三清。

郑刚中

郑刚中　春晚

东望故园天一涯，官身到处且为家。

六房吏散无留事，满袖乱红携落花。

郑刚中

郑刚中　春雪

天散琪花压晚春，岂将灾沴祸吾民。

为嗔宝货归夷虏，故种人间万顷银。

郑刚中

郑刚中　春雪

冰柱垂檐雪满山，今年寒食不胜寒。

何门可曳长裾语，高卧从教刺墨漫。

郑刚中

郑刚中　春雨

燕集深条帘未开，柳添新耳雨生苔。

悲歌莫作子桑态，裹饭无人为我来。

郑刚中

郑刚中　春雨村居

茅檐竹屋吹山风，两山流水环西东。

如闭篷窗小舟坐，四面烟雨春濛濛。

块然拥被看周易。炯炯万象罗心胸。

瓶罂所容可半斗，妙理尽在皤腹中。

明朝晏起寒庖空，布小米贱升斗丰。

携篮挑齐奴勿慵，熟煮烂糁供乃翁。

郑刚中

郑刚中　春昼

深村春昼永，事事不相关。

花少蜂蝶瘦，水清鸥鹭闲。

柏香熏纸帐，竹枕傍屏山。

付与悠然梦，乐哉天地间。

郑刚中

郑刚中　此心

金华山下赤松乡，何日横门杜短墙。

皮几鹑衣甘淡泊，竹阴花径任徜徉。

雨馀静听溪流激，风过时闻稻米香。

缄负此心刚未遂，羡渠陶子傲义皇。

郑刚中

郑刚中　次桐庐

回舟逆水甚徐徐，尚距桐江百里馀。

只有梦魂无阻碍，夜来先已到吾庐。

郑刚中

郑刚中　村居二首

山风拂拂堕松钗，午日亭亭覆矮槐。

一唾闲名归酒盏，万钧清思入诗怀。

郑刚中

郑刚中　村居二首

清心只有前溪水，息念唯凭一米香。

不觉青春倏过去，满村桑叶吐新黄。

郑刚中

郑刚中　答江虞仲机宜归语

侯公说行高祖迎，赵璧在怀出秦庭。

白首属国还汉旌，印绶累累妻嫂惊。

疏家叔侄辞公卿，彭泽柳外陶渊明。

又如长铗成悲鸣，沂浴既罢风舞轻。

斐然成章孔不称，浩然之志孟岂平。

登山临水赋有情，回船上马诗句精。

又如虏营这气已见，华山这马将逸，

丘园之梦欲成，天际之舟可识。

其在今兹则还报王事，秣马脂车与离长安之日。

郑刚中

郑刚中　大暑竹下独酌

新竹日以密，竹叶日以繁。

参差四窗外，小大皆琅玕。

隆暑方盛气，势欲焚山樊。

悠然此君子，不容至其间。

沮风如可人，亦复怡我颜。

黄错开竹杪，放入月一弯。

绿阴随合之，碎玉光斓斑。

我举大榼酒，欲与风月欢。

清风不我留，月亦无一言。

独酌径就醉，梦凉天地宽。

郑刚中

郑刚中　代答

高才沐新诗，笔力回万牛。

讽我挽河汉，溥将膏泽流。

吾闻天甚仁，爱民颁九畴。

人间失彝叙，乃有偏毗忧。

列星但随旋，一气同浮游。

讵敢弄天柄，私恩回旱头。

胡不自修德，和气浃九州。

奚烦雕肾肠，诗章远相求。

君其谕乡邻，此外无良谋。

尚几驻车骈，俯为观有秋。

郑刚中

郑刚中　代答

塞污锄蔓致蕃昌，草木怀君岂易忘。

出为苍生施此手，他时宁使故园荒。

郑刚中

郑刚中　代上傅帅十二月二十三日生辰

牙地霜月红，稚耋拥晴书。

百拜黄堂前，共上太守寿。

皆谓去年时，黠虏已深寇。

一炮惊江南，衢婺几失守。

傍徨千里心，竮逸欲相蹂。

公以活人手，衔金力营救。

信赏激忠勇，厚礼罗杰秀。

坐回虏马头，遁去如惊兽。

邦人未遑息，鼠辈复狂嗾。

郡兵无奇画，辙乱失领袖。

闭关守孤城，惴栗鹿在囿。

我公登高墉，威德即下覆。

仰见吾父者，欢舞悉解胄。

一犂春雨耕，乐业遂如旧。

生成荷终始，铭刻念前后。

公之所常活，庸可亿万究。

吾闻天地间，祸福靡虚授。

阴功满东吴，冥报岂空缪。

当能寿我公，炯炯如列宿。

下吏闻此言，喜跃倒冠绶。

中兴须钜人，理亦天所佑，

矧复有厚德，福禄宜愈茂。

自恨如漂萍，孤迹太冗陋。

邑佐虽贱役，不许久奔走。

行将罢摘尾，违远去左右。

敛板集公门，依依已延脰。

郑刚中

郑刚中　悼八婶孺人

当年枣栗奉高堂，憔悴俄惊哭杞梁。

目见两孤成乳酪，坐闻一节胜冰霜。

仙游已作朝霞会，尘世空将旧屦藏。

莫问生来寿何许，曾孙儿女亦成行。

郑刚中

郑刚中　悼八婶孺人

最幸平时省拜频，雍容常欲面生春。

鬓华虽觉年弥老，齿宿其如语自新。

两剑共埋知有日，一杯持奠阻无因。

泫然空落风前泪，终愧西山执绋人。

郑刚中

郑刚中　悼陈庭玉

力就扬雄宅一区，知公有意赋归欤。

两楹岂谓哲人梦，三径空留君子居。

厚德所传唯裔嗣，清名难朽是诗书。

天公到底悭风俗，不使斯人在里闾。

郑刚中

郑刚中　悼陈子济教授

忆昔联书上辟雝，公如玉树照春风。

骞腾尚惜十年晚，销散俄惊一梦空。

世事正兹同沸鼎，我身今亦类飞蓬。

怆怀为执归山绋，松柏萧森泪眼中。

郑刚中

郑刚中　悼顾与权夫人

高文司谏笔如椽，肯作夫人识墓篇。

但考铭诗无玷阙，自应遗行远流传。

女无妒色诚希有，士不妨功可并贤。

安得芝兰勿丛秀，蔼扬馀懿属他年。

郑刚中

郑刚中　悼六兄宗鲁

王粲全身不偶然，意分所享尚绵绵。

谁知庆吊在反掌，到底死生难问天。

万顷良田空沃壤，九原幽恨独新阡。

阶庭富有诸郎外，所喜东床两婿贤。

郑刚中

郑刚中　悼六兄宗鲁

去岁担簦入上都，公能别我意踟蹰。

微疔未觉鴒原急，永诀那知雁序孤。

奠拜昔犹棺在殡，送车今又客登途。

为公回首生清恨，空有池边宅一区。

郑刚中

郑刚中　悼潘权仲

一生丘壑赋幽闲，雅躅飘萧未易攀。

时纵高谈尘俗外，颇传佳句里闾间。

身名昔已无亏阙，世路今方足险难。

公独高培一阡土，想应地恨入桐山。

郑刚中

郑刚中　悼潘义荣母

去年两桨泛清深，正是随雏出凤林。

彩仗浑如天上去，寿光俄向斗边沈。

金花象轴恩虽在，云陇山原痛可任。

我亦堂前飞鹤起，强成哀挽倍伤心。

郑刚中

郑刚中　盗焚浦江龙德寺经藏与卷轴化为玉诸葛亮公谈禅论佛指真画伪如泥中

盗火陈兰若，一燎无馀屋。

独此龙宫书，入火变为玉。

琤然断甓中，幖帙犹可目。

众谓有哲匠，秘愿发心腹。

提斧入昆山，雕镌作奇福。

不然纸墨灰，委地安可触。

或谓刻楮者，一叶尚难

。

谁能俄顷间，就此千万轴。

事无产阶级一切法，万物皆具足。

法存形岂忘，法坏形乃覆。

彼既自断坏，智者莫能续。

是书佛所传，法性妙含蓄。

无尽如虚空，生灭自兴伏。

贞尝无动摇，坚固莫摧辱。

文字遂因依，清凉逼炎酷。

吾文稽儒书，如彼庄周属。

亦谓忠信人，水火不能毒。

矧此微妙语，天人共归宿。

岂容轻破坏，一概随土木。

想当妖焰燃，人惊鬼神哭。

烟消火力寒，拨灰开韫厁。

告尔缁衣流，营个愈宜笃。

当求琅玕类，刳以函僀　牍。

铁谡字画泯，不可事观读。

目击道犹存，况复具输毂。

郑刚中

郑刚中　道旁赠梅花

一枝横出小桥东，凡木旁边迥不同。

未肯临风吐香粉，先将蓓蕾试轻红。

郑刚中

郑刚中　道者寮成人为书额拟成一诗

寮额高悬太守书，方盘炯炯连三珠。

唐贤正笔久寥落，忽此相遇南海隅。

是寮今虽茅草新，元是东邻寒士居。

士贫更在玉川上，三间破尽四壁无。

我借得这稍营葺，洒扫共賴1十日馀。

竹窗挂处青山入，水色坐照发与肤。

焚香下帘百念静，虽未得道道不殊。

假道为名亦道者，窃复慕道名岂虚。

风流闲暇两辬朱，笔含墨光能卷舒。

醺酣为我小飞动，到纸先有神鬼扶。

我身漂零秋叶孤，短景日就桑榆枯。

愿凭大刻消百疠，呼吸瘴雾同醍醐。

郑刚中

郑刚中　道中四绝

过雨山间云出没，夕阳天际鸟浮沈。

男儿马上志四海，不是寻常客子心。

郑刚中

郑刚中　道中四绝

水渌沙明不见泥，寒烟漠漠树垂垂。

渔人不识闲中趣，辍网咨嗟望使旗。

郑刚中

郑刚中　道中四绝

败箧冲霜思往岁，旧游如梦慨平生。

鬓华已逐心事老，溪水祗如前日清。

郑刚中

郑刚中　道中四绝

寒意无多晓色交，云随疏雨又还消。

山行全似三春日，林际一声婆饼焦。

郑刚中

郑刚中　得雨偶书

夏暑逾秋骄未尽，万物皇皇久焦窘。

大雨一沛天地凉，星斗明焕草木润。

郑刚中

郑刚中　登乌奴

金壶皤腹贮春醪，路入山堂脚脚高。

但得远尘宽俗鞅，不须临下见秋毫。

郑刚中

郑刚中　登岳麓法华台岳兵火后寺已两创惟台为旧物当时住持邻道者物故二十

湘西岳麓法华台，四十年中又再来。

惟石与松如雅故，问僧并寺已尘埃。

区区独恨恩难报，负岁无言志已颓。

退宿道相愁不寝，四檐春雨杂惊雷。

郑刚中

郑刚中　丁已年七月二十一日祷雨中元水府入月六日展谢祠下皆被旨也然祷后

奉祝出阊阖，祷雨祠中元。

陈祠信已荐，拱俟心变虔。

山云屡触石，散去如飞烟。

惭衷迫秋阳，汗流颈徒延。

趑趄念亡状，归马不敢鞭。

云台欲旬浃，蹇兆方解悬。

皇慈喜嘉霔，报贶礼弗偏。

谓乃百神功，共相成丰年。

遣昨致祠吏，奔趋各如前。

我载谒水府，意惑口莫言。

黄屋四海心，责已汤未贤。

抑畏动黎庶，精诚格高圆。

正恐三日雨，新敕下九天。

神令享丰报，然乎其不然。

贪功认有者，鄙贱人所怜，

神聪冠四渎，宜弗蹈尔愆。

益思赞元化，后郊图所先。

小臣此将命，芒剌终未捐。

郑刚中

郑刚中　丁朱四朋与了叔佩还钱塘道浦江井坑岭赋此诗

扁舟绝惊涛，芒履陟修岭。

跻攀虽小劳，窈窕岂人境。

巨石开双关，有道细如绠。

其中渐宽虚，阔步随所逞。

古木垂嘉阴，一覆馀里顷。

寂寂艳出花，沈沈晦龙井。

时有飞泉落，喷薄珠玉冷。

毛骨皆清凉，反顾发深省。

麋鹿闻人声，骇去山之顶。

春禽正对弄，决起不留影。

岂知道上翁，甚爱幽独景。

如何蒙鄙外，一笑不相领。

负负出前山，迟疑梦初醒。

郑刚中

郑刚中　冬大暖桃李花飞如雨已而遽寒绵裘犹薄也

冬令常温客不愁，日来还用理衣裘。

浪开易落惊花雨，过暖成寒似麦秋。

木叶摇风摧宿鸟，江烟带暝起沙鸥。

何人有酒生春意，驱我新诗到笔头。

郑刚中

郑刚中　冬至春不雨元夕后一日雨作邦人甚喜

晴科酿春温，气候如浊酒。

我虽六尘清，亦若醉一斗。

朝来天风云，高叶聚良久。

向晚等甘露，数点断还有。

迤逦万瓦鸣，飘潇近窗牖。

郁陶散襟怀，秀润入花柳。

出门闻笑语，蹈舞皆白叟。

指予西江水，不可到南亩。

十日田无秧，奈此家数口。

乃知天地心，慈爱均父母。

吾侪拙於言，额上但加手。

人穷诗或工，肯为作诗否。

郑刚中

郑刚中　读杜子美三大礼赋

牢落长安赋就时，青苔到榻有谁知。

年逾四十犹无禄，笔下千篇祗有诗。

风雨飘零长是客，干戈悲梗独忧时。

平生爱作惊人句，博得如今杜拾遗。

郑刚中

郑刚中　读光明经舍身品

摩诃萨埵真奇特，虎口捐知资福德。

却有同时畏避人，后来亦自成弥勒。

郑刚中

郑刚中　读兰台诗

天遣长庚下碧空，再将主白作坡翁。

不然安得四二九，还宿浔阳太极宫。

郑刚中

郑刚中　读柳子厚若为化得身千亿散上峰头望故望乡之句有感

茅屋三间书掩扉，遮藏足得讼前非。

雨馀燕踏竹梢下，风动蝶随花片飞。

闲自钩帘通野色，时因酌酒见玄机。

思乡化作身千亿，底事柳侯深念归。

郑刚中

郑刚中　读坡诗

公诗如春风，著物便新好。

春风常自然，初不费雕巧。

又如荆山玉，不问与多少，

传流落人间，皆作希世宝。

吾得恨造物，生我殊不早。

不得拜堂下，朝夕事洒埽。

追扳邈难入，清泪出幽抱。

郑刚中

郑刚中　读苏子美文集

嗟乎，吾不及识子美，

诵读遗文泪如洗。公文意气何所似，

猛虎负山蛟得水。或如秋风入松竹，

或如春温煦桃李。文章乃尔人可知，

何事亨衢半途止。定应豪气压凡夫，

不学持圆媚唇齿。孤芳独寄丛林中，

安得飘风不狂起。一杯失举强名之，

包裹锋芒扼而死。天乎天乎庸可问，

如子美者使作沧浪之钓民尔。

郑刚中

郑刚中　独坐

午枕幽禽破梦时，明窗过日竹阴稀。

小炉翻转香残烬，犹有清香一缕飞。

郑刚中

郑刚中　杜门

柴门深闭岂须开，谓可张罗亦陋哉。

闲听竹间幽鸟语，绝胜门外俗人来。

郑刚中

郑刚中　度金沙岭

两行古木影交加，山欲侵云水见沙。

最好岭前鸥鹭起，竹林深处两三家。

郑刚中

郑刚中　渡胡源口二绝

暂出箯舆上小航，眼明重喜见江乡。

梦魂孤寄浪头宿，一夜随潮入富阳。

郑刚中

郑刚中　渡胡源口二绝

梨枣迎霜树压黄，盖茅新屋渐成行。

人情喜见兵戈息，路上时闻酒瓮香。

郑刚中

郑刚中　对菊

渊明不可作，遗芳落天涯。

幽香抱孤蕊，正色敷金蕤。

眷言出俗韵，寒透方相宜。

南方十月温，不见落叶飞。

江氛与岭祲，负此傲霜姿。

向晚过微雨，月波湛明辉。

风高便觉好，独酌临东篱。

对之不须寐，要看清露滋。

郑刚中

郑刚中　对月再用韵

团团满庭月，冷侵华相重。

何人万里外，与此孤光共。

摩云度片鸿，天阔目难送。

三杯见妙理，一静服群动。

陶然夜气中，可以观幻梦。

郑刚中

郑刚中　对竹

劳生分素定，大患天所辱。

时於法埃中，许我对修竹。

此君风味高，瘦骨不生肉。

烟梢堕新箨，当面变苍玉。

风邀嘉月过，众叶乱相触。

寒光下照之，到地影犹绿。

谁能相从饮，莫听人间曲。

纲响侑孤斟，洗却一生俗。

郑刚中

郑刚中　二绝寄章氏女子

女子有家难恋汝，外甥似舅岂忘渠。

春风万里空相忆，但愿平安数寄书。

郑刚中

郑刚中　二绝寄章氏女子

益昌春晚百花开，骨肉今朝对酒杯。

共说相思悲复喜，就中怜汝不同来。

郑刚中

郑刚中　二月二十一日枕上闻莺时霖雨之后

山前急雨促春耕，废我徜徉小圃行。

今日定知晴有意，咤然林际一声莺。

郑刚中

郑刚中　二月十七日马上

愁多发白惟知老，病起花飞不见春。

我得此生真偶尔，休贪画饼作痴人。

郑刚中

郑刚中　发风水洞

山逼新寒惊远梦，风收细雨作初晴。

晓光微动鸥鹭起，黄叶乱飞旗帜明。

郑刚中

郑刚中　法会堂前蒲萄一架每时日至其上厨人辄报饭具感而为此

灶下斧声成菜糁，阶前日影上蒲萄。

顽僮不用催人饭，每食焉知愧尔曹。

郑刚中

郑刚中　饭后以水噀蚁时予有华严日课

蚁子寻香满地旋，岂知锅斧久无膻。

赠渠一滴华严水，好去生他忉利天。

郑刚中

郑刚中　范才翁惠酴醿

宝刀分惠过墙西，瘦比寒梅不肯肥。

只恐东风苦无赖，为君吹作玉花飞。

郑刚中

郑刚中　范达夫砚

范郎紫玉馀半圭，翻手作云雨雹随。

龙蛇起陆孔翟飞，云收雨霁千首诗。

郑刚中

郑刚中　焚香

五月黄梅烂，书润幽斋湿。

柏子探枯花，松脂得明粒。

覆火纸灰深，古鼎孤烟立。

悠然便假寐，万虑无相及。

不知此何参，透顶众妙入。

静处动始定，惟虚道乃集。

心清杜老句，高韵不容袭。

馀馨梦中残，密雨窗前急。

郑刚中

郑刚中　风俗

民生各异俗，王制论不诡。

惟兹封州郡，山之一谷尔。

麦秋无青黄，霜冬有红紫。

嗜好既殊尚，言语亦相抵。

问之彼不通，告我此勿理。

骇去如鹿麋，团聚若蛇虺。

如何苏属国，胡女为生子。

已而忽超然，天下同一理。

岭南自岭南，勿用岭北比。

况自江山情，雅故均邻里。

暮夜松桂间，受月如受水。

根根抱虚明，叶叶万尘洗。

先生一杯酒，月到酒尊底。

画以寄吾乡，吾乡祗如此。

郑刚中

郑刚中　风竹

萧然风竹乱猗猗，取立梅花竹四围。

宫女回旋翻翠袖，中间玉莹岂真妃。

郑刚中

郑刚中　封州

莫道封州是小州，封州虽小客何愁。

荔枝受暑色方好，茉莉背风香更幽。

得醉便眠寻梦蝶，俗行还立看沙鸥。

向非造物曾留意，谁把馀生为我谋。

郑刚中

郑刚中　封州大率园不蔬人采小蓼食之叶尖而细号尖头蓼亦谓之辣蓼误食往往

远地穷乡口腹殊。居然孤客莫随渠。

路帝施采尖头蓼，江上争寻胀肚鱼。

野葛可法虽是惯，马肚不食未为疏。

此生馀日眦君肠，饘粥弃饥自有馀。

郑刚中

郑刚中　封州极少酴醿近得数蕊瘦小如纸花而清芬异常

小盘和雨送酴醿，瘦怯东风玉蕊稀。

岂是书窗少培植，大都香足不须肥。

郑刚中

郑刚中　封州学东池岁度孳鱼冬晚粥之用佐养士教授高公补之至以绍兴己已之

县官渔海鱼不登，捐以予民鱼乃复。

一物丰耗皆有道，大抵天心怜不足。

先生手持尺二槐，教养专为周王来。

旦旦升堂说书罢，只恐廪饩生尘埃。

池针卖钱补司计，此是从来学宫例。

今年张网牵紫鳞，鱼出钱归称数倍。

青衿摩腹谈经史，笑谓东池昔无此。

岂识先生东海头，一竿不数任公子。

郑刚中

郑刚中　芙蓉

池边几簇木芙蓉，浥露棲烟花更浓。

地有鲜鲜金菊对，赏时莫惜醉千钟。

郑刚中

郑刚中　傅经干以所业一编出示戏赠一绝

万里一身同影到，自馀无物与偕来。

箧中骤富人休怪，新得明不十一枚。

郑刚中

郑刚中　傅推官劝农七绝句拟和其五　出郭

偶因官事出郊坰，更向春时得好晴。

山鸟自应知客意，不须相背苦飞鸣。

郑刚中

郑刚中　傅推官劝农七绝句拟和其五　登岭

一怀天边两角云，岭头都见岭南春。

莫怀小鲁东山意，祗是早来平地人。

郑刚中

郑刚中　傅推官劝农七绝句拟和其五　劝农回

五马萧萧不醉归，祗人阡陌卷旌旗。

今朝故为劝农出，未与诸君泛酒池。

郑刚中

郑刚中　傅推官劝农七绝句拟和其五　山家

蓬蒿深处有人家，户外蛛丝纲露华。

数树芭焦乾未得，长官亲自见生涯。

郑刚中

郑刚中　傅推官劝农七绝句拟和其五　田父

老人听读劝农章，扶杖兴言意味长。

但愿门前少呼唤，自然工力到耕桑。

郑刚中

郑刚中　感秋时寓龙德寺前

西风吹澹云，小雨送残热。

负砌两梧桐，黄落下一叶。

中宵暗灯火，冏冏窗前月。

孤怀挂清愁，谁此伴心折。

自顾欲何似，幽巷在穷穴。

感动发悲鸣，啾唧夜不绝。

晓起对青铜，两鬓生华发。

郑刚中

郑刚中　高补之十月旦生朝一绝

明光鉴赋为终篇，政恐前身是汉贤。

何似高门挂弧矢，汉家此日恰新年。

郑刚中

郑刚中　庚午冬至夜

旋寻村酒不须浓，饮少愁多酒易供。

灯下一身家万里，今年恰好是三冬。

郑刚中

郑刚中　庚午冬至夜

今夜云开北陆风，丈三将至土圭中。

剥穷谁见阴阳妙，来复方知天地功。

孤坐看灯浑是梦，苍颜被酒不生红。

却怜土俗追时节，言语虽殊意亦同。

郑刚中

郑刚中　庚午腊中苦寒不雪不雪岭南之常而苦寒为希有矣

檐风动修竹，终夜玉相戛。

晓望山头松，孤瘦冻欲折。

欣然发茅亭，准拟看飞雪。

待之既逾时，脚硬冷如铁。

青山全不老，暮雨空凄绝。

岂非地气偏，湿浊旧不泄。

剪水下云来，祗向虚空歇。

今年腊中寒，万口称凛冽。

此是雪先声，荡洗岭南热。

蜒叟且莫惊，造化无差别。

会须烟瘴林，都有琪花结。

草色润如酥，看取焦枯活。

郑刚中

郑刚中　骨肉闻已至文安而边日有雨甚念之戏成绝句

行人未到雨潇潇，最苦酴醿叶尽飘。

风雨不遮春去路，障泥空滞马蹄骄。

郑刚中

郑刚中　鼓子花

鼓子花堪爱，疏葩淡碧时。

未陪葵向日，且伴菊当篱。

土厚根条远，凉多世俗希。

可怜红槿类，无益自衰迟。

郑刚中

郑刚中　故居

北山三十里，忆得旧书堂。

小径通蔬圃，新醅压酒床。

晚凉荷叶嫩，细雨橘花香。

此梦今何许，随缘又一方。

郑刚中

郑刚中　观橘花

渐看绿叶秋来密，是爱轻花露未晞。

何日增枝充素里，为渠临酒脱金衣。

郑刚中

郑刚中　观溪涨

入夏天不雨，溪流仅成派。

一放涨梅霖，拍岩辄澎湃。

冲犯无堤防，奔腾起湍濑。

鸥鹭惊以翔，虾鱼鼓而快。

聒耳如殷雷，声势殊未怪。

晚风吹乱云，日出阴气退。

所谓暴集者，萦纡已如带。

浩浩北海若，遐想见尊大。

溟漠函万象，吞二容百怪。

小哉此溪流，其涸可产待。

是以古君子，德量戒褊隘。

郑刚中

郑刚中　广南食槟榔先嚼蚬灰蒌藤津遇灰藤则浊吐出一口然后槟榔继进所吐津

海风票勿树如幢，风吹树颠结槟榔。

贾胡相衔浮巨舶，动以百斛输官场。

官场出这不留积，布散仅足资南方。

闻其入药破痃癖，铢两自可攻腹肠。

如何费耗比菽粟，大家富室争收藏。

邦人低颜为予说，浓岚毒雾将谁当。

蒌藤生叶大於钱，蚬壳火化灰如霜。

鸡心小切紫花碎，灰叶佐助消百殃。

宾朋相逢未唤酒，煎点亦笑茶瓯黄。

摩挲蒳孙更兼取，此味我知君未尝。

吾帮合姓问名者，不许羔雁先登堂。

盘奁封题裹文绣。个数惟用多为光。

闻公嚼蜡尚称好，随我啖此当更良。

支颐细听邦人说，风俗今知果差别。

为饥一饭众肯置，食蓼忘辛定谁辍。

语言混杂常嗫嚅，怀袖携持类饕餮。

唇无贵贱如激丹，人不诅盟皆歃血。

初疑被窘遭折齿，又怪病阳狂嚼舌。

岂能鼎畔窃硃砂，恐或遇仙餐绛雪。

又疑李贺哎心出，咳唾皆给腥未歇。

自求口实象为颐，颐中有物名噬嗑。

噬遇腊肉尚为吝，饮食在颐尤欲节。

酸醎甘苦各有臓，偏受辛毒何其拙。

那知玉液贵如酥，况是会池要清洁。

我尝效尤进薄少，土灰在喉津已噎。

一身生死吒造华，琐琐谁能污牙颊。

广人谓取素馨半开囊置卧榻间终夜有香用这果然

素馨玉洁小窗前，采采轻花置枕边。

仿佛梦回何所以，深灰慢火养龙涎。

郑刚中

郑刚中　广中菩提树取其叶用水浸之叶肉尽溃而脉理独存绡谷不足为其轻也士

初疑云母光相射，又似秋蝉翼乍枯。

智慧有灯千佛共，菩提叶巧一孤灯。

郑刚中

郑刚中　闺门诗三首

幽思春云乱，拟向琴中说。

徽寒锦荐高，未鼓弦中绝。

尚有无弦韵，或可奏明月。

阶前望冰轮，去去不停辙。

薄命如妾何，秋风河汉阔。

郑刚中

郑刚中　闺门诗三首

无心事铅黛，采采菊金黄。

徘徊欲寄远，云梦连潇湘。

岂不怀君子，念念不敢忘。

西邻击神鼓，东邻闹笙簧。

三嗅篱边英，泪落秋风香。

郑刚中

郑刚中　闺门诗三首

晨光入幽户，手织回文书。

闻古有双鲤，为人致区区。

书成立不莲，天寒渺无鱼。

微怀既莫致，惨惨何由舒。

归来更无语，怅望庭花疏。

郑刚中

郑刚中　癸本中冬四日江行

新寒荡馀暑，小雨结离愁。

行人向西去，江水自东流。

我趁孤船归，回肠车万周。

假寐桨声中，清梦何悠悠。

恍若传两翼，飘然得浮游。

仙风入山骨，佳气遮林丘。

尘外人物古，云间楼殿幽。

自念此何许，而容区中囚。

旁有老人笑，谓予失初谋。

贪前慕垂饵，遂为香所钩。

今兹穷瘁身，抱病炎荒陬。

终岁骨肉念，百年离合忧。

俛默事迎送，嗟嗟亦良羞。

予欲从之拜，江波拍船头，

危坐记傥恍，熏心省愆尤。

玉玷容可磨，水跌那许收。

郑刚中

郑刚中　癸丑年暖阁初成

枯叶寒梢夜放声，围炉小阁喜初成。

护风帘密香烟润，弄日窗低书卷明。

况有酒浆初暖热，从他岁律自峥嵘。

块然危坐得佳处，万事人间一唾轻。

郑刚中

郑刚中　癸酉年梅花开已逾月而窗外黄菊方烂然

江梅久矣报涂粉，篱菊傲然方铸金。

岭外四时惟一气，难分冬雾与秋阴。

郑刚中

郑刚中　贵溪道中四绝

人见寒云冻欲垂，暄呼争愿玉花飞。

谁知万里征途上，季子囊中未有衣。

郑刚中

郑刚中　贵溪道中四绝

竹边小径跨寒溪，息念临流万虑非。

山鸟不知幽客意，背人相顾却惊飞。

郑刚中

郑刚中　贵溪道中四绝

村村土物各风烟，物性无私祗自然。

敛翼汀鸥随水下，藏头野鸭傍沙眠。

郑刚中

郑刚中　贵溪道中四绝

晚投村舍款此扉，一望门前野色微。

西日堕云斜照尽，半山秋雨落馀飞。

郑刚中

郑刚中　桂阳本觉院以屯将后住持舜长老於前山松竹深处结草庵居之法语诗拟

咫尺楼台是上方，问师何事此中藏。

解颐谓我随缘好，不欠中庭一炷香。

郑刚中

郑刚中　过大冶县

吏民俱因市廛小，鸥雁相呼湖海宽。

蕃息谁能力耕鉴，弦歌依旧好为官。

郑刚中

郑刚中　海滨石根茎而生类于芝者俗呼为石花已为作记今日敷设花座严置净室

幻化无穷，天巧难觑。

诸香妙华，种种呈露。

都随春来，亦随春去。

缤纷颠倒，与空同处。

此华希有，周流四序。

雨风雾烟，盈虚朝暮。

以何因缘，其体坚固。

无颜色染，无开落故。

郑刚中

郑刚中　海棠

几树每红一径深，春风裁剪锦成屏。

花前莫作渊材恨，且看杨妃睡未醒。

郑刚中

郑刚中　函镜如书帙号日贤如编题共首以伽陀

个中三业身，如梦幻泡影。

如露亦如电，无有真实相。

是诸个物者，众生悉如之。

以寔诸有故，遂随起灭中。

我今於诸有，不起空华见，

普愿同一切，常作如是观。

郑刚中

郑刚中　寒食

江乡时节逢寒食，花落未将春减色，

岭南能有几多花，寒食临之扫春迹。

花多花少非我事，春去春来亦堪惜。

柴门风雨小庭寒，无奈池塘烟草碧。

欲将诗句慰穷愁，眼中万象皆相识。

欣然应接已无暇，都为老来无笔力。

郑刚中

郑刚中　寒食日

休日文书得小闲，试寻高处凭阑干。

落花芳草不胜恨，细雨斜风都是寒。

郑刚中

郑刚中　寒食杂兴二篇

安居岂是安居地，木偶漂来且庶几，

日向柳边回晚照，雨随云去敛馀霏。

相逢又说分新火，孤坐谁怜尚袷衣。

试破泥头开煮酒，菖蒲香细蜡花肥。

郑刚中

郑刚中　寒食杂兴二篇

小小围亭书掩关，身闲不用更偷闲。

柳绵尽日高低处，春色於人去住间。

已醉更应将酒解，负花须索把诗还。

我今已是霜颠秃，不比休文只鬓斑。

郑刚中

郑刚中　寒意

岭南霜不结，风劲是霜时。

日落晚花瘦，山空流水悲。

棲鸦寻树早，冻蚁下窗迟。

季子家何在，衣单知不知。

郑刚中

郑刚中　和安之叔灰斋

见说灰斋只数椽，先生燕息此於焉。

声名应耻暂时热，喜怒端知不复然。

春到岂无繁杏火，日高惟有篆炉烟。

清幽此外万缘冷，笑杀人间百虑煎。

郑刚中

郑刚中　和公实书怀

学古谩拙僻，高谈成缪悠。

吾今百念冷，泛泛如虚舟。

参佐托裴度，道路无一愁。

愿同陈元龙，时卧百尽楼。

郑刚中

郑刚中　和何元章

持此樽中酒，试共评韩柳。

高才鸣道奥，俱是希世有。

宗元失所依，论者微谓丑。

退这甘穷约，名字全不朽。

至今雌黄言，流落书生口。

大抵贵致远，成者未为首。

遑暇议古人，吾其御所守。

郑刚中

郑刚中　和何元章新秋

玉露寒凝颗，银河澹泻流。

每年才到此，无处不惊秋。

便有清凉意，潜消旱涸忧。

附炎蚊弄喙，可笑不知休。

郑刚中

郑刚中　和季平哭小女时避地灵峰

荒山藤束木皮棺，见此令人鼻骨酸。

自是杏殇风易剪，不须惭痛泪阑干。

郑刚中

郑刚中　和江虞仲华山二绝　陈希夷无忧木

世累都忘春复秋，婆娑槐木亦无忧。

不知千古云间梦，梦见山前虏马不。

郑刚中

郑刚中　和江虞仲华山二绝　仙人掌

意象轩轩势入云，为谁出手若经纶。

夜扶星斗朝擎日，气力何知几万钧。

郑刚中

郑刚中　和李端明题灵峰

灵峰特立万山中，秋逼浓岚愈郁葱。

旁绝逶迤虽寡助，其如气象自摩空。

郑刚中

郑刚中　和李公实郎中燕歌行

李侯气爽常清凉，上奉慈亲发垂霜。

弟兄如凤皆翱翔，秋吟胡为惨中肠。

白云孤飞客他乡，然此王事游有方。

晏嫂老丑胜空房，我独熊胆念莫忘。

已无针线在衣裳，岁岁临风感清商。

侯门忠义庆绵长，象轴金花当满床。

板舆欢爱未渠央，倚门亦莫苦相望，

枢密将春丰岐梁。

郑刚中

郑刚中　和楼枢密过洛阳感旧二绝

十年滓秽已澄清，访旧宁须得便行。

早辟关中奉高租，重兴礼乐定章程。

郑刚中

郑刚中　和楼枢密过洛阳感旧二绝

梦眼由来过幻差，焚香祗好诵南华。

云深汉殿犹衰草，风贤洛阳无旧花。

郑刚中

郑刚中　和潘叔遇书怀

冷落秋风宅一区，悲歌岂为食无鱼。

去来军马潜窥伺，出没神奸未扫除。

许国有心虽感激，济时无路谩欷嘘。

何当成就周宣业，再勒岐阳石鼓书。

郑刚中

郑刚中　和潘仲严八绝

澹云不雨翳朝曦，帘幕沉沉燕子归。

细起一炉香雾润，犹扶酲困怯单衣。

郑刚中

郑刚中　和潘仲严八绝

露薄云轻物色佳，平平绿水映人家。

鸠鸣村暗开桑叶，燕舞风斜落杏花。

郑刚中

郑刚中　和石希孟

暌阔星霜又欲周，诗书深恐废前修。

相承韡韡常怡悦，有骂申申正噢咻。

一暴而进非所喜，半涂之画最堪羞。

茅檐紫竹窗前榻，我尚殷勤为尔留。

郑刚中

郑刚中　和思老夏日山居

世俗佛如汤，公於静处藏。

忘机身不老，无事日偏长。

地僻松篁密，僧疏殿阁凉。

何须有妻子，涕泣似王章。

郑刚中

郑刚中　和王才鼎怀钱塘

钱塘叛卒又婴城，报至令人失意惊。

天子於今犹自将，藩臣何以不知兵。

官我良吏因循致，庙有成谟次第平。

所惜湖山辛丑后，至今澄洗未曾清。

郑刚中

郑刚中　和吴唐辅雪中同游西湖之作

平生闻说西湖好，眼碍红尘未得看。

款奉亲朋今始到，俯临波浪不知寒。

异乡把盏人都醉，同道论情我最欢。

莫向人头听传漏，且将灯烛照更阑。

郑刚中

郑刚中　和元章春风三绝

方欣解冻入花丛，蔌蔌俄惊万片红。

草木岂能胜造化，吹开吹落任东风。

郑刚中

郑刚中　和元章春风三绝

平分四序递收巧，岂但留情白与红。

莫讶晓来成谩诞，清微欲换舜弦风。

郑刚中

郑刚中　和元章春风三绝

一扫园林寂寂空，抱枝蝴蝶尚寻红。

摧残老物无人惜，不比穷秋九月风。

郑刚中

郑刚中　和张叔靖三绝

学圃自缘非肉食，杜门谁谓避闲名。

大都野性如麋鹿，不争将身朝市行。

郑刚中

郑刚中　和张叔靖三绝

后生修饰正争妍，老者何颜与后肩。

竹迳柴门闭深寂，嵇康只愿得高眠。

郑刚中

郑刚中　和张叔靖三绝

屋后瓜畴接芋区，门前寥落翳庵莒。

愚痴不顾妻儿笑，依旧灯窗夜读书。

郑刚中

郑刚中　和赵晦之司户三首

文士务悦目，常患器局卑。

余虽嗜古劲，而乏抚媚姿。

袖绎起深愧。渐摩赖良规。

温言谩相訹，何以慰所思。

郑刚中

郑刚中　和赵晦之司户三首

吾子泽天潢，努力能自效。

诗句如春风，容易亦新巧。

简编多圣贤，要在谨相俲。

更愿观南山，其中藏雾豹。

郑刚中

郑刚中　和赵晦之司户三首

老过日斜时，贫唯悬磬室。

释耒著青衫，自顾亦何得。

方作斗升计，敢惮簿书役。

相观摩善道，正赖朋友力。

郑刚中

郑刚中　和仲模梅花

亭亭清瘦出尘埃，高格端从物外来。

先对雪霜含素艳，任教桃杏作红腮。

芬芳多向闲中得，孤寂偏寻静处开。

长愿一枝横夜月，春风谩诞莫相催。

郑刚中

郑刚中　河池秋雨

一雨一凉秋气味，添愁添病客情怀。

故园十亩檀栾好，个里归心未得谐。

郑刚中

郑刚中　河坐戏书

窗前寒雨正无边，案上含花烛影偏。

莫念江湖家万里，一杯径醉且高眠。

郑刚中

郑刚中　荷花

美艳向人花灼灼，青圆如鉴叶田田。

月明徙倚阑干处，细得真香忆去年。

郑刚中

郑刚中　衡岳左右道旁茅舍竹门中有老人八十一岁宣和间尝为芜湖尉因官火弃

茅舍柴门书亦扃，松姿鹤骨向人情。

阖门饘粥千金重，九品冠裳一唾轻。

仁义至头焉用稼，声名真是岂其卿。

我惭瘦马冲烟雨，不得从容慕老成。

郑刚中

郑刚中　鸿沟

天下共知归汉德，东西那可限鸿沟。

虽令羽割大河水，分得人心两处不。

郑刚中

郑刚中　鸿渐后宦游广中有诗云不羡黄盏不羡白玉杯不羡朝入省不羡暮入台千

自讼缧囚深负罪，不须醉尉苦相催。

有如陆羽须惊羡，我向章华亭下来。

郑刚中

郑刚中

郑刚中　后圃石榴初为夏日所暴得秋雨所烂易落雀又从而窃之树间日以雕疏顾

初见累累小辅中，鼠偷雀啅树交空。

久遭日暴皮先罅，未借霜寒子半红。

爽味尚堪供齿颊，清浆聊可润心胸。

小篮亲摘提取便，聊得铺排荐饭钟。

郑刚中

郑刚中　胡德辉郎中由礼部出守桐庐同舍取令狐楚移石几回废印开箱何处送新

春风吹杨花，杨花乱江湄。

中有使君船，双桡倚涟漪。

少驻一杯顷，容我成此诗。

人生天地间，用舍当听随。

栋干无衰气，匠石宁肯遗。

姑存万牛力，轻重惟所施。

方公在瀛洲，众论称瑰奇。

图书浩探讨，笑阅寒暑移。

取作南宫郎，渐欲为羽仪，

雍容入青琐，人以旦夕期。

承流急师帅，小试烦一麾。

淮阳正不恶，安用薄彼为。

第令牧民心，常如护婴儿。

休息戒扰动，饱暖毋冻饥。

清净乃要道，中庸亦良规。

桐江古佳郡，幽胜公所知。

一水绿浩荡，千峰影参差。

鸣鸠桑叶暗，雨过稻花垂。

不妨乘事外，时访严陵祠。

囊中得新句，因风寄所思。

郑刚中

郑刚中　怀旧

家近西山云满篱，曲塘深处芰荷稀。

雨馀燕向花间出，饮散人从竹后归。

炊到扊扅真是窘，食他糠籺不知肥。

半生享过清闲福，回首乘除事事非。

郑刚中

郑刚中　怀山居二绝

春浅酒寒人密坐，花深雨细蝶移枝。

十年未解作归计，此恨故园莺自知。

郑刚中

郑刚中　怀山居二绝

披耸寻得晚花瘦，带雨翦来春韭香。

忆把馀醺付松枕，明朝春梦不胜长。

郑刚中

郑刚中　黄汇征惠石菖蒲既赋古风复成四韵

附石菖蒲谁手种，形模姿色妙难如。

黄蜂变去惟窠在，绿玉抽来祗寸馀。

夜为露华离几案，晓添灶井向阶除。

如何便得生秋意，更俗中间置小鱼。

郑刚中

郑刚中　黄汇征以石草蒲一本相遗石圆而苍小窍数十大率与蜂窠无异又类莲房

细腰结垂窠，藏精事生育。

儿已傅翼飞，孤悬尚凭屋。

水仙脱霓裳，美实青如簇。

实尽秋房枯，众窍存虚目。

何人得二物，妙手夸神速。

摩搓小变这，形在质为玉。

徐拾草蒲子，小大量其腹。

一种一根青，有地皆充足。

浸以西山泉，秀色遂可掬。

使我读书舍，凉意无三伏。

常若菰蒋中，静看江湖绿。

奉贶宜有诗，所愧计篇俗。

郑刚中

郑刚中　黄义卿知郡母夫人挽章

往岁封川秋水肥，板舆行色照莱衣。

江鱼来处使君去，吊鹤飞时孤子归，

脂泽一奁留旧蔼，铭诗千古载馀辉。

阿参与我同题塔，慰问苫茨涕欲挥。

郑刚中

郑刚中　或问茉莉素馨孰优予日素馨与茉莉香比肩但素馨叶似蔷薇而碎枝似酴

茉莉天姿如丽人，肌理细腻骨肉匀。

众叶薿薿开绿云，小蕊大花气淑贞。

素馨于时亦呈新，蓄香便未甘后尘。

独恨雷五虽洁清，珠玑绮索终坐贫。

郑刚中

郑刚中　即事

竹舆晓出见湖山，小室焚香暂得闲。

帘动东风入双蝶，清愁何处不用关。

郑刚中

郑刚中　即事

新凉到郊墟，秋水满陵泽，

主人坐轻舸，恰受二三客。

入网旋烹鲜，逢蔬方小摘。

甘同芡实把，酸分石榴拆。

所欣情款亲，岂问坐席窄。

岩草度幽香，退后金三尺。

风摇水光绿，照作杯中色。

沃此慷慨肠，看朱渐成碧。

我今非次公，醉甚狂不得。

眩眼既生花，苍颠先堕帻。

假寐便寻梦，那知红袖拍。

残烛照归时，分破三月白。

郑刚中

郑刚中　即事

梅子垂垂傍短墙，淡烟微雨暗池塘。

年来自觉伤春甚，览镜欷嘘泪数行。

郑刚中

郑刚中　即事

可信南方气候温，冬寒未退已飞蚊。

庖霜岂复冰鱼脍，剪雨定无春韭根。

向晚孤城人寂寂，闭门幽梦酒醺醺。

起来欲向寒梅说，一见眼明惟是君。

郑刚中

郑刚中　即事

夏木垂嘉阴，中夜微雨集。

晨兴涉西园，爽气衣外入，

侧身过幽林，叶上见馀湿。

菰蒲暗池塘，有鹭如玉立。

乐哉吾此居，时平足堪葺。

郑刚中

郑刚中　即事

晚来登眺处，寒暖正争春。

城古亭台少，门严鼓角新。

江山真是好，风俗不妨贫。

克己从清约，须知太守仁。

郑刚中

郑刚中　即事

小径客来穿竹入，草亭凉到枕书眠。

鸟呼人笑荔枝熟，如此对州已二年。

郑刚中

郑刚中　即事二绝

春风尽日恣颠狂，吹散游云夜月光。

露带清寒入花骨，暗寻帘幕度幽香。

郑刚中

郑刚中　即事二绝

暮春景物称山家，屋角团团绿叶遮。

薄晚微云疏过雨，一番小麦颤轻花。

郑刚中

郑刚中　即事二首

微凉可爱是薰风，岭外风行瘴雨中。

渴暑四围如甑斧，不妨蒸得荔枝红。

郑刚中

郑刚中　即事二首

雨和山色得能好，风揽梅花个样香。

本是吴侬归不早，青鞋天遣踏诸方。

郑刚中

郑刚中　即事五首

娟娟好是帘前竹，净绿相依乍晓时。

万叶忽惊风不定，都翻宿雨下清池。

郑刚中

郑刚中　即事五首

窗外斜阳弄晚晖，酴醿更在小窗西。

莫言无酒堪供醉，花气熏人已欲迷。

郑刚中

郑刚中　即事五首

面西楼阁受午暑，傍砌蒲萄生暮凉。

我作城居地去忆，一方新绿亦难忘。

郑刚中

郑刚中　即事五首

古寺孤云际，寒斋落叶中。

消愁惟是酒，无奈酒尊空。

郑刚中

郑刚中　即事五首

日暮鸟雀瞑，空庭风雨悲。

方知古今梦，同寄老槐枝。

郑刚中

郑刚中　几先坐上赠友人

去岁吴江秋水平，击船聊得一班荆，

相思只道心长折，此会那知眼再明。

离合悲欢言不尽，东西南北恨还生。

劝君勿复吝杯酌，漏箭铭盘将五更。

郑刚中

郑刚中　己酉正月大风寒米价腾踊菜色之民皇皇于道感而作是诗

昏昏日影有还无，谩诞春风势力粗。

品物固知春用意，细民其奈米如珠。

未相秦越尝忧国，不再皋夔愧服儒。

骨髓有奇深自负，缄封无路荐区区。

郑刚中

郑刚中　纪关陇

十载三光分，号令南北阻。

四达礼义乡，限碍成蛮楚。

帝王岂无真，社稷固有主。

欃枪不待射，避路过河浒。

职方阅舆图，十已归四五。

穷民病巨疮，延颈待摩拊。

子翼上所亲，暂辍自应许。

诏书下云天。所至若甘雨。

车前拜且迎，稽首立如堵。

无家不壶浆，有市皆肴脯。

叶底窥乌鹊，墙头出儿女。

其中老人者，横涕目相语。

脱命向鬼手，魂魄挂纲罟。

岂料须臾身，复此见官府。

愿上万万年，左右常伊吕。

护持三纲全，保我在田亩。

予前拜老人，愧谢难缕缕。

涂炭置赤子，不痛非父母。

如问尝胆心，念念惟率士。

惊风吹昏沙，北望曾后汝。

成功当问天，字养艰用武。

今兹结新欢，不试师一旅。

开笼出飞鸟，汝亦良得所。

予独顾秦关，异世目可睹。

郊原掌心平，犹是周膴膴。

岗峦抱河洛，四面踞龙虎。

惟时盖世英，制驭立区宇。

不应移造化，私用贮狐鼠。

见还虽必然，永保更精处。

销兵闻造兵，欲取必知与。

吏良民自安，德盛岂招侮。

道义尊本朝，好约信强虏。

整顿天地是，事事绵就祖。

吾民百忧足。可使再辛苦。

冠巾作人家，耕锄饱禾黍。

会须太清尘，一扫净千古。

兹行岂不勤，道里以万数。

见公自清凉。萧然失袢暑。

日随下幕吏，一马行似舞。

月明见旌旗，梦寐闻箫鼓。

枣火饼肥炊，浆酸粟饶煮。

偏览江山胜，肠腹浩撑拄。

不见少增重，政自太无补。

郑刚中

郑刚中　季天叙为人相宅过余求诗戏书二绝

由来南巷独甘贫，季老徒夸眼有神。

未暇相烦展高栋，方图种德效前人。

郑刚中

郑刚中　季天叙为人相宅过余求诗戏书二绝

一区悬磬已偷安，常念风波世路艰。

若谓他时庇寒士，会须令我作千间。

郑刚中

郑刚中　寄别左与言

寒生坐孤穷，浪迹远羁寓。

千金买卜龟，所用良失措。

如闻过瓜期，骞扬引雄翥。

放直州县腰，阔作台省步。

念欲拜公别，心往足不赴。

铭肌荷恩知，痴坐乖礼数。

可但颜甲厚，颇亦背芒负。

梅雨五月寒，洄洄绿烟树。

二岭遮梦魂，不到船行处。

安得赴双桨，翩翩若鸥鹭。

郑刚中

郑刚中　寄虽张子公尚书

昔我初至秦，使旨不到蜀。

延首锦城春，千里寄孤目。

逮公今出峡，贱迹人羁束。

梦看使君船，翩翩转江曲。

西州去思者，何啻连万屋。

攀辕犹弗还，我意岂能足。

所怜蜀人病，羸骨未生肉。

公兮胡弗留，共与营糜粥。

自惟救护心，寝食对沟渎。

回顾莫有助，此志亦单独。

公兮那得留，峡水峻而速。

蚤去登堂庙，大作天下福。

病身鸡肋瘦，别恨容千斛。

势须更勉强，渭上几一熟。

郡县减苛赋，廪弜贮馀粟。

便当乞身归，径去友麋鹿。

郑刚中

郑刚中　寄题李监酒不俗阁

高士常徇俗，无心欲违世。

野鹤在鸡群，饮啄同敛翅。

昂昂望九皋，自有物外意。

下士求免俗，正恐俗难避。

嫫母学西子，象玉徒镇搘。

低回难敛容，不改凡冗气。

闻君开小阁，洁具高风致。

随砚翰墨香，雨带春烟细。

尽将窗几间，一洗簿书累。

汉有弘羊者，榷酤善言利。

流风至今兹，已作千古弊。

君方聊尔耳。升斗亦云寄。

顾我困埃尘，俛首甘俗吏。

均是为贫人，噫嘻勿羞愧。

郑刚中

郑刚中　寄吴信叟

闻说吴郎入汉中，扫除亭榭祝东风。

三年不与故人醉，留取数枝桃杏红。

郑刚中

郑刚中　寄姚文发

芳荪小绣肩相拍，拍初同作江湖客。

梦里春风三十年，青铜照我头都白。

与公常日话潇湘，恨不此身生两翼。

何如附骥得千里，再此搜寻旧踪迹。

荷公睹物能我念，小字密书盈一尺。

报言扶膝所经由，兴废存亡皆历历。

吾家甘棠人所怜，今不见鸾空枳棘。

至如叙述所知友，但若前生略相识。

恍然沈痛念平生，读尽寄书清泪滴。

自嗟憔悴百忧身，惨惨中肠常感激。

去年邂逅见中都，我正蹶蹄遭弃斥，

相随扶病出幽巷，买酒归来款颜色。

怀书亦复清渡灞，从此参商远暌隔。

公今馆置得贤府，厚礼温颜同古昔。

车鱼足意长铗闲，越声不用思庄舄。

果能援笔赋鹦鹉，自可使人皆辟易。

他时依倚就声价，疏躥何由不离释。

惟予投置奥渫中，转转穷愁满胸意。

春蚕未茧官督之，捋穗输租瓶盎窄。

誓将斸病十亩园，竹径柴门闭声寂。

声名虽不暂膻香，不愿埋头如李赤。

为公书此报东风，一夜枫林关塞黑。

郑刚中

郑刚中　寄赠张叔靖

堂堂张侯好眉宇，照人冰玉无尘土。

忆初解后共杯盘，姓字示通心已许。

参商别后各天涯，屈指流年不胜数。

何知策马忽乐来，扣我柴扉叙寒暑。

相亲颜色愈敷腴，不俗胸怀细倾吐。

使人频岁饥渴心，如饮甘泉饷腵脯。

吾生寒苦众所知，眼高无人人不与。

技穷渐觉蒲柳衰，进取一少方首鼠。

有心斸治土田园，束手抽身事膛圃。

葆锄今亦粗成趣，颇有嘉蔬待春雨。

所恨松根长茯苓，僻寂无人堪共煮。

安得溪霜素月高，促膝与公长夜语。

郑刚中

郑刚中　家帝有庙其巫每岁旦必鸣角作法以觞其神邻里闻角声则知其将晓矣

村巫吹角天将晓，里巷拜年争欲早。

我惊节物懒下床，眼看屠苏心恅愺。

未能免俗出门去，礼数乖烦无所考。

春风堂堂不顾人，自向池塘绿春草。

谁知此发不坚牢，一回如此一回老。

郑刚中

郑刚中　家有小园比他处果蓏倍登或问郑子何术致此告之日汉武帝使海上县官

吾闻县官渔海鱼不出，捐以予民鱼乃复。

天之生物岂无意，殆欲怜贫补不足。

吾家元无二顷田，卒岁何人分半菽。

小园自幸有馀地，背负经书力锄斸。

年来种植类橐驼，随手高低便新绿。

魁然反芋塞区肥，无数桃梅压枝熟。

既收弄暖开须麦，又摘多穰过拳粟。

虽无蓄积累瓶盎，采摄犹能饫肠腹。

天於此圃非偶然，坐作山居野人禄。

郑刚中

郑刚中　甲辰年得男子经道以诗相贺因报之

两梦尝占女子祥，偶悬弧矢亦非常。

渥洼方合生骐骥，枳棘安能出凤凰。

自顾此身无远业，所期前世有遗芳。

新诗相贺来何晚，汤饼惟公不在堂。

郑刚中

郑刚中　甲寅九月末雨至十月二十三日得晴闻是日六飞进狩诸将告捷

蜜雨重阴一月馀，似闻虏马又长驱。

怪来林外升晴日，已奏江边报捷书。

郑刚中

郑刚中　甲子春晴久三月晦得频雨喜而为二绝句

夜半风雷破久晴，四檐侵晓尚冷冷。

欣然拥被重寻睡，梦见汉中春麦青。

郑刚中

郑刚中　甲子春晴久三月晦得频雨喜而为二绝句

春晚郁蒸如溽暑，朝来萧飒似清秋。

千山雨后阴云凝，三日楼前野水流。

郑刚中

郑刚中　假山

真山固自玉簪碧，秋意亦到假山中。

峰润雨因窗罅入，洞寒云与小炉通。

郑刚中

郑刚中　简潘义荣

高槐记得绿阴垂，见公随诏趋丹墀。

今兹疏梅弄香粉，公坐鲠切还棲迟。

甘辞软暖定整售，此独难使壮者为。

苦言暝眩上所急，出林之木风摧之。

嗟吁世路每如此，我常感激横涕洟。

贾生妙论逮伊管，绛灌之属犹可移。

长孺忠言岂真戆，其如御史能饰非。

至头至始天所惜，未肯容易登皋夔。

且今投置在闲散，蕊伤补败终见思。

公还故乡扫一室，古书名画四壁围。

宾客相过具杯酒，一笑万事荣辱齐。

虽然公岂忘世者，终念后稷由己饥。

吾皇法胆愈思治，宣室赐对行可期。

当有今时张万福，欢呼再拜迎公归。

郑刚中

郑刚中　简孙立之

无分双清岸醉巾，苍头煮药与谁亲。

空烦食指报珍味，阻向歌喉听落尘。

槛外寒花应照户，座中明水定生春。

仙翁莫苦催归旆，不比山斋酒困人。

郑刚中

郑刚中　建炎丁未自中夏徂秋不雨七夕日戏成一诗简牛郎织女云

今夕知何夕，织女逢牵牛。

云輟拥高汉，仙事传风流。

人间适焦窘，龟兆生田畴。

当时大军后，皆抱糠籺忧。

我劝二星者，鹊桥无谩游。

曷不攀天河，驾浪鞭龙头。

共化油然云，白雨淋九州。

无庸事机朽，下副儿女求。

良宵幸款曲，愿尔深自谋。

无令一年中，虚烦天地秋。

郑刚中

郑刚中　降真香清而烈有法用柚花建茶等蒸煮遂可柔和相识分惠爇之果匀但至

南海有枯木，木根名降真。

评品坐粗烈，不在沈水伦。

高人得仙方，蒸花助氤氲。

瓦甑铺柚蕊，沸鼎腾汤云。

熏透紫玉髓，换骨如有神。

矫揉迷自然，但怪汲黯醇。

铜炉即消歇，花气亦逡巡。

馀馨独鼻观，到底贞性存。

郑刚中

郑刚中　金房道间皆蜡梅居人取以为薪周务本戏为蜡梅欢予用其韵是花在东南

边城草木枯，散漫惟蜡梅。

花蜂不成蜜，深黄吐春回。

如行沙砾中，眼明见琼瑰。

初谓此邦人，推为百世魁。

文房与幽室，佳处定使陪。

羞死蒺藜类，屏置山墙隈。

事有大不然，惊吁谩徘徊。

顽夫所樵采，八九皆梅材。

馀芳随束薪，日赴烟与埃。

曲突几家火，灵根万花灰。

我欲从化工，缓语摇颊腮。

天涯有清客，不善为身媒。

鲜鲜犯霜露，旦旦斤斧摧。

宁若橘变枳，甘心摈长淮。

今渠负幽姿，风韵元不颓。

胡为杂榛棘，仅与樗栎偕。

谓工为垂手，毋令识者哀。

郑刚中

郑刚中　经月门无客客至必谓予此居萧然如僧舍

东望麟山耸若幢，碧罗盘曲注西江。

邻家蜜满蜂臣分，屋角窠成燕子双。

门设雀罗遮坐客，灯排金粟照书窗。

须还住处如僧舍，拄杖挑云到此邦。

郑刚中

郑刚中　荆州之川日江日汉日沱潜日三虀其泽日云梦汉志谓三虀在江夏竟陵即

江气藏空阔，春云压洲渚。

蒲稗迷远目，断续川陆阻。

野鹿颇公行，寒花自幽吐。

不知何处村，时击祭神鼓。

遥望景陵治，大泽置环堵。

行行即城闉，民舍难官府。

编芦辨门巷，具体亦何数。

幽哉沮洳旁，谓是囚伏所。

茅茨隐柴扉，一竹便撑拄。

四围榆柳青，风扰乱花舞。

十日南窗下，卧听清明雨。

此是古章台，家山在何许。

郑刚中

郑刚中　静独

饮酒或濡首，作诗防呕心。

疾走欲避影，不如常处阴。

阶前享明月，但鼓无弦琴。

清风傥相过，付之修竹林。

一静服群动，万缘宁我侵。

郑刚中

郑刚中　窘匮中复大雨殊忧闷闻诸僮聚食笑语为赋一绝

建瓴败屋方倾雨，垂罄空囊正念饥。

渐见炊烟多笑语，可怜僮仆太无知。

郑刚中

郑刚中　九六编成考左氏载卦象以世占法合之得一绝

静坐义规三易古，焚香著布六爻灵。

反身修德前贤意，莫把穷通叩杳冥。

郑刚中

郑刚中　九日

倦客飘零若转蓬，一尊深念菊花丛。

马蹄踏处黄尘起，费习天涯浇帽风。

郑刚中

郑刚中　久雨

漂泊初时尚念乡，如今意定已都忘。

小窗积雨韦编润，慢火薰茏药裹香。

正要门前蛛结网，何妨篱上蚁成行。

山前春雨非常好，出钵应须饱十方。

郑刚中

郑刚中　久雨

门前苔绿路无迹，窗下书昏云满楼。

况是幽人本多睡，饮空小社一尊休。

郑刚中

郑刚中　久雨

山岚变浓云，地气泄冬热。

急雨春风颠，十日声不绝。

舍中流水入，墙外古沟咽。

块然檐下雀，状若木鸡拙。

我亦类禅定，痴坐万虑歇。

厨兵忽相报，谓已糁藜蕨。

随缘就一饱，再看柏香爇。

东君滋万宝，雨点无头数。

穷巷一居深，编茅四檐注。

风平江静流，山近云低度。

州城杯斗小，没骭泥藏路。

远望池塘绿，似是春生处。

幽人本多睡，黮蘖仍相助。

陶然醉复醒，邻鸡管朝暮。

郑刚中

郑刚中　酒尽

落花无夜雨，孤坐减春愁。

黑折瓶俱罄，谁能为我谋。

郑刚中

郑刚中　就寝

夜坐苍颜得酒红，困来头重触屏风。

径趋布衩灯花落，梦在春寒细雨中。

郑刚中

郑刚中　菊花

露染黄金一样圆，风来香在短篱边。

虽然不解将春买，未与痴人当赌钱。

郑刚中

郑刚中　句

杜老檐前新种植，渊明篱下旧精神。

郑刚中

郑刚中　句

一寸云万斛泉。

郑刚中

郑刚中　巨济弟书梦求诗赋古风云

稽首叩微妙，下笔书符若风雨。

又复沃之琼丘泉，过口腹肠如火煮。

临行戒以食腥秽，转首蘧然成栩栩。

吾闻有梦皆想成，此梦怪奇非想取。

良田夙业种根净，故此通玄受真语。

会当役使三足乌，倒景乘风见王母。

惟予堕入世纲中，非孔非颜莫知祖。

独知抱正御魑魅，符篆常疑不吾补。

但留真火固脐下，母视丹砂贱於土。

饥来得饱即快意，荼荠膻臊等甘苦。

那知好慕长生人，保练形神乃如许。

因观侯梦悟昔非，叹恨此身殊椎鲁。

使寻金篦去眼膜，为汝他年看轻举。

郑刚中

郑刚中　郡治西厅锦被花不为治架每花开覆地而红或缘他木以升予分其本植草

栽花傍庭砌，立木为花屋。

小户虚一偏，横窗置其腹。

分竹接桑蔓，尺寸引勾曲。

春工直解事，夜雨频浇沃。

枝条日滋荣，满架笼新绿。

红浅暗香深，揖逊蔷薇服。

此花名锦被，覆我四围足，

比之公孙布，岂不堪华缛。

自惭流落人，尚此享痴福。

我欲饮其中，乱影交醽醲。

拥被即长谣，傲枕眠清熟。

又欲效王勃，醉处先磨墨。

引此略覆面，肠胃成机轴。

梁笔起临风，定作花芬馥。

郑刚中

郑刚中　客惠宾州竹簟甚佳取退这郑群赠簟诗读之数过成古风云

卷送风漪光八赤，竹新渐作琉璃色。

世人贵耳便贱目，那知不抵蕲州笛。

年来愧汗常浃肤，夏日自嫌污枕席。

有时追诵法曹句，怅恨宗人不多得。

山斋置榻容一身，君惠清凉到心骨。

门前客至莫见嗔，老子解衣喧鼻息。

郑刚中

郑刚中　客夜霜寒

晓寒期客入疏窗，梦破江南一夜霜。

可但山林小摇落，树头无叶可飞黄。

郑刚中

郑刚中　客至木绵坐已为长韵成四韵

就温嫌令性同然，况是冬深凛冽天。

莫讶尘生杨绾席，都缘坐少席文毡。

感君四坐平分暖，为我长针细衲绵。

从此门前有来客，不须称遽足留连。

郑刚中

郑刚中　口占

僧房花木疏，鸟雀下庭除。

气候争寒暖，春光半有无。

四山云外瘦，一塔雨中孤。

谁用诗人笔，收交好画图。

郑刚中

郑刚中　哭潘义荣二首

沈约楼前落叶黄，朝来玉折报潘郎。

一区每叹如悬馨，三版俄惊戒若堂。

泉石半生闲日月，丝纶馀事人文章。

但应祗有凋零恨，雁尽云空不见行。

郑刚中

郑刚中　哭潘义荣二首

少年联辔入京华，阔步超群便起家。

亲览声名高汉殿，夏时踪迹仅长沙。

藏刀所在留馀刃，怀璧终身不见瑕。

老眼看公春梦散，不胜哀涕落天涯。

郑刚中

郑刚中　腊梅

缟衣仙子变新装，浅染春前一样黄。

不肯皎然争腊雪，只将孤艳付幽香。

郑刚中

郑刚中　腊月三日义乌道上寄潘义荣

天风生暮寒，一夜新雪积。

迟明兀箯舆，乱入山径窄。

茅檐两三家，鸡犬不见迹。

冬令顷弗严，草木僭春色。

愆阳入桃杏，弄暖浪蕊坼。

肃然变霜威，犯者辄衰息。

独馀山上松，不动与寒敌。

十丈伟标致，四面风淅沥。

时于翠叶中，碎挂琼玉白。

忘我道路叹，但觉心志怿。

拥鼻作孤吟，清思浩无极。

郑刚中

郑刚中　腊月十三日送邢婿还乡

鄂渚分携惊昨梦，如今岂谓一尊同。

尘埃万里玉自润，风雨对眠床亦东。

问得平安归客子，留将思忆与衰翁。

征衫瘦着不须遽，渐向湖南春色中。

郑刚中

郑刚中　腊中会桂堂太守劝客满觞尝日怕渡野塘寒酒罢且归又日月挂竹梢明爱

不辞芳酒满，怕渡野塘寒。

淡月侵灯暗，新春逗腊残。

主人方郑重，客意敢阑珊。

聚散皆如梦，相陪且尽欢。

郑刚中

郑刚中　腊中会桂堂太守劝客满觞尝日怕渡野塘寒酒罢且归又日月挂竹梢明爱

风穿花坞冷，月挂竹梢明。

浅量三杯酒，狂歌万古情。

使旌浮夜色，归棹有寒声。

倦客无浆蔗，朝酲未肯清。

郑刚中

郑刚中　阑暑

阑暑秋郊暮，前山瘴雾中。

猿猱都下饮，鸟雀未归丛。

弄影试新月，披襟招好风。

银潢向何夕，零露湿梧桐。

郑刚中

郑刚中　览镜

短发不盈梳，年来半斑白。

吾今四十二，敢望能满百。

负郭苦无田，安居未成宅。

况复世路艰，国步日侵迫。

未必松楸旁，常得看书册。

区区抱短见，贫贱中外隔。

寄此乡国间，踪迹亦如客。

览镜酒杯空，浩歌天地窄。

郑刚中

郑刚中　老翁真个似童儿汲井埋盆作小池退这句也去风用此尝为小诗云半区茅

谁镌紫石仅如斗，我贮清泉将作池。

养得小鱼终日看，老翁真个似童儿。

郑刚中

郑刚中　类试院放榜众论以得士为庆作古诗一章呈详定钱宪元素及同院诸公绍

书生业辞艺，不为觅科举。

胸中负器识，笔下有今古。

君看阿房赋，岂是布衣语。

独其在糊名，贵贱惟所主。

得之类至宝，弃去祗如土。

有司开化炉，熔铸要精处。

时方为鼎镛，小冶不应鼓。

诸公皆名流，学海浩吞吐。

丹灵骨先换，入榜尽龙虎。

访以执文柄，我亦费罗取，

书生家风寒，仆马在何许。

趼足赴重围，裹饭坐长庑。

视公帘幕间，若有霄汉阻。

那知先达心，每事必念祖。

未把短檠弃，尚记灯烛苦。

关防周罅隙，考校到毫缕。

杂置战场文，一字不轻与。

如持古黄钟，端坐分律吕。

在处拔其尤，可但十得五。

奉此贤能　|，足以上天府。

蜀士多豪英，父老自能数。

谓或有遗珠，勉使相接武。

我辈酒樽空，边城隔烟雨。

郑刚中

郑刚中　离家

我有君恩未报身，勿因云出念行人。

闭帘小合团团坐，尔辈何妨暖到春。

郑刚中

郑刚中　离平江

桥外客舟莲夜发，饱吹十幅风蒲滑。

天明无处觅高城，但见吴江波浪阔。

郑刚中

郑刚中　黎伯英解元赠予一大缶封泥如法初谓酒也至乃西山泉云暑中时可一酌

有客渡西山，泉源出山足。

初勺爱其甘，既享不能独。

汲取得陶罂，置满彭亨腹。

携持若抱瓮，前致且勤祝。

是为清明渊，可用洗烦溽。

珍重客此言，其敢付僮仆。

新手注方壶，尚带蛾山绿。

我坐三生贫，大嚼非所欲。

半世蒿藜肠，两饭惟脱粟。

岂无牢醴膻，耻豢争身肉。

交淡兄可新，味厚实为毒。

愿兹等甘露，荡涤糟与黮。

醺酣六经间，作我清净福。

旁有教者云，奢俭贵从俗。

下有龟蒙灶，上是卢仝屋。

中置短尾铫，细煮茶花熟。

时可邀清风，同饷一瓯玉。

郑刚中

郑刚中　黎解元庄严观音像见而赞之

端严净妙，具慈悲相。

广大智慧，具慈悲心。

菩萨之心，如月在水。

水性无边，照亦不已。

我同众生，恭仰相貌。

誓同一切，行菩萨道。

郑刚中

郑刚中　礼部直舍枯竹嫩丛燕雀飞来欲折以二韵记云

火边遗竹但枯枝，瘦笋丛生未及齐。

簊嫩不禁风燕立，绿梢烟外起还低。

郑刚中

郑刚中　良嗣壬申年来为生朝寿作一诗答之

惟吾始生朝，汝祖五十八。

甫及贾谊少，祖易大夫箦。

怀绷至不天，能有几岁月。

不得著斑衣，惨惨意常缺。

吾如汝祖年，汝已双髻茁。

似我蒲伏岁，汝方事绅笏。

我更得祖寿，尚有十年活。

汝之事亲日，加我一陪阔。

其如父与子，灾福势相轧。

灾胜福力微，万罪如箭发。

向非天地恩，谁肉两躯骨，

后效皆渺茫，前愆正磨刮。

今兹各天涯，瘴水东西隔。

汝作飞云感，我类雨肠割。

天之加汝者，如与复如夺。

每见榴花红，为汝惜时节。

手持祝生香，自向炉中爇。

但愿早团栾，盘餐共粗粝。

将此离别数，造物为除豁。

小宽寒暑期，未作枯木折。

郑刚中

郑刚中　良嗣以予生朝将至以古赋一首为寿作三绝与这勉其省愆念咎当在念亲

乾坤高厚爱无偏，罪大其如未许怜。

莫向岁时加念我，共须忧畏补前愆。

郑刚中

郑刚中　良嗣以予生朝将至以古赋一首为寿作三绝与这勉其省愆念咎当在念亲

五月榴花照午时，三年知汝忆亲闱。

小笺写赋随香到，信是今年已庶几。

郑刚中

郑刚中　良嗣以予生朝将至以古赋一首为寿作三绝与这勉其省愆念咎当在念亲

乳燕飞飞竹色深，阿枢娇贺想同斟。

要知此日妇姑意，便是南方子父心。

郑刚中

郑刚中　邻家送萝菔并借棋具戏作一篇欲简泮宫后不往

有客饷园蔬，借我兼棋局。

幽人本多睡，欣起快双目。

念兹两奁中，胜负等荣辱。

勿作胜负观，此戏殊不俗。

要须先生来，一笑供拜腹。

馀{上瞿去隹下卸去卩}犹有酒，晚食正无肉。

愿共南窗风，糁此菜根玉。

郑刚中

郑刚中　邻翁以黄菊一本见赠是岁冬暖梅已成蕾以四韵戏菊

邻翁情郑重，赠我小金钱。

半锸开苍藓，全根带晓烟。

数花浮酒面，三嗅种篱边。

舍北疏梅近，馨香更勉旃。

郑刚中

郑刚中　邻翁以紫石斛承粗山一块为予书室这奉斛盖端溪这不堪为砚者然较以

见山不见理，真假析为二。

看假作真山，细大岂殊致。

邻翁怜索居，奉我石一块。

嵌空会短小，枯涩少坚腻。

承以下岩紫，其体润而细。

翁言白鹿皮，苍璧惭倒置。

殷勤加谢翁，分别非所会。

但见眼中山，几立出尘外。

侵寒欲清癯，向晚变孤翠。

萧萧风雨天，云气或冥晦。

虽地禽鸟声，颇若岩洞邃。

侧耳听其中，恐有隐者在。

郑刚中

郑刚中　临行小颂别见春清浔二老

不在四旁，亦非中央。

个别生出老村汉，看尽桃花归故乡。

郑刚中

郑刚中　临刈旱苗

我怀高卧心，而为贫所迫。

挽我赴尘贱，动与幽趣隔。

硗田能几何，旱穗正容摘。

岂便得收敛，半属租程客。

分争既不贤，烈日仍暴炙。

劳生可羞唷，皆为糠籺窄。

使得二顷把，凶年不相厄。

岂复论锱铢，驱驰在阡陌。

自当杜衡门，清坐对书册。

馀粟酿醇醪，笑似双鬓白。

郑刚中

郑刚中　临刈旱苗二首

黄梅雨断水如汤，百日连秋苦亢阳。

所在自应知孝妇，孰云今尚有弘羊。

沛然天泽因谁靳，蠢尔黎民重可伤。

罪己伫闻须圣诏，中兴仰首望君王。

郑刚中

郑刚中　临刈旱苗二首

可怪书生命分穷，频年荒歉苦天公。

枯陂尽作龟纹裂，旱穗浑如雀踢空。

佃客腰镰痴不割，长官受状远难通。

归来笑向儿童道，定是今年饿杀侬。

郑刚中

郑刚中　灵壁驿有方公美少卿留题戏和於壁

君把使旌临洛水，我参枢幕过潼关。

秋风想见吹归渡，先看淮南第一山。

郑刚中

郑刚中　灵峰闻秋雨

夜静荷池叶翻翻，声如珠玑落冰盘。

小窗客梦忽惊破，知是秋雨来池间。

清晓阴云压前山，凉风飘萧起林端。

病身便觉衣袂薄，蒲葵已作无情看。

田家喧呼各相劝，年丰可望康籺宽。

更愿朝廷念东南，吾侪自勉加盘餐。

郑刚中

郑刚中　柳子厚放鹧鸪词首章日楚越有鸟甘且腴嘲自名为鹧鸪前日相识惠野鸡

肠腹元无一字书，杯羹那敢嗜甘腴。

厨人不用催烟火，已学罗池放鹧鸪。

郑刚中

郑刚中　六月初八义荣司谏自福庆山见过奉陪游四岩以新茶享石佛暮出山明日

穷巷绝与马，衡门翳蒿莱。

烦公赤墀步，踏我幽径苔。

念旧昔云有，此道今微哉。

俗薄风义重，稍压万古回。

衣冠冒暑至，笑语带凉来。

愧无一尊酒，临风相对开。

乃得陪杖履，崎岖访岩隈。

野寺生纲虫，长廊閴颠摧。

晬容守孤殿，坐对寒炉灰。

公独悄琼草，芬馨荐中怀。

但念石佛古，岂顾多法埃。

妙语入幽隐，高情肆徘徊。

良觌苦易夺，半规忽西颓。

溪分隔流水，归途恨难偕。

独立久瞻望，烟林绿洄洄。

郑刚中

郑刚中　楼枢蜜过华山浩然有念古慕希夷之心谨用韵作二诗以箴之

四皓已闲犹管事，留侯事了始求仙。

仙人石上出一手，寓意后人非偶然。

郑刚中

郑刚中　楼枢蜜过华山浩然有念古慕希夷之心谨用韵作二诗以箴之

且说高王宽法律，从他汉武好神仙。

关中脱使闹如鼎，自屏山樊能安然。

郑刚中

郑刚中　潞公与梅圣俞论古人有纯用平声字为诗如枯桑知天风是也而未有用侧

久雨闭陋室，薜荔络败壘。

乙子语大慧，我听勿入耳。

郑刚中

郑刚中　潞公与梅圣俞论古人有纯用平声字为诗如枯桑知天风是也而未有用侧

具酒作社饮，此事古介始。

孰肯具果蔬，被肘醉子美。

郑刚中

郑刚中　潞公与梅圣俞论古人有纯用平声字为诗如枯桑知天风是也而未有用侧

节物暗老我，壮志物未已。

事业力自致，贵贱命可委。

郑刚中

郑刚中　潞公与梅圣俞论古人有纯用平声字为诗如枯桑知天风是也而未有用侧

案上具笔砚，砌下秀菊杞。

我顾乏大屋，尚赖有此尔。

郑刚中

郑刚中　潞公与梅圣俞论古人有纯用平声字为诗如枯桑知天风是也而未有用侧

江梅非凡根，先春花南枝。

玲珑皆瑶英，雕镌谁为之。

天高孤芳寒，风来幽香随。

朝暾晞霜华，兰膏涂真妃。

移之当疏帘，吟肠清相宜。

吾将谗花神，妖红徒纷披。

何如今江梅，芬芳无休时。

终愁芝兰嗔，侵渠名声衰。

郑刚中

郑刚中　绿净轩

小小轩窗冷逼人，竹无俗韵水无尘。

正如芦苇潇湘浦，不见樊然花柳春。

郑刚中

郑刚中　绿净轩

我创新轩不费钱，小将屋壁敞东偏。

谁留止水涵千丈，今为陈人洗万缘。

树近直疑蓝作幕，月明方见玉为天。

个中岂敢容凡客，独与清风泛酒船。

郑刚中

郑刚中　马伏波请征蛮据鞍矍铄时年六十一陆鸿渐景陵人蚤年事比丘后始改业

去年寥落征鞍急，矍铄殊非马伏波。

今此有缘希陆羽，暮途求佛又何如。

郑刚中

郑刚中　马上口占三绝

秋阳未作结霜风，沙细堤平落日红。

客子何须念行役，马蹄多在柳阴中。

郑刚中

郑刚中　马上口占三绝

露浓红透棠梨叶，风紧落疏荞麦花。

马首渐东京洛近，小寒无用苦思家。

郑刚中

郑刚中　马上口占三绝

小枝圆熟枣累累，短绿尖新麦透泥。

父老随车说丰岁，相公何苦出关西。

郑刚中

郑刚中　梅

默坐观书久不言，为梅驱我到诗边。

月明孤影瘦如画，晓起数枝清欲仙。

郑刚中

郑刚中　梅

断桥斜路水声平，茅舍疏篱月色新。

千里故人如念我，不妨早寄一杖春。

郑刚中

郑刚中　梅花

拟求冰雪向刘叉，琢作方壶不带瑕。

要把露华和月贮，将归书室浸梅花。

郑刚中

郑刚中　梅花

玉骨透花寒，冰壶清露滴。

暗香惊返魂，移自芝兰侧。

殷勤置书几，粲粲百态出。

徘徊欲与语，奈此雪霜色。

高标邈难亲，欲疏还不得。

个中须有诗，苦觅不到笔。

要须明月来，吒之问姑射。

郑刚中

郑刚中　梅花三绝

温温玉质傲天贞，俯视凡花出后尘。

静对寒林守孤寂。有颜氏子独甘贫。

郑刚中

郑刚中　梅花三绝

树老根顾雪满巅，令人颇忆鲁公贤。

同时柔脆皆僵仆，正色清芬独凛然。

郑刚中

郑刚中　梅花三绝

水边寂寞一枝梅，君谓高标好似谁。

洁白不甘鞠秽没，屈原孤立佩兰时。







卷530

郑刚中

郑刚中　每年家酿留一器以奉何元章今年持往者辄酸黄不可饮再以二尊赎过仍

吾庐吒穷巷，有酒无佳客。

年年家酿香，延首定攀忆。

分持远相遗，岂问杯杓窄。

所贵明月前，共此一尊色，

去年冬苦寒，雪水填四泽。

瓮面蚁不浮，弱糟无劲力。

瓶罂贵洁清，而器不亲涤。

泥封意虽勤，审视颇无则。

如闻近所往，恶味同食檗。

恨无醇德将，非缘逾日昃。

大类献空笼，报赐烦双璧。

想当设肴饵，清兴随太白。

流涎不及味，顾我岂逃责。

我贫如陶侃，每蒙邻舍德。

墙头有馀惠，不敢自专得。

今复再分献，庶以补前慝。

愿公领微衷，毕此无馀沥。

郑刚中

郑刚中　每岁正月度太阳岭半山间有梅花尝以此时开每见必拍枝丙午岁成一绝

孤根抱石半岩生，玉骨知春自发荣。

我有此间来往债，年年须挽一权行。

郑刚中

郑刚中　濛濛雨中春

濛濛雨中春，回首失残腊。

茸茸亭前草，新旧已相杂。

累囚守僧窗，日惧万钧压。

有罪可糜躯，无仆堪荷锸。

门前苍藓深，户外蛛纲合。

时与逢迎者，云中一孤塔。

郑刚中

郑刚中　米尽

米贱今年不论钱，雀鼠餍饫人留残。

青蚨不过百枚去，可得明珠一斗还。

共如客寄已淹久，羞涩囊中无可看。

今朝欲写鲁公帖，四顾门外将谁干。

经营薄少置厨舍，呼童告使知艰难。

从今且作淖糜计，杂以山芋供两盘。

嗟予是身亦老矣，造物未置饥与寒。

何当甑炊七寸粳，饭香及处皆同餐。

郑刚中

郑刚中　眠昏

月下对花灯下字，年来渐觉老上关。

颇思暝坐收馀力，他日归家祗看山。

郑刚中

郑刚中　民入钱抱儥公库东塘决水取鱼甚盛渔翁谓抱儥者贩妇则旁午於塘上者

积水翻深畎，轻舠偏远湾。

鸣榔时拨刺，挈风乱斓谝。

贩妇贪趋市，渔翁喜动颜。

轮他鸥鹭饱，烟际不胜闲。

郑刚中

郑刚中　酩酊且饮酒

料峭社日寒，酩酊且饮酒。

中原困干戈，黠虏未授首。

邻邦复蚁聚，伤杀官吏走。

使者部民兵，经月但敛手。

豺狼群小心，伺隙欲嗥吼。

吁嗟一身多，况复家数口。

信如古人言，天地在杯斗。

郑刚中

郑刚中　磨茶寄罗池一诗随之后以无便茶与诗俱不往今谩录于此过便焚切勿留

有人遗我建溪香，茶具邻家自借将。

亲磨无从亲付汝，一推惟是一回拨。

趋庭愧我缪知鲤，证们怜儿那得羊。

浅啜饭馀深自省，再生天地属郡王。

郑刚中

郑刚中　茉莉

涉锸移根带藓苔，暑中相对亦佳哉。

素英吐处祗如玉，清思牵人全似梅。

浅绿剪罗和叶看，真香捣麝逐风来。

观君可与酴醿并，高士宁容俗子陪。

郑刚中

郑刚中　茉莉

真香入玉初无信，香欲寻人玉始开。

不是满枝生绿叶，端须认作岭头梅。

郑刚中

郑刚中　茉莉

岭上老梅树，岁晚等风木。

霜风吹枯枝，曾有花如玉。

茉莉抱何性，犯此炎暑酷。

琢玉再为花，承以敷腴绿。

怜渠一种香，偏历寒与燠。

空庭三更月，酒醒人幽独。

有如高世士，含情不虚辱。

时於寂默中，至意微相属。

鼻观既得趣，就枕便清熟。

梦中见灵均，九畹皆芬馥。

郑刚中

郑刚中　牡丹

既全国色与天香，底用家人紫共黄。

却喜骚人称第一，至今唤作百花王。

郑刚中

郑刚中　暮春

雕巧春风弄物华，有春无巧是天涯。

鸠鸣近似见桑叶，村暗全然无杏花。

郑刚中

郑刚中　南方紫笑粗叶大花人称其香予但闻其如酒败醯酸有酷烈逼人之气戏为

紫笑花香非所媚，人言香胜亦予欺。

初疑丙吉车茵汗，又似微生乙得时。

郑刚中

郑刚中　南陔五章二章八句三章四句

陟彼南陔，有风惟薰。

曷念劬劳，华发盈巾。

彼发之华，尚可翦也。

嗟嗟吾亲，不可见也。

郑刚中

郑刚中　南陔五章二章八句三章四句

陟彼南陔，其薰远兮。

慨我功名，今亦晚兮。

功名这晚，尚可为也。

嗟嗟吾亲，不可追也。

郑刚中

郑刚中　南陔五章二章八句三章四句

彼居之子，庭闱休休。

爱日之念，胡弗省修。

郑刚中

郑刚中　南陔五章二章八句三章四句

瞻彼禽鸟，亦哺其母。

养而弗驭，於孝奚取。

郑刚中

郑刚中　南陔五章二章八句三章四句

敬尔身矣，怪其亲矣。

逮其暮矣，云何吁矣。

郑刚中

郑刚中　拟和

马瘦未为病，不仁人乃辱。

乐哉仁者居，更对萧然竹。

何曾不解此，日食万钱肉。

宁如祗藜藿，却有阶前玉。

影乱邺侯书，颠倒手都触。

清风过馀凉，散作酒尊缘。

疏金忽琐碎，天际一钩曲。

婆娑观此身，要俗不得俗。

郑刚中

郑刚中　拟送傅推官吉先予以绍兴己已六月自复徙对吉先后一月到任

漂流忆昨到封川，相继人看渌水莲。

屈指君犹成一任，过头吾已出三年。

款门对坐惟棋局，判袂论情付酒船。

九月秋风去帆疾，可能相望不依然。

郑刚中

郑刚中　拟题黎簿尉梅隐用其韵

梅仙隐去事难论，故种疏梅隐小轩。

虽似扫除颜色冗，不妨游戏簿书繁。

月明客共藏花影，醉梦君应到酒尊。

我亦寄身修竹里，颇欣成性得存存。

郑刚中

郑刚中　拟为孙立之谢

酴醿只作酴醿白，自得新诗添秀色。

花头已是戴恩光，更渍露华无气力。

郑刚中

郑刚中　拟为孙立之谢

肯为酴醿题好句，句成更肯轻相付。

明年公对紫薇花，欲得此诗无觅处。

郑刚中

郑刚中　拟州学横翠轩

太华载雪千丈寒，砥柱中流万夫愕。

未教耸翠入青苍，故对书窗且横著。

平铺秀气一里许，不露云尖与山脚。

何人半破好东绢，画出潇湘秋色薄。

郑刚中

郑刚中　哦诗

怕醉还思醉，哦诗未得诗。

过云飞雨急，斜照晚凉迟。

嫩绿开荷叶，新红入荔枝。

踌躇搔短发，倚槛立多时。

郑刚中

郑刚中　偶成

乱寻花木傍山栽，虽有此门未必开。

过眼利名休挽我，年来心地已如灰。

郑刚中

郑刚中　偶书

冬温霜气薄，日暮岚烟重。

萧然一区宅，半与主人共。

门前行迹稀，病足免迎送。

观书忽倦懒，酒力亦微动。

寒灯吐孤花，布被寻幽梦。

郑刚中

郑刚中　偶书

帝恩容贷比天宽，天见孤臣涕泪潸。

数日得看书半卷，一身犹占屋三间。

团团便是故乡月，叠叠只如东越山。

第引沧浪澡心骨，尧云终自不违颜。

郑刚中

郑刚中　偶书

望春楼上倚阑时，祗此霜天也自奇。

远水平山浑似画，新寒爱日稳催诗。

不知木叶藏村舍，忽有鸡声过短篱。

闲却主人朝省步，经年端坐看清晖。

郑刚中

郑刚中　偶书

未抱床头酒瓮乾，莫来楼上倚阑干。

浓云垂地卷不起，细草连天都是寒。

郑刚中

郑刚中　偶书

芭蕉嫩绿上开叶，荆莉香幽疏著花。

虽设柴门多避客，如今端的似僧家。

郑刚中

郑刚中　偶书

何时见池馆，一二佳友生。

酣饮入深夜，竹间灯火明。

郑刚中

郑刚中　偶书

身名蹭蹬元无况，杯酒流行强自宽。

夜半穷阎闭梅雨，昏昏灯火泪中看。

郑刚中

郑刚中　偶题

轩前有修竹，穿纸入窗棂。

清风动摇之，壁间影纵横。

轩后有修竹，山花依以生。

幽芳吐孤艳，不与翠色争。

愚翁坐其间，万虑蠢不萌。

不识动与静，但觉怀抱清。

千古愧张藉，眼明心已盲。

郑刚中

郑刚中　偶题窗间

一骑山行岂是侯，霸陵要自莫呵休。

蒙恩君欲知轻重，曾督坤维六十州。

郑刚中

郑刚中　潘叔愚诗有归家更读万卷书之语义荣司谏为其未切於道也则作诗以警

弟见史贤文学饱，意欲书卷穷探讨。

兄知纸上道不真，为弟谈禅说枯杭。

弟兄游戏作三昧，妙语生风洗烦恼。

头钻故纸在百痴，口纸谈禅痴不少。

冥冥道妙不容声，口语文收俱未了。

虽然公岂不解此，慧力纸人先洞晓。

暂借北山葛藤话，诱引群生入深渺。

云堂齐散归时想，自把万缘俱一扫。

郑刚中

郑刚中　泮宫出示盛作一编并父还还集一册作二十八字先还其编

墨带残膏浓复淡，笔生春意瞓而温。

昨朝借我还还集，须信芝兰别有根。

郑刚中

郑刚中　陪权郡符正民九日游西山

符公寄郡理，犀刃不可触。

白书庭无讼，一切就整萧。

秋风九月凉，闲暇顾僚属。

谓兹落帽会，千载有贤躅。

西山多爽气，盍亦具艰仆。

晓出古城隅，薄雾隐疏木。

乍见溪山明，已洗簿书俗。

云间阿兰若，小步偏深曲。

逸兴不受制，更到山之麓。

吊古动高怀，临风展遐瞩。

扶光迫西汜，回棹泛清渌。

钩帘陈密坐，罗列进肴餸。

宾这岸巾帻，礼数免挽束。

时因笑语惊，鸥鹭入芦竹。

导从偃旌旗，城郭初灯烛。

我愧人物微，情瞔久虚辱。

终日陪后乘，可但玩黄菊。

亦复见民田，枯秸瘦无谷。

那能给租赋，止可纵刍牧。

吾民窘穷状，蠹损非一日。

愿施膏泽手，小使千里足。

化此登高乐，伴散入幽谷。

尽令登春台，老稚同鼓腹。

公徐登庙堂，摩天逞鸿鹄，

下瞰清中原，更作四海福。

郑刚中

郑刚中　盆池白莲

芬陀利出盆池上，妙时薰我三生障。

月明风细愈严净，政恐下有威光藏。

郑刚中

郑刚中　频夜灯花顾予有何喜其可喜者又心之所自知不待灯报也

何烦喜事灯来报，喜事山间足可夸。

绿竹乍移都出笋，素馨冲腊小开花。

疏牙送饭匙犹健，细字抄书笔有加。

况是山前膏雨足，平平春水浸秧芽。

郑刚中

郑刚中　频夜烛花

蜜炬香光照夜红，垂垂帘幕静无风。

金盘五寸花成穗，可但钗头缀玉虫。

郑刚中

郑刚中　浦江道中

惊忧度岁月，靡觉佳序临。

玉露破金菊，方知秋气深。

郑刚中

郑刚中　浦江道中三绝

瘦骨岩岩祸患馀，追随人事愈驰驱。

何时酒扫松楸畔，小盖茅庵只读书。

郑刚中

郑刚中　浦江道中三绝

篮舆风紧揭心帘，雨著春衣润欲粘。

满眼阴云压平野，此时怀抱恶憎恶。

郑刚中

郑刚中　浦江道中三绝

寒梅蓄积香成蕾，古柳安排绿入条。

景物年年觉新好，所怜幽旬自萧骚。

郑刚中

郑刚中　浦江书院中

弱云障阴黑，疏雨弄织细。

寒灯不生花，庭户起愁吹。

虫话已停声，夜半亦何啻。

失手置书卷，抚心目惊悸。

念此十年间，分明随梦寐。

一从双鹤飞，顾影亦顦悴。

病添女子愁，贫丧丈夫志。

远去松楸旁，团聚类儿戏。

千金买卜龟，所用良失计。

孤悲愈绸缪，万感集肠胃。

卷被拂空床，斑斑落清泪。

郑刚中

郑刚中　砌下黄菊暮秋始开为赋此篇

小栏培土待重阳，雨洗金钱未肯忙。

终藉九秋扶正色，谁能三嗅为清香。

陶潜属意空诗好，胡广随缘却寿长。

古昔风流无处问，碎花浮泛一尊黄。

郑刚中

郑刚中　砌下两修竹

砌下两修竹，翠色含烟新。

尽日肯相对，萧然如可人。

清风动遥虚，亦不厌我贫。

时时一相过，吹拂席上尘。

二物有嘉意，尉我穷悴身。

常观有道者，尚与鹿豕群。

奚必广团聚，共共如飞蚊。

清风与修竹，吾不失所亲。

郑刚中

郑刚中　前山寻兰

眼债未全无，惜春心尚有。

喜闻幽兰臭，寻过东出口。

披丛见孤芳，正似得佳友。

小锸破苍藓，护致归座右。

秀色带尘埃，清芳动窗牖。

爱媚固无厌，嗟惜亦云久。

今为花木者，贵重无与偶。

第能吐青红，贡献率奔走。

官舟塞古汴，往往载蒲柳。

尔何守幽林，国香空自负。

所幸无改芳，可使名不朽。

郑刚中

郑刚中　蔷薇

一架蔷薇四面垂，花工不苦费胭脂。

淡红点染轻随粉，浥偏幽香清露知。

郑刚中

郑刚中　清明前风雨兼旬城外桃李无在者书室中有酴醿一瓶置之甚久盖风雨所

素质吐孤芳，柔条敷瘦绿。

谁将刻楮手，作此数蕤玉。

园林烟雨多，百卉飞蔌蔌。

小室偶深静，花意犹清淑。

置之砚席间，鼻观常芬馥。

郑刚中

郑刚中　清明前三日将晚风雹大作枕上赋此

寒云压初晓，檐溜如飞瀑。

惊雷下檐来，万瓦鸣枯竹。

长髯不敢卧，起视乱双目。

报言此何祥，众宝归我屋。

细大同茧栗，照耀比灯烛。

又如倾水晶，一扫可数斛。

翁速共罗取，富者人所欲。

长髯尔何痴，妄想堪捧腹。

降包注大雨，是岂诵不熟。

都缘春风老，地远孤花木。

瘴裹荔枝林，东皇意宁足，

骑龙作清明，云间散珠玉。

郑刚中

郑刚中　清明前十日大雪二首

五花素色逼窗檐，纸帐重将布被添。

天为韶阳太妖治，故令剪水作清严。

郑刚中

郑刚中　清明前十日大雪二首

南山春晏蕨生芽，怪得清寒数倍加。

一雪洗将红紫去，高低林树试瑶花。

郑刚中

郑刚中　秋思

晓来自扫寒阶净，雨后又还黄叶添。

秋色庭前容不尽，随风萧飒过疏帘。

郑刚中

郑刚中　秋夜山居

路转城西一里馀，不妨山径自崎岖。

四邻酒熟人常笑，万木秋深叶不枯。

空翠入窗浓欲滴，夜凉扶月静尤孤。

有时虽是风翻屋，赖我元无屋上乌。

郑刚中

郑刚中　秋夜闻雨

海风吹屋乱疏更，花结灯昏背短檠。

暑避新凉和有渐，酒扶孤梦未曾成。

满帘都作芭蕉响，四壁时兼络纬声。

晓起茅檐落馀滴，炉香痴从不妨清。

郑刚中

郑刚中　秋雨遽凉

数日窗无疏竹影，烟中长有万丝飞。

不知小雨催时节，但觉朝来欠夹衣。

郑刚中

郑刚中　去冬

去冬竹瓦迎新雪，曾下珠玑到酒盘。

正月便回春意暖，五更微带雁声寒。

门谙寂寞何须翟，鬓就衰残岂是潘。

祗有报恩心耿耿，自馀都作六如看。

郑刚中

郑刚中　壬申年封州自正旦连雨至元宵不止城中泥淖没骭而人家犹烧灯也

山城泥淖裹人家，雨脚连绵更似麻。

元夜何妨灯数点，污渠合是有莲花。

郑刚中

郑刚中　壬申年封州自正旦雨至无宵不止

江风侵山云不乾，迎春送腊雨漫漫。

勾萌潜识化工意，泥淖莫嗟行路难。

闭衣定无元夜醉，拥衾如对九秋寒。

池塘烟草弄风日，此景当从晴后看。

郑刚中

郑刚中　壬申年封州自正旦雨至元宵不止

人图作元夜，剪纱累红莲。

天欲下膏泽，万瓦飞流泉。

烧灯雨何损，不过市井喧。

春若无此雨，从谁觅丰年。

痴儿騣女临管弦，见雨不止意缺然。

百知灯光祗照夜，山下一犁知几钱。

人间万事有轻重，况是作止当从天。

郑刚中

郑刚中　壬寅年南游离白沙

木杪日未升，四野落寒雾。

昏濛失冈峦，咫尺见行路。

我独何区区，犯此寒色去。

重伤寄蹇身，百事已迟暮。

既不早冲跃，要津先自据，

又无二顷田，林泉闭门户。

方此念友朋，升斗活车鲋。

行行乖素心，芒刺欲谁负。

郑刚中

郑刚中　壬寅年南游至衢州

分开平绿渡寒溪，溪外垂空日脚低。

城郭重重随望远，峰峦处处与云迷。

穷通默定非难识，劳逸时间太不齐。

又向孤村烟树下，见他乌鸟一番栖。

郑刚中

郑刚中　入信州

邮亭方此越在衢，已是江南十里逾。

幽谷日来禽对语，平沙霜重雁相呼。

溪旁障水横鱼纲，竹下开门出酒壶。

物态人情随处好，不烦客子叹羁孤。

郑刚中

郑刚中　闰四月夜草亭独坐玩月

山城向中夜，暑气亦渐歇。

幽蛩互喧静，飞萤乱明灭。

清风开竹杪，入此半轩月。

坐久观我身，不见烦恼热。

天边白玉盘，只恐有时缺。

颇思得诗句，倾道好时节。

著意搜万象，万象无一说。

郑刚中

郑刚中　三月五日圃中

人愁春去少花枝，我爱园林春晚时。

嘉木阴阴吐新叶，好风微度绿参差。

郑刚中

郑刚中　山人

自古山人合在山，山人何幸此偷安。

身闲不束休文带，发短聊簪子夏冠。

酒量自来惟恨窄，僦居随分不须宽。

惟馀骨髓缄封者，尽是君恩报答难。

郑刚中

郑刚中　山斋疏陋每焚香旁舍闻之而斋中不甚觉盖香随风以流也为四十言

闻时清透骨，聚处细成緺。

灰厚火得所，山深风奈何。

四窗都纸破，比舍得香多。

利彼与自利，吾心宁有他。

郑刚中

郑刚中　山斋霜寒

山斋仅容身，寒到不嫌窄。

小窗压茅檐，虚静自生白。

寂寥贤圣心，颠倒文书册。

限以一帘垂，中外尘事隔。

时於高树杪，野鸟翻冻翻。

南方得此冬，天用享孤客。

祗恐明朝晴，复作三春色。

长桥枫叶落，终有吴江忆。

郑刚中

郑刚中　陕西戏成二绝

边城土俗自随宜，物色人情浩不齐。

略有江乡相似处，午烟林下一声鸡。

郑刚中

郑刚中　陕西戏成二绝

出门上马虽所乐，乍见秋风变念家。

何日随堤霜后路，乱飞榆柳踏平沙。

郑刚中

郑刚中　涉园偶成

颓龄正是投闲好，胆薄谁知与拙兼。

棋信天机那论失，酒随客量不教添。

静冲小雨看花蕾，时拨苍苔候笋尖。

幽鸟叶间如有语，比翁难作逸群髯。

郑刚中

郑刚中　沈商卿砚

眼明见此超万古，色如马肝涵玉质。

白圭之玷尚可磨，涩不拒笔滑留墨。

郑刚中

郑刚中　胜仲少卿公岩桂并诗二绝用韵和之

摇风暗绿疏疏中，困日轻黄小小花。

细认幽香已清绝，更随膏馥出君家。

郑刚中

郑刚中　胜仲少卿公岩桂并诗二绝用韵和之

秋桂荷君亲拍赠，倾盘高插傍胡床。

儿童谩自温金鸭，三日炉金不敢香。

郑刚中

郑刚中　诗一首

半区茅屋裹疏篱，无地容盆作小池。

祗有案头翻笔墨，老翁仿佛似童儿。

郑刚中

郑刚中　十二月二日腊祭前一日致斋惠照清叟察言观色院三绝

峨冠执法公家整，端冕临祠我亦严。

深米炉香通问讯，小寒清坐隔疏帘。

郑刚中

郑刚中　十二月二日腊祭前一日致斋惠照清叟察言观色院三绝

腊祭精严古院幽，邻房不敢对茶瓯，

何时芒履扶筇竹，度岭相寻溪岸头。

郑刚中

郑刚中　十二月二日腊祭前一日致斋惠照清叟察言观色院三绝

柳眼浅窥湖水畔，梅花瘦著竹篱边。

残年未便无冰雪，春意云何已断然。

郑刚中

郑刚中　十一月十三日宿东林是日小雨不见庐山戏留绝诗于方丈

浓岚暮雨随人密，远壑幽峦向客悭。

清旷本吾胸次景，不须云里觅衡山。

郑刚中

郑刚中　十月初梦寄良嗣诗三句云相思一载馀身共远梦与汝同居觉而足之

武昌分别处，江岸倚篮舆。

对饮三杯后，相思一载馀。

身随云共远，梦与汝同居。

何日秋风夜，灯窗听读书。

郑刚中

郑刚中　十月二十三日赵守侵早泛舟游西山有诗即席各此

开船侵晓雾，转棹顺江流。

寺径盘龙腹，州旗映马头。

水边香草细，云陵小桥幽。

写物钦清绝，赓篇愧缪悠。

郑刚中

郑刚中　石季平尝为于仲模诗改二字后仲模有诗来复用韵报之且庆朋友间渐能

赵璧微瑕岂易改，抉磨深贺得良工。

古人规诲有馀乐，近世交朋无此风。

二字相裨何预我，一篇兼报重烦公。

新吟若挂高门外，价比千金迥不同。

郑刚中

郑刚中　石季平题李南画石之傍日叠石为山已是一重公案况画者耶郑子见而笑

笔画与石叠，二者均是假。

惟彼此间山，如叠亦如画。

要当论夫空，万物同一马。

随缘判此公案时，不知笔作麽生下。

郑刚中

郑刚中　石希孟寄示赋论甚佳有未尽善处辄为涂改因成小诗寄之

寄我雄文丽且新，冰寒於水岂无因。

故将丹粉画西子，要见浓涂淡墨人。

郑刚中

郑刚中　时官多以封州俸薄井邑萧条居处湫隘为欢观如闻而赋之

相逢都说在天涯，禄似蝇头舍似蜗。

画角楼前皆郭外，虚棚竹上是人家。

草深正恐鹿为虎，日暮渐迷鸥与鸦。

老子岂知差别相，高眠饱看荔枝花。

郑刚中

郑刚中　始生之日石子寿以诗所以相属这意再三甚厚饮其酒歌其诗既至于醉也

五月居山书清永，槐度微风舞疏影。

儿童喜我悬弧长，洒扫庭除具盘皿。

烹凫隽鹄未易辨，肴核随时享桃杏。

颇当杯杓念吾亲，每岁在旁珠炯炯。

今兹坐席小暌异，便觉亲朋欢意冷。

远烦浓粉砑蛮笺，细写亲书过修岭。

堂中久阙起予论，遽此读之双眼醒。

遐年厚福定由天，嘱我既勤当谨领。

永怀嘉意不能休，少慰蓼莪心耿耿。

为君尽放酒杯深，搔首浩歌成酩酊。

郑刚中

郑刚中　是乐居士一日举率说和尚话头云拨草牛风且图性只今性在甚处即得见

莫疑虑，莫疑虑，

顺风天帆逆风住。要寻路，

要寻路，直西须向东门去。

但看枯藤倒挂天，山前几度三春雨。

郑刚中

郑刚中　受崧兄弟赴漕怀试作二十八言送之

丹桂亭亭五十尺，共持玉斧取来看。

从前知有姜肱被，草怕早春天上寒。

郑刚中

郑刚中　书室中焚法煮降真香

村落萦盘草半遮，到门犹未识人家。

终朝静坐无相过，慢火熏香到日斜。

郑刚中

郑刚中　书斋夏日

五月困暑湿，众谓如蒸炊。

惟我坐幽堂，心志适所怡。

开窗面西山，野水平清池。

菱荷间蒲苇，秀色相因依。

幽禽荫嘉木，水鸟时翻飞。

文书任讨探，风静香如丝。

此殆有至乐，难今俗子知。

郑刚中

郑刚中　暑雨

结庐在深寂，芳檐荫松萝。

天晴风日温，时有燕雀过。

今兹夏暑雨，衡门可张罗。

永叹复自慰，幽兴吾亦多。

郑刚中

郑刚中　数日相识多以荔子分惠雨久而酸予主绝粮日买米而炊戏成二十八言

穷居无米糁蒿藜，筠笼相先送荔枝。

安得仙人炼丹灶，试将红玉甑中炊。

郑刚中

郑刚中　水碓

绕岸车翻水碓鸣，准於舂事亦经营。

斯民惜费盖如此，力役从今莫漫征。

郑刚中

郑刚中　睡起

雨过云深竹屋低，老人睡起亦多时。

风飘嫩竹侵檐入，手挽竹梢题小诗。

郑刚中

郑刚中　四月间读杜牧之荷叶诗一时回首背西风之句尝拟为立春绝

冰霜枯冻度穷冬，昨夜阳和始用工。

多少柳条知此意，一时开眼望东风。

郑刚中

郑刚中　寺前书院

竹屋纸窗无限好，观书学字不妨清。

谁知夜梦饶惊枕，庄舄依前自越声。

郑刚中

郑刚中　寺前书院中寄季平

已投幽僻避尘坌，更向檐头著小门。

满案韦编供白书，一炉柏子对黄昏。

后生秀爽惭无补，旧学荒凉喜再温。

此外清愁是何许，杜诗韩笔少人伦。

郑刚中

郑刚中　送陈季常判院

去年奉使天西角，遇事才疏多自觉。

不应尚或人改观，增重端因君在幕。

君才如刃新发硎，到手万牛髋髀落。

岂能随我困边徼，定自抟风上寥廓。

峡束秋江风浪清，美君山峡舟楫轻。

去年联马听箫鼓，今也恨不同此行。

古人持兵喻槃水，顾我何者能独擎。

幸留药石苦资助，勿谓相舍真忘情。

郑刚中

郑刚中　送方公美少卿宣谕说畿

春风入江南，红蒸小桃坼。

亚卿何壮哉，持节使江北。

雅牌刻金字，黄旗书御墨。

奉将出云天，万里布恩德。

十载分三光，河洛蛮雾黑。

夜泣孤鬼魂，毒贯生灵臆。

胚胎此祸者，起自燕山役。

今兹欲洽明，造物岂晚测。

关中几万人，性命悬兆亿。

虏虽识天意，按旧反图域。

闻其所车载，取及墓前石。

民间一尺布，持去如卷席。

齧尽脂与膏，遗我百州骨。

嗷嗷万孔疮，徯望沐天泽。

江南今复贫，万室生理迫。

瘠此欲肥彼，又恐非得策。

使者宜孰先，第一安反侧。

不须增甲兵，当务修稼穑。

声名无欲夸，奏报须尽实。

随宜养官吏，著意看蝥贼。

偏入生忌谗，戏怠藏隐慝。

举手从简易，慎勿耗民力。

要令邓禹车，到处便休息。

九重爱物心，八荒欲安宅。

行行致攻名，男子惟报国。

郑刚中

郑刚中　送符正民罢倅永嘉

去年敛板趋庭侧，门前杨柳金如色。

今年公去柳何如，已作凉阴舞寒碧。

岁月匆匆无足恨，离合人生那免得。

身如汀雁偶相逢，自是不须论定迹。

我今胡为抱不满，攀辕益为邦人惜。

永嘉雄望城海滨，吏久不良民弊积。

年来开府皆钜公，旁助划除知有力。

岁当乙卿夏不雨，旱雾吹风千里赤。

爱人节费惜锱铢，廪弜单穷犹足食。

北方兴师日千金，州县皇皇虑供亿。

溥哉时发仁人言，未至取鱼忧竭泽。

青衫幕吏有何能，造物见怜相抆拭。

自知愚拙生霾雾，临事昏蒙无远识。

天机遇触狂态作，掐鼻炙眉成痼癖。

唯公道眼借馀青，颇许披心露真率。

人生感因未易言，正恐不能同木石，

仙才秀骨公所有，化作文章可华国。

持身况若玉壶冰，透里无尘只清白。

暂分半刺聊尔耳，此岂能令公议塞。

行当摆脱州县冗，下跨秋风开六翮。

夔龙有室俱可入，愿吐诗书资硕画。

自馀强饭无足云，转首潮平江树隔。

郑刚中

郑刚中　送何元英

己未夏入秦，马足临渭水。

辛酉冬使蜀，去谓亦无几。

君於两年间，同我三万里。

我今寄戎阃，君复持行李。

客衣挂尘埃，闲关亦劳矣。

垂髫读诗书，平视取青紫。

侧翅随人飞，比计宁得已。

人生功与名，天付在男子。

有物执其柄，小大听所委。

请君但强饭，加意得生理。

见蝩傥弗骇，换骨正刀匕。

青春到边城，杂花乱如绮。

储粟三百万，护种一千壘。

日与诸少年，醉卧春风里。

行地勿我念，峡束江未起，

辨事早言还，下榻当设醴。

郑刚中

郑刚中　送何元英出峡三绝

呼儿携妇裹书编，月色滩声共一船。

回首已游三峡水，此行那不谓登仙。

郑刚中

郑刚中　送何元英出峡三绝

莫忆双溪水似蓝，暂留荆渚脱片衫。

更烦频向沙头望，望我西风出峡帆。

郑刚中

郑刚中　送何元英出峡三绝

壮士椎牛进酒卮，五年不享脍鲈肥。

君如亦有垂涎兴，准备轻蓑随我归。

郑刚中

郑刚中　送季平道中四绝

霜风落叶小寒天，去客依依马不鞭。

我最平生苦离别，可能相送不悽然。

郑刚中

郑刚中　送季平道中四绝

与君今认宿邮亭，迟晓东西各去程。

记取短桥携手处，明朝都似梦初惊。

郑刚中

郑刚中　送季平道中四绝

田夫击喜祀田神，盘案相呼尽欲醺。

我愿四郊无犬吠，常令此辈乐耕耘。

郑刚中

郑刚中　送季平道中四绝

野蝶成团夹路飞，秋郊此景最佳时。

寒梨霜柿浑无叶，绿橘黄橙半压枝。

郑刚中

郑刚中　送林懿成解兵掾

公喻如龙媒，秋游身有神。

暂此地上行，气压凡马群。

我喻如麋鹿，野性不受驯。

带迫到城市，迩迩常畏人。

自知两相悬，无以追后尘。

故其拜曲谒，旷废不及频。

时节清夜梦，论议容相亲。

公今瓜过期，行色催车轮。

穷达稍异趣，细欢复何辰。

悔不忘鄙陋，日为门下宾。

周旋奉诲语，药此伤败身。

追念已无及，扳缘宁有因。

但能恻两耳，听公登要津。

上固知倪宽，俗吏徒云云。

郑刚中

郑刚中　送宋叔海郎中总领湖北

余生得奇疾，傲世事矜倨。

错落气少合，指摘心不恕。

人亦谓可憎，不作朋友数。

自分与西山，终焉约良倃。

忆昨奉严召，孤迹踏朝路。

枫落天江冷，此是识君处。

东厨窃馀饩，西府共官团。

文书入同阅，茵冯出联驭。

从违一毫发，所适无异趣。

重愧牛铎凡，不与黄钟迕。

霜啼入天衢，先我呈远步。

所幸时从容，一笑或相遇。

君今持使节，忽此戒徒御。

分袂固良苦，馀怀尚能布。

北方暗虏马，君相勤远虑。

正当收杞梓，留作庙堂助。

何为使吾子，千里治财赋。

苍璧白鹿皮，似亦天所措。

君如玉壶冰，透里无滓污。

清诗近道要，容易不肯吐。

人於寸管中，时见斑一露。

其如济剧手，妙敏难悉疏。

刀硎未轻发，千牛已神怖。

使图中兴业，吾知有馀裕。

无乃上流势，貔虎夕屯聚。

三军傥不饱，难以责坚戍。

千金日致之，又惧民生蠹。

聊烦笑谈顷，非君可谁付。

长江八月风，帆饱舟楫具。

结束持行李，功名戒迟暮。

如闻豫章北，下接武昌渡。

公馀一樽酒，时可对亲故。

孰与红尘中，轮蹄日驰骛。

嗟余蒲柳姿，领发已垂素。

双溪有小园，清流锁烟雾。

年来枕边梦，合眼见鸥鹭。

焉堪久劳役，短豆成恋顾。

不待相汰逐，襥被行亦去。

今兹怀别恨，密坐不能诉。

酒阑可无言，君行已称遽。

郑刚中

郑刚中　送萧德起赴召

□□□□□，□□□中原。

人骏涉沙漠，春风移十年。

壮士磨宝剑，怒气常裂肝。

荆湘跨闽浙，米贵仍无钱。

征求未可罢，民力悉已殚。

嗟我无远识，念此心独寒。

九重益思治，久席坐不安。

先生为时起，素抱今可言。

治近与治远，二者将孰先。

堂堂东海风，千载犹凛然。

馀芳勉自振，家世无相悬。

愚生啖雨禄，州县方遁邅。

感激欲起舞，袖短无由翻。

临风重相别，江湖内发船。

郑刚中

郑刚中　送张季平归永嘉

霜叶摇风九月秋，披披归袖挽难留。

知君久作陶山梦，无意相从郑谷游。

率略杯盘常共醉，艰难身世最同忧。

人情易得成收冷，频有音书寄我不。

郑刚中

郑刚中　送周务本机宜

霜风吹西湖，与君持行李。

瘦马共边笳，寒灯对孤邸。

新凉秋叶惊，归櫂君独理。

弃我天一方，稳下大江水。

丈夫志四海，吾岂较遐迩。

行藏天所为，况自非偶尔。

独忧绵薄资，负重力难起。

嘉宾日以远，缓急尚谁倚。

置此勿复论，遇坎各有止。

我积汉中谷，君种彭泽米。

努力随小大，同在毓生齿。

他年脱冕归，对酒各欢喜。

郑刚中

郑刚中　宿长安闸口

天寒云气阴，地阔江岸敞。

鼓动风势狂，掀簸浪头长。

单绳缆扁舟，避雨宿深港。

上有阿兰若，危铃作孤响。

一夜魂梦寒，乡国劳远想。

清霜作朝晴，舟师动帆桨。

郑刚中

郑刚中　宿长芦寺下四绝

北风吹水拍船头，晚泊长芦祗欲愁。

试遣长髯伺烟际，望中李离亦来不。

郑刚中

郑刚中　宿长芦寺下四绝

来帆风饱自行快，去将浪高知进难。

舟子勿生淹泊恨，偶然迟速我殊安。

郑刚中

郑刚中　宿长芦寺下四绝

建邺春江水拍天，趁潮先发六宫船。

何时彤笔严清禁，缥缈金铺生瑞烟。

郑刚中

郑刚中　宿长芦寺下四绝

风伯清尘过浙西，随春万骑拥旌旗。

野人不识巡方意，惊跸还忧为虏移。

郑刚中

郑刚中　宿鹤岩二绝

巍然山骨自天成，上与穹苍斗极平。

安得衲衣烧柏子，不闻山下是非声。

郑刚中

郑刚中　宿鹤岩二绝

岩头一望万象低，已觉尘寰不整齐。

此祗人间最高处，况游物外照群迷。

郑刚中

郑刚中　宿撞抗刘家店

虺殨老马踏深泥，投宿村坊灯火微。

休问客依何似冷，床前犹有雪花飞。

郑刚中

郑刚中　随凤翔有何日在堤霜后路乱飞榆柳踏平沙之句今至堤上复用前韵

沐雨抗尘几万里，劳生令我忆山家。

秋风小艇浮棋局，野色侵帘水见沙。

郑刚中

郑刚中　岁暮

顽风动高空，阴云压平野。

霰雪跳珠玑，历乱击疏瓦。

袖手对寒窗，寂寞如噤哑。

良朋莫相过，谁可慰怀者。

岂不念得醉，倾壶绝馀泻。

火销灯烬残，一被不逾踝。

天道无私穷，其穷则命也。

郑刚中

郑刚中　孙立之以酴醿奉太阳能守赠二绝予戏用其韵

玉笛晓寒梅片舞，谁可更将春事付。

薰然璀璨卧东风，亦是小轩清绝处。

郑刚中

郑刚中　孙立之以酴醿奉太阳能守赠二绝予戏用其韵

墙里一区谁氏宅，照墙不作夭桃色。

翠条乞怪玉花繁，馨香借与新诗力。

郑刚中

郑刚中　所居苦多鼠近得一猫子畜之虽未能捕而鼠渐知畏矣

嫩白轻斑尚带痴，敛身摇尾未成威。

已知穴内两端者，祗齧馀蔬少退肥。

郑刚中

郑刚中　索酒

奴僮尔趋勿迟久，去省瓶中有馀不。

毋论多少速携来，我已持杯先在手。

长年燠热类炎夏，今日寒风透窗牖。

篱边黄菊带清露，沙际流梅似初有。

尝临书卷问古人，教我真筌如一口。

不须辛苦学餐霞，但祗开怀多食酒。

郑刚中

郑刚中　题安仁汪宰绝览亭

目力所临皆在下，亭名绝览未为叨。

丈夫心地须趣出，此外当知更有高。

郑刚中

郑刚中　题赤松

世谓仙易得，汉武吾所知。

终老坐迷妄，海上求安期。

世谓仙难得，二王等儿嬉。

安期自来顾，一笑相与归。

难易讵能诘，戃恍谁复窥。

千古赤松事，话者君勿疑。

凌遐与倒景，物外非无之。

要须功行满，乃可超尘泥。

无怀轻诞心，鹤鹿浪欲骑。

安期寄语谓世人，初平不是牧羊儿。

郑刚中

郑刚中　题大龙湫

龙湫喷薄高且清，自料吾心略相似。

因流顺势无隐情，倾倒向人只如此。

郑刚中

郑刚中　题横溪坊客馆二首

吹暖东风自不忙，徐徐一例与芬芳。

轮皴倚岸老杨树，也向梢头开嫩黄。

郑刚中

郑刚中　题横溪坊客馆二首

朝曦却雨作春妍，绿嫩黄轻物物鲜。

村落可怜祗依旧，稀疏茅屋起炊烟。

郑刚中

郑刚中　题洪州新建张令寄斋

合倚金华步石渠，丹砂宁驻葛洪车。

有成用底三年政，必葺聊成一日居。

簿令优游闲制锦，签牌盘礴饱观书。

后来令尹须留意，莫道前人吒宿庐。

郑刚中

郑刚中　题后郑壁

满眼烟尘杂鼓旗，经冬首鼠负忧疑。

树头新绿今如此，孤负春光固可知。

郑刚中

郑刚中　题黄德老西亭二绝

花木横斜转小蹊，疏帘竹屋任高低。

何人移得僧窗静，置在君家厅事西。

郑刚中

郑刚中　题黄德老西亭二绝

吏冗文移纸作堆，谁能亭榭静中开。

直须事外关门坐，莫放人从门外来。

郑刚中

郑刚中　题雷石寺润公环翠轩

窗外小山重叠好，阴阴松竹翠排檐。

老人嘉我幽寻意，深炷炉香为卷帘。

郑刚中

郑刚中　题灵峰见山阁

兵火相寻音问绝，登高寓目空伤神。

金华山且望不见，况乃欲见山下人。

郑刚中

郑刚中　题妙明师静轩

小径禅房琐绿苔，坐中闻叶亦幽哉。

此居不是能潇洒，但我初从闹处来。

郑刚中

郑刚中　题石几先生书院壁

万柄高荷碧玉圆，芙蓉时见一枝鲜。

何年种此北山北，便向中间安小船。

郑刚中

郑刚中　题西岩

终日徘徊得好凉，一怀炎暑变冰霜。

会须月上出山去，更看芰荷生夜香。

郑刚中

郑刚中　题异香花俗呼指甲花

小比木犀无蕴藉，轻黄碎蕊乱交加。

邦人不解听谁说，一地再为指甲花。

郑刚中

郑刚中　天寒

清寒作新雪，玉花仅堆积。

云破煦朝曦，数靋忽消释。

馀阴变小雨，颇似烟幕幕。

时见庭前槐，枯梢水珠滴。

破愁无尊酒，慰眼有书籍。

涵泳度穷年，所得固清适。

郑刚中

郑刚中　僮方捣茶知予书初辍捣以待呼而戒之

顽童来听老夫言，困至如今我欲眠。

汝但闭门推客去，破茶不碍梦魂圆。

郑刚中

郑刚中　投宿蒲圻县

咫尺蒲圻县，泥深路屈盘。

小桥飞雪急，破帽蹇驴寒。

家信无人害，愁悰赖酒宽。

转坡闻有寺，一榻借偷安。

郑刚中

郑刚中　晚村

暑雨霁馀飞，翻沟水鸣玉。

半规入岚雾，平畴愈新绿。

时有牧归牛，一备过山曲。

吾庐附幽深，四面荫修竹。

垂云下林梢，惊鸟目争宿。

夜色迫书卷，呼童具灯烛。

郑刚中

郑刚中　晚凉小酌

城头暮角送阑暑，倚槛顷之风满襟。

去鸟渐迷山落日，鸣蝉忽静木垂阴。

弄云初月光犹淡，出水新荷绿未深。

萧散晚凉君解否，一杯寻见古人心。

郑刚中

郑刚中　晚望有感

霜作晴寒策策风，数家篱落澹烟中。

沙鸥径去鱼儿饱，野鸟相呼柿子红。

寺隐钟声穿竹去，洞深人迹与云通。

雁门踦甚将何报，万里堪惭段子松。

郑刚中

郑刚中　晚雨

连日午后雨，势欲漂茅屋。

雨从炎海来，初不洗烦溽。

残虹挂云端，落照明如烛。

舍中不胜困，散步眺林簏。

浑地一叶动，寂立类枯木。

徘徊傍西檐，意颇不自足。

举扇招微风，送这入修竹。

郑刚中

郑刚中　王倅生辰

日驭驾轮入东尾，望后黑月将浃旬。

惟时十月二十四，积庆高门生异人。

霏霏霜华翦寒梢，天地严肃无妖氛，

秘藏和气付贤者，粹然不受世俗法。

观其玉润得嘉耦，义之正恐为前身。

自从平步官职场，事业磊落难具陈。

东阳古郡号富壤，寇火之后风俗贫。

征财榷利日扰扰，藉公得与人为春。

坐令七邑再生育，此德重大无比伦。

吾闻造物甚昭爽，报以公寿当如椿。

我公骨相已奇艾，道气日日生精神。

他时雍容入廊庙，端以黄发为甫申。

题舆虽此暂留滞，随分亦可酬佳辰。

庭前香雾欲云起，可无一醉欢邦民。

郑刚中

郑刚中　王能甫作葡萄一枝於圆扇之上戏作小诗报之

妙笔窥天顷刻成，浑如小架月初明。

扶蔬老蔓敷新叶，下盖累累紫水晶。

郑刚中

郑刚中　未至鼎州道旁有甘泉既酌泉过松竹百步投宿小寺翌日又酌泉登舆松竹

一宿招提又裹粮，寸心孤影自匆忙。

客从瘴岭暑边过，兰在幽林深处香。

动静於人曾两意，升沈如梦亦都忘。

但悲垂老恩无报，泪眼瞻依日月光。

郑刚中

郑刚中　闻百舌

圆吭百舌语千般，岂是春来不耐闲。

为见幽人无与语，故来相对作闲关。

郑刚中

郑刚中　闻杜鹃

少年了杜鹃，不领杜鹃意。

朝将书卷开，暮对春风醉。

啼急落花飞，不废书生睡。

年来闻杜鹃，万感集肠胃。

罪大畏斧钺，恩宽见天地。

桑榆寄晚日，骨髓琐深愧。

草舍灯火寒，瘴乡烟雨细。

休作断肠声，孤臣已无泪。

郑刚中

郑刚中　无寐

瓦裂慨平生，无眠枕半横。

逐臣常内讼，谪梦自多惊。

投晓星月澹，近山钟鼓清。

晨炊知米贱，犹恐费经营。

郑刚中

郑刚中　无寐

孤衾万感不能平，籍也扪心未觉盲。

疏雨过云才数点，宿酲扶梦正三更。

瘴烟侵我须教老，春物牵愁自在生。

畴曩犬鸡无寸效，如今方愧子真耕。

郑刚中

郑刚中　无诗

草创园亭随意坐，任缘化竹倩人栽。

雁声与客将寒去，柳色知春有信来。

逸气暂时因酒见，物华空自把诗催。

案头秃笔无才思，不赋一言真陋哉。

郑刚中

郑刚中　无俗轩

轩前叠小山，山下生新竹。

秀色逗幽光，都作轩窗绿。

公来坐其上，更置一株玉。

岸巾人亦凉，意饱不须肉。

落屑随飞香，是中安有俗。

郑刚中

郑刚中　无题

柳色几番随雨暗，蕉心闲处向人开。

个别岂得无诗句，滞思如胶索不来。

郑刚中

郑刚中　无题

池塘好处烟迷柳，帘幕昏时雨过山。

燕子不知春有恨，衔将花片入梁间。

郑刚中

郑刚中　无题

雨出笋尖高玳瑁，风开花蕾入胭脂。

恐须费尽东君力，造化无心本不知。

郑刚中

郑刚中　无兔而用鸡毛无直干而用粗竹坐是二者故封川难得笔近有工以羊毛易

老根先入远烟胶，更取织枝束细毫。

再作一家香气聚，幽人研弄亦风骚。

郑刚中

郑刚中　无兔而用鸡毛无直干而用粗竹坐是二者故封川难得笔近有工以羊毛易

小镂松梢作管城，肉枯鳞瘦不妨轻。

快随醉客翩翩处，尚带山头风雨声。

郑刚中

郑刚中　无兔而用鸡毛无直干而用粗竹坐是二者故封川难得笔近有工以羊毛易

何用生花曾入梦，岂须大笔要如椽。

自应优冠湘东品，斑竹容渠作比肩。

郑刚中

郑刚中　无兔而用鸡毛无直干而用粗竹坐是二者故封川难得笔近有工以羊毛易

不因蒙制巧相规，柯叶风霜未改移。

今抱寸心何所用，助君多写岁寒诗。

郑刚中

郑刚中　无夜二绝

春风灯火倾城醉，明月花枝满地寒。

不是陇头新麦绿，田夫未肯远来看。

郑刚中

郑刚中　无夜二绝

门前又结采为山，千骑从容鼓吹间。

孰谓柴扉连竹坞，一灯和月夜深关。

郑刚中

郑刚中　吴江有三高祠谓鸱夷子皮步兵校尉角里先生也先有一人题其祠日是非

外物由来如梦幻，达人轻视等毫毛。

投身为有区区者，始觉诸公节行高。

郑刚中

郑刚中　吾乡城外北室宛转皆亭园自北门外南彻浮桥最为游春胜地因清明念之

短墙疏竹小园亭，记得东风婺女城。

久酝菖蒲催祓禊，半肥梅子待清明。

桥边沙印骄骢迹，水外花

醉客声。

年少不知身解老，曾交豪气与春争。

郑刚中

郑刚中　五更霜寒拥被不寐

酒凭孤枕聊成寐，寒入霜钟更觉清。

户外只知居士睡，那知寂默念平生。

郑刚中

郑刚中　五更醉卧

独坐前轩引破觥，满床书卷任纵横。

明蟾自可当灯烛，修竹便为佳友生。

眩眼添花知轻醉，小窗欹枕梦春耕。

日高推被还思起，听得厨头有菜羹。

郑刚中

郑刚中　午睡

藜羹饭脱粟，穷达未须计。

日中困炎曦，到枕即昏睡。

营营百为扰，合眼尽遗弃。

悠然一榻间，烂熟见真意。

欲识太古风，去此不多地。

我愿四海平，圭窦永无事。

夏卧法曹簟，冬梦公孙被。

郑刚中

郑刚中　西邻桑间有隙地从可五丈其横五分之一荒蔓瓦砾之所聚也邻翁借予栽

荒园茅塞闭墙隈，多谢西邻借我开。

力课顽僮移断甓，小通幽径养苍苔。

种云无处容桤木，遮日聊须买竹栽。

十亩故乡松与菊，不须便望主人回。

郑刚中

郑刚中　戏简文浩然诗成不往也

临贺山泉清似政，公厨酿酒色如泉。

囚山相望虽千里，岂是江头无便船。

郑刚中

郑刚中　戏题秋香

香染鹅黄衣綷{左纟右蔡}，轻披环佩玉交加。

异哉秋气方凄冷，风露何能作此花。

郑刚中

郑刚中　戏题堂前梅

健步移来知未久，危根犹用小栏遮。

似能向我怜幽独，旋放南梢一两花。

郑刚中

郑刚中　虩虎捕蝇壁间极轻利砌下蜗牛宛转涎中不胜其钝许慎以蝇虎为虩

窗罅回旋怜虩虎，阶前迟钝念蜗牛。

静中物理曾观妙，一欢世间堪白头。

郑刚中

郑刚中　夏夜小雨独坐

杜门惟一静，夏日不知长。

竹下小窗暗，灯前飞雨凉。

棋低无对手，饮少信中肠。

此意此时节，寻眠未用忙。

郑刚中

郑刚中　夏夜用人韵

散员居事外，罪籍比刑馀。

敢歉山樊热，惟惊岁月除。

城楼传漏远，河汉晓星疏。

兀坐穷清景，明朝晓看书。

郑刚中

郑刚中　先君守官司醴陵日予尝随先生读书岳麓山法华台上时年一十五今兹再

愚翁髫髦昔垂耳，曾向华台借窗几。

小冠短褐随先生，风雨孤灯读经史。

气粗胆大眼无人，拔擢犀象角连齿。

那知物外有沆瀣，但欲书中觅青紫。

尝持杯酒望高城，吊彼洛阳年少子。

棘闱裹饭三十年，百炼自知俱绕指。

后来脚蹈官职场，恩重如山报无几。

今兹疏发蓬霜颠，踪迹旧游真愧耻。

一松一石如雅故，应笑愚翁今乃尔。

愚翁明日便南去，岁月曷其重致此。

凭栏之恨在无言，珍重湘西山与水。

郑刚中

郑刚中　闲居常自足

闲居常自足，谓欠亦谁增。

辟谷知难学，餐霞岂易能。

菜非饕地主，米不慁邻僧。

白日惟扃户，黄昏便点灯。

郑刚中

郑刚中　闲兴

阴阴修竹小茅庐，足可安闲置老夫。

懒不观书蟫得计，贫唯煮菜鼠无图。

吏今更肯来桥外，鵩亦相疏远坐隅。

阅遍会严方灌顶，焚香千古问毗卢。

郑刚中

郑刚中　闲中

须知造物有恩深，遗我闲中见物心。

掠水高低鸥自在，过花先后燕相寻。

门前父老忽闻语，种罢今年常值阴。

秋熟瓮头添酿酒，异乡孤客与多斟。

郑刚中

郑刚中　相识惠菩提叶灯戏为颂日

我有菩提灯，常照虚室内。

不用菩提叶，烦他巧装缀。

是灯无昼夜，光明遍沙界。

痴风只不灭，业雨漂不坏。

君如亦须此，市上实无卖。

归向佛堂中，恐有一点在。

郑刚中

郑刚中　相识有遗予以紫石砚者谓是下岩石名日玉斗予自湖南再转之岭畏行李

眼如鹹鹆色如肝，此语传闻谩有年。

李观匣中方念住，范增撞后岂知全。

临池欲试曾亲滴，把墨重看未忍研。

何幸却同郴笔句，贮云含雾到封川。

郑刚中

郑刚中　萧山老儒余志宁求拙庵诗为赋之

纸窗竹屋闭幽深，古木檐头对好阴。

大巧家风祗如此，世人何苦用机心。

郑刚中

郑刚中　小饮木樨花下

东山有佳处，修竹临沧浪。

上下秀色中，木樨寄孤芳。

玉露后丛菊。先作寓蕾黄。

置之婆娑杪，金钉澹荧煌。

或云仙人醉，披披绿罗裳。

随此小佩玦，散落天一方。

我来便酌酒，是否地能详。

但怪秋山老，犹有幽意长。

哦诗未得诗，已照明月光。

乐哉径酩酊，知在夫何乡。

岂非化蝴蝶，以梦棲其旁。

明朝整冠坐，开卷书亦香。

郑刚中

郑刚中　晓起

昨夜花问成酩酊，今日天风吹始醒。

炉香深炷坐中庭，独看竹梢移午影。

郑刚中

郑刚中　谢潘令卫惠松木

子美欲得广厦千万间，大庇天正宗是士俱欢颜。

嗟我一室久疏陋，风飘雨剥堵不环。

欲具茅茨小编葺，斤斧四顾家无山。

谁谓潘郎坐华屋，肯为湫隘兴永叹。

惠以南山好松板，翦伐毁就皆丸丸。

我今朴斩遂有日，居处可望奄冗宽。

方知广厦庇寒士，子美之论非高谈。

古人骨朽高义尽，习为鄙吝风俗悭。

皆使如公眼青白，古人风义当复还。

吾闻渊明谢主人，冥报止谓因盘餐。

公今饭我德何啻。渊明诗来犹可攀。

郑刚中

郑刚中　辛丑正月十三馀南厅

小槽沥沥流香乳，玉壶注入金鹦鹉。

甘脆铺隐荐肴俎，环炉数客不停举。

酒酣耳执灯前舞，呜呼不作儿女语。

未到山颓且撑拄，窗外濛濛正春雨。

郑刚中

郑刚中　辛未除放

爆竹懒能熏，桃符又上门。

老身迷岁月，春色偏乾坤。

桂岭家何在，茅堂酒满尊。

小笼温衲被，清梦接黄昏。

郑刚中

郑刚中　辛未元夜

轻寒拥山城，远绿生春草。

迎神乐元夜。笑语闻蛮獠。

惟有团圆月，报我时节好，

寸灯岂为孤，卮酒未为少。

微醺短檠旁，人静茅屋小。

郑刚中

郑刚中　辛未中春旦极热流汗暮而风雨如深秋

起来流汗对朝曦，暮雨如秋意转迷。

信是岭南秋半景，不须榕叶乱莺啼。

郑刚中

郑刚中　休牧轩

自是牛图不早传，向来牛鼻不须穿。

轩间缩手风真意，始悟控持非自然。

郑刚中

郑刚中　修修窗前芦

修修窗前芦，孤瘦倚青玉。

心虚知夜凉，风叶乱相触。

使我入幽梦，如在江湖宿。

方兹困炎曦，爱尔眼中绿。

奈何柔脆姿，行犯秋气肃。

霏霏霜露中，菱荷等摧覆。

大抵无劲节，不及岁寒竹。

郑刚中

郑刚中　宣和丁酉太夫人终天墓庐中读金光明经见摩诃萨埵投身饲虎因缘尝以

虎有爪距，如刀兵利。

佛岂欲人，置身其喙。

惟见前法，欢喜怖畏。

猛火销金，观汝难易。

大慈悲父，持戒定慧。

作汝津梁，无有障蔽。

郑刚中

郑刚中　宣和壬寅十月余游江南二士一日道同月岩方崇甲申先子休官长沙挈家

先亲膝下共游人，孤影飘零只我身。

今日再来如隔工，泫然衰泪落江滨。

郑刚中

郑刚中　宣和壬寅十月余游江南二士一日道同月岩方崇甲申先子休官长沙挈家

石漏遥空一片天，月岩之号古相传。

孤轮高洁谁为比，老树婆娑亦宛然。

山碍不容千晨见，崖侵常蚀二分偏。

故知伪物谁叨时，终竟天教不十全。

郑刚中

郑刚中　宣和壬寅仲冬二十六日留别临川陈泰颖

江南浙东千里遥，雁聚沙汀无定迹。

偶然握手如平一，祗恐前身已相识。

不然安得一羁旅，披露烦君出金石。

我今漂泊又西去，草草分襟实堪惜。

孤舟漾水如轻叶，何处烟村倚滩碛。

明朝横枕清浪头，梦破霜风正相忆。

郑刚中

郑刚中　学山野烧异常登高泮宫如在火池中间泮师率诸生救之下至虀浆饮食悉

传道官颇清，防患计微拙。

学宫墙外草，十里望不绝。

芟除失豫备，滋蔓久盘结。

野烧因风起，四垣具烈烈，

堂上帘低垂，飞灰如落雪。

夭矫逼檐槛，流熛向门阒。

何但光孔圣，亦已照十哲。

诸生固猝猝，矩步未敢越。

相与望而畏，鹿骇惊鸥决。

似闻先生窘。书簏自提挈。

倾盆浆一空，戛斧羔亦竭。

势过万舆薪，杯水谩毫未。

颇欲伏忠信，石壁验庄列。

顾兹烟烬高，难试肤与发。

护持终有物，远近同扑灭。

趋凉寻木阴，气定始焦渴。

三日冷官门，炙手犹可热，

先生听我言，事细不堪忽。

佧薪与去草，此理同一辙。

勿谓草今无，火过茅已茁。

郑刚中

郑刚中　雪后观月

风高一阔净无尘，万瓦生光冷射人。

不见晓来迷晓雪，但看霜月益精神。

郑刚中

郑刚中　雪中度冯公岭二绝

雪积云腾昼杳冥，万山玉立不胜清。

举头祗恐是尺五，松柏已为不佩声。

郑刚中

郑刚中　雪中度冯公岭二绝

琪花风乱欲成团，度岭人言路已漫。

我斥征夫第前迈，山翁不畏雪霜寒。

郑刚中

郑刚中　雪中偶书

几日同头腊雪飞，人生悲乐自随宜。

抱衾万感客无寐，踏湿孤灯僧夜归。

郑刚中

郑刚中　循省

僦居栽竹暮清幽，絷系其如是楚囚。

高枕亦成惊枕梦，小窗长作客窗愁。

扪心罪在愚臣戆，肉骨恩归圣主优。

日有省循千点泪，临风分付与江流。

郑刚中

郑刚中　杨思恭惠酒作小诗戏之

炎火酷暑日偏长，馋吻常思累百觞。

封寄琼醅虽甚美，一瓮何以润枯肠。

郑刚中

郑刚中　夜寒

猎猎风吹屋上茅，夜寒都在早梅梢。

明朝管取东窗暖，又看羲经过一爻。

郑刚中

郑刚中　夜寒觉有霜

不胜孤洁寒窗月，分外清圆远守钟。

后圃便当收橘柚，无疑侵晓一相浓。

郑刚中

郑刚中　夜闻雪声

怒号中夜忽收声，枯叶寒梢细细鸣。

晓起一杯檐外立，满阶无处认梅英。

郑刚中

郑刚中　夜闻雨声赋古风时赵使君祈雨之翌日也

山斋道人梦魂清，梦中细响忽可听。

三峡流泉出幽隐，万蚕食此春叶声。

又疑相如夜病渴，蟹眼乱沸石鼎鸣。

呼童起视果安在，云是四檐甘雨倾。

于时火流祗三日，田兆正作龟纵横。

昨朝太守拜坛下，五龙奉命云雷惊。

小儿放散蜥蜴去，神鼓罢击巫舞停。

田翁翻沟出胜水，妇子田边笑相迎。

商量今岁我酿酒，是间指日当云平。

出斋一饱想无虑，摩腹卧看秋风生。

郑刚中

郑刚中　夜坐

静坐始知闲有味，懒行终是病相侵。

雨声歇处乱云薄，月影来时清夜深。

幽蛩傍阶如有话，皤罂在手更孤斟。

寥寥万古圣贤意，落尽灯花空寸心。

郑刚中

郑刚中　夜坐

酒软刚肠愁脉脉，夜静微风摇老柏。

七星插卯云纵横，月影昏昏半墙白。

郑刚中

郑刚中　一绝寄家

惊枕梦回常半夜，倚楼魂断是斜阳。

如何行李犹淹泊，未报蒲帆过武昌。

郑刚中

郑刚中　移司道中四绝

危梯破雪入河池，今日还辕岁一期。

道是得归元未是，却移边角利州吹。

郑刚中

郑刚中　移司道中四绝

鱼惊鼓吹寒犹出，鸟避旌旗去肯留。

顾我才疏何所用，空将行李慁清幽。

郑刚中

郑刚中　移司道中四绝

千山似笋怜渠瘦，一水如蓝对我寒。

今日看来心未静，画将归去静时年。

郑刚中

郑刚中　移司道中四绝

随车千骑铁成围，诸将前驱辨鼓旗。

不似东阳村舍畔，荒鞋踏雨看山时。

郑刚中

郑刚中　已本立春前一日得雨时有百日之晴

阳春明日五更回，破旱先令一雨来。

要得群生蒙实惠，故将膏泽润枯莇。

郑刚中

郑刚中　已酉三月二十一日夜梦中作

曲阑干畔短篱边，用意春工剪不圆。

一夜西风借霜力，幽香喷出小金钱。

郑刚中

郑刚中　义荣见示禅月山居诗盥读数过六根洒然但余素不晓佛法今以受孔子教

世态欹危转觉难，年来宜我面西山。

高情不出窗几内，至乐亦非文字间。

愿得好风常款款，不妨流水自潺潺。

个中有味谁同享，俗子卑陬莫强攀。

郑刚中

郑刚中　义荣见示禅月山居诗盥读数过六根洒然但余素不晓佛法今以受孔子教

不曾贪进不曾休，俯仰人间今白头。

一切有为皆妄幻，十方无碍足浮游。

谁言学佛须披衲，颇笑求仙唯造楼。

只有随缘是真谛，稳凭舟楫济安流。

郑刚中

郑刚中　义荣见示禅月山居诗盥读数过六根洒然但余素不晓佛法今以受孔子教

陋屋三间草盖成，四时兰菊荐芳馨。

但知后圃多栽橘，何秘阳山独采苓。

破睡雪花茶满碗，慰怀春色酒盈瓶。

与人无怨亦无德，自觉长年心自宁。

郑刚中

郑刚中　义荣见示禅月山居诗盥读数过六根洒然但余素不晓佛法今以受孔子教

官不追求盗不窥，得闲终日闭荆扉。

有时斸圃趁春事，几度荷锄随月归。

酒里最思陶靖节，江边时忆谢玄晖。

自知此外无他障，一任萧然鬓发稀。

郑刚中

郑刚中　义荣见示禅月山居诗盥读数过六根洒然但余素不晓佛法今以受孔子教

松林竹坞雨冥冥，对坐焚香一缕青。

扫壁静开摩诘象，研朱闲点太玄经。

愚痴晚岂能无漏，警悟人皆诮不灵。

允愿凉风吹酗毒，要令举世得醒醒。

郑刚中

郑刚中　义荣见示禅月山居诗盥读数过六根洒然但余素不晓佛法今以受孔子教

瓜满前畴菜满畦，赤松屋北寺居西。

不村不郭常安稳，非律非禅自整齐。

静见游鱼潭底乐，任从幽鸟叶间啼。

此心得趣知谁解，一月寒光印碧溪。

郑刚中

郑刚中　义荣见示禅月山居诗盥读数过六根洒然但余素不晓佛法今以受孔子教

经史何须万卷开，书多言朔反诙谐。

能言正恐迷难出，绝学方知进有阶。

角逐英雄都扫地，留传功业谩磨崖。

若无反照观心术，永堕诸尘万事乖。

郑刚中

郑刚中　忆故庐

不如当日在山家，修竹丛中一迳斜。

饱食醉眠浑没事，风朝雨夜祗愁花。

郑刚中

郑刚中　忆书

先子晚漂泊，家藏无全书。

屋壁零落者，雨坏鼠窃馀。

余生苦嗜古，葺汉十载逾。

上自大父来，手泽之沾濡。

下自予从学，笔力之传留。

蓄积稍浩浩，签牌渐疏疏。

去门闻盗兴，烈炬烯通衢。

反覆窃自计，萧然一先庐。

茅茨盖空壁，下无金与珠。

盗当知我贫，肯为留此居。

方更埋书帙，显号缄锁鱼。

谁知妖焰来，一燎邻里墟。

家虽吒南巷，屋火书亦无。

万古圣贤语，随烟入空虚。

所聚忽消散，肠热唯惊呼。

吾怜衰蹇身，视人百无如。

每幸对黄卷，白日聊自娱。

今者坐穷寂，顿觉双眼孤。

夜梦亦惊枕，忧心枰难舒。

大虑废文字，浸久成顽疏。

未免伴畦丁，冥然荷犂锄。

郑刚中

郑刚中　忆昨

忆昨少年日，家无斗粟藏。

衔杯须径醉，得意必真狂。

老去惟思睡，年来祗念乡。

幽斋谁共语，看彻篆纹香。

郑刚中

郑刚中　益昌霪雨逾月负郭皆浸祷祠之后仓廪何全居民复业运使国博喜而赋诗

一月山前雨带风，拍天江水涨惊洪。

朝来莫怪波漾静，收向计翁笔势中。

郑刚中

郑刚中　益昌霪雨逾月负郭皆浸祷祠之后仓廪何全居民复业运使国博喜而赋诗

千仓积粟栋崔嵬，夜浸洪流亦殆哉。

不是脂膏天所惜，岂应水到却平回。

郑刚中

郑刚中　益昌霪雨逾月负郭皆浸祷祠之后仓廪何全居民复业运使国博喜而赋诗

朝迁德泽偏对畿，避水人家即日归。

独愧因漂如木偶，未还田舍理柴扉。

郑刚中

郑刚中　翌日赵守转以酴醿惠予用前韵谢之

压架新蕤香未露，先得一枝天所付。

既得复持平等心，胆瓶转施愚翁处。

郑刚中

郑刚中　翌日赵守转以酴醿惠予用前韵谢之

染露檀心嫌粉白，数花欲作鹅儿色。

圃中不为客分春，使君自有分春力。

郑刚中

郑刚中　用立春韵和卖药周道人

万金家信隔秋冬，欲往谁能化鸟工。

迁客何为未忧死，直缘君有古人风。

郑刚中

郑刚中　用韵寄仲模

又暖屠苏入酒杯，可怜年去复年来。

但能雕琢愁肝肾，岂惯纵横强颊腮。

先子丘园荒不理，故人怀抱远离开。

行藏事业皆前定，祗恐吾侪鬓发催。

郑刚中

郑刚中　幽居

蛮徼分来气未清，江风吹雨瘴烟腥。

出巢燕老榴花落。抱树猿啼荔子青。

人客渐稀真省事，古贤相对可谈经。

瓶中况是无多酒，更把柴门著意扃。

郑刚中

郑刚中　幽趣十二首

幽趣无人会，闲居我自知。

笋尖穿落叶，花蕊挂游丝。

寒在蜂来少，风斜燕不迟。

老夫无定力，破戒为题诗。

郑刚中

郑刚中　幽趣十二首

幽趣无人会，闲居趣自成。

孤舟横水静，宿鹭入烟明。

风絮低还起，苔钱断复生。

小门无客款，睡犬不闻声。

郑刚中

郑刚中　幽趣十二首

幽趣无人会，须还我独亲。

开书风为揭，得睡懒相因。

雨后竹色净，月中梅意贞。

北山小园景，莫怨未归人。

郑刚中

郑刚中　幽趣十二首

幽趣无人会，人应为我愁。

山深云易聚，市远酒难谋。

恃力貙惊鹿，争巢鹊避鸠。

老夫春睡美，蝴蝶是庄周。

郑刚中

郑刚中　幽趣十二首

幽趣无人会，池塘又吐青。

云间万里客，竹下一门扃。

空翠侵书帙，飞花入草亭。

杖藜寻柏子，慢火待馀馨。

郑刚中

郑刚中　幽趣十二首

幽趣无人会，欣然自解颜。

雨来飞鸟急，沙静小鱼闲。

翠滴峰峦表，香霏草木间。

吾心久忘物，物意苦相关。

郑刚中

郑刚中　幽趣十二首

幽趣无人会，春风自过门。

青圆梅弄子，绿隘竹生孙。

花少蜂蝶瘦，雾浓鸥鹭昏。

草寮藜藿饱，痴坐等庸髠。

郑刚中

郑刚中　幽趣十二首

幽趣无人会，清闲五月中。

鱼跳荷叶绿，猿笑荔枝红。

拨竹看新月，钩帘入好风。

神仙赤松地，正恐自相通。

郑刚中

郑刚中　幽趣十二首

幽趣无人会，虽然亦有为。

晚凉寻薜荔，细雨架酴醿。

扫屋除蛛网，添花助蜜脾。

黄昏方隐几，酒兴又催诗。

郑刚中

郑刚中　幽趣十二首

幽趣无人会，天宽物自容。

夔休怜踸踔，鱼勿为噞喁。

吟苦秋虫适，身闲沙鹭慵。

举头常见日，山水任重重。

郑刚中

郑刚中　幽趣十二首

幽趣无人会，闲中见物天。

绿虚甘露结，红皱水晶圆。

倒孕潜资化，成行出暮膻。

寰中无巨细，动静各随缘。

郑刚中

郑刚中　幽趣十二首

幽趣无人会，云依远岫行。

寒塘时拨刺，古木屡敲铿。

壁壳拖涎钝，花飞度粉轻。

山泉烹石鼎，孤啜不胜清。

郑刚中

郑刚中　游西山

我来西江边，兀坐阅寒暑。

水外有佳处，欲往兴辄阻。

昨朝主人闲，联辔临洲渚。

开船入江云，绝渡不须橹。

杖策径登岩，骑从单可数。

松杉生好风，导我绿阴舞。

迎门野僧疏，对佛香炉古。

峻上百级栈，竹屋乱撑拄。

旁道得小径，窈窕通深坞。

石藓布青钱，岩泉迸飞乳。

幽兰隐高人，孤芳秀寒女。

树静忽啼猿，林密疑藏虎。

春半果如秋，空翠元无雨。

苍岩隔桃花，不可至其所。

但听叶间禽，似与秦人语。

不会武陵溪，端的在何许。

徘徊耸心骨，感欢就尊俎。

麴蘖驱我醉，岂复更尔汝。

一笑谐真欢，万事落尘士。

谓已脱囚拘，夭矫升洞府。

顾兹欢与适，天暂慰孤旅。

此身当有累，未是得轻举。

骊驹已载歌，兰棹倚前浦。

中流望林泉，隔岸闻箫鼓。

上马向此扃，山际玉钩吐。

郑刚中

郑刚中　有客问予每日何事客退赋此

杜门管得酒瓶乾，馀事谁能著眼看。

仿佛残香幽梦断，冥濛细雨落花寒。

林梢寺隐孤钟晚，水外人喧社饮欢。

万里一身聊尔尔，此生惟觉上恩宽。

郑刚中

郑刚中　有客致木绵椅坐为山斋之用

桃歇冬花蕉叶乾，寒到广东真是寒。

山斋竹椅冷如水，欲以荐坐无蒲团。

邻翁未必藉华羪，顾此流落心所怜。

临溪汲水下蓝碧，为染吉贝包木绵。

长针引线作方衲，软暖厚薄无一偏。

虽是凝尘少来客，瘦骨拄衣身独便。

领君此意觉漫甚，我亦虚坐其敢安。

家世穷愁岂今日，广文之老先无毡。

郑刚中

郑刚中　又七言

古人书卷慢翻寻，齿发萧疏岁月侵。

万里家山孤枕梦，满城风雨五更心。

蒙茸软草涵空翠，寂历初花弄晓阴。

燕子未来寒意重，数峰圆瘦入云深。

郑刚中

郑刚中　又一颂别赵使君

元从个中来，却从个中去。

云月团圆印海空，此是人间端的处。

郑刚中

郑刚中　予嗜茶而封州难得有一种如下等修仁殊苦涩而日进两杯

一瓢方此寄天涯，用巧居贫拙有加。

晚食正为颜斶饭，空肠却嗜玉川茶。

长髯乱磨轻於土，短尾浓煎不见花。

撑主可堪书卷少，空教癯瘁发生华。

郑刚中

郑刚中　雨过

云压江边草树低，麦摇秋色望中迷。

却知向晚有晴意，雨过一声村落鸡。

郑刚中

郑刚中　玉女泉以招提孤僻而名高华清泉坐天宝荒淫而取诮元章寺丞作古诗一

安陆玉女泉，寒流隐丛薄。

骊山华清泉，显贵颇昭焯。

二泉仙所留，暖气注潺灂。

后世入山人，尘垢赖疏沦。

诗翁道眼明，贤否善商擢。

以谓骊山泉，有过不可药，

其了虽寂寥，清誉未衰落，

都由天宝时，淫侈正乖错。

山水滥荣遇，讥诮亦难濯。

出自安陆者，于今澹如昨。

耕樵资涤弄，岩窦不扃钥。

地僻号幽穷，名高等河洛。

犹人抱材器，戒在羞寂寞。

诡笑事权豪，温颜捧杯杓。

岂不暂膻香，遗臭非略略，

噫嘻此诚然，但可付谈噱。

趣向如东西，岐路本来各。

君子有顾藉，小人无愧怍。

营营在声名，遑恤堕沟壑。

如古李赤者，章句颇能作。

溷鬼岂不污，自谓得所吒。

清都与钧天，盛事咤挥霍。

谄面就椒兰，挽救不可缚。

万有一如赤，其肯在穷约。

乃知诗翁言，可忌亦可乐。

政恐清华池，憎翁非喜谑。

郑刚中

郑刚中　寓灵峰寺感怀

遥风入林簊，淅沥生夜愁。

明月过窗牖，照此虚室幽。

念从出怀绷，志在承箕裘。

唯知业书卷，何尝识戈矛。

去年妖寇兴，尽破东南州。

烟来走官吏，火过成墟丘。

豺虎恣捕噬，鼯鼪啸朋俦。

砧俎血忠义，羋纲罗善柔。

皇皇势窘急，有罅即愿投。

挈妻负幼子，敢谓生可偷。

潜遁得幽僻，如鱼安脱钩。

妥尾定惊胆，馀魂渐能收。

今者王师来，元凶已拘囚。

巢窟有馀类，尚此稽讨搜。

参商隔弟妹，阻塞无书邮。

家在北山口，烟林里沧洲。

更此乱离后，当无一椽留。

可但一堂庐，最苦悲松楸。

使我思归梦，枕边清泪流。

嗟嗟庙堂客，为国须早谋。

积薪从下燃，谁云无后忧。

愿令弄兵者，依旧操锄耰。

勿俾太平世，虮虱生韑鍪。

郑刚中

郑刚中　元旦二首

傍城山曲处，草径一居幽。

元夕孤灯里，残香静夜头。

久晴无苦冷，独坐祗清愁。

也拟寻诗句，吟哦醉却休。

郑刚中

郑刚中　元旦二首

正月烧灯夜，封川转觉幽。

十分凭月色，数点照城头。

俗习那知陋，安陵谅不愁。

家家松火畔，舂米未曾休。

郑刚中

郑刚中　元信自当州遣朋尊以明彻冰壶名酒作二十八言谢之

是翁明彻一尘无，养就江心秋月孤。

自旧相从杯酒里，岂惟今日见冰壶。

郑刚中

郑刚中　元信昨日惠八桂酒两尊今日惠莲数头实圆而大云盆池中白莲子也

盆池初泛小青钱，俄有盈盈淡伫仙。

香老不随明玉堕，子肥争露宝珠圆。

乍披绀色神都爽，欲擘柔房意尚怜。

检點朋尊亦新贶，心在无报且陶然。

郑刚中

郑刚中　园中锦被花始开一枝红白二色赵守以二诗见报依韵答之

两种色，一枝花。

何郎汗汤饼，妃子醉流霞。

寂蓼难伴山斋客，风味宜归太守家。

郑刚中

郑刚中　园中锦被花始开一枝红白二色赵守以二诗见报依韵答之

机上红，江头红，其织共濯皆春风。

平铺岂是宝刀剪，怯日尚用轻烟笼。

何人不置芙蓉账，置向山园寂寞中。

欲寻诗句赞天巧，乱蘤秀发诗不工。

一枝和露奉明牧，知我陋室非所容。

果然花去玉为报，琐细换得光玲珑。

颓然只拥公孙布，晓枕不知传鼓钟。

郑刚中

郑刚中　岳阳道中

客子方忧畏，津亭更寂寥。

乱云藏野寺，积雪覆溪桥。

米润还难买，酤迟转不饶。

梅花有何故，冷笑背寒条。

郑刚中

郑刚中　越江之岸人家皆临水种竹叠石作迳其屋然嗟今齿发逾壮方坐兵火惊焚

何人此地得幽居，竹石中间宅一区。

可意江山千百里，有情花木两三株。

应无俗客惊吠犬，时有轻船过卖鱼。

卜筑他年期效此，更添数架古人书。

郑刚中

郑刚中　杂兴

秋风城壘小，远望一消凝。

洞客云中路，渔舟水底灯。

有钟聊是寺，半俗不成僧。

羁旅其间者，尘埃料可憎。

郑刚中

郑刚中　杂兴

不似张苍作瓠肥，衰颜折发就昏痴。

近来终日扃柴户，静盾微风过竹枝。

郑刚中

郑刚中　杂兴二首

频婆随我泛江湖，更到南方一物无。

相识只馀孤屿鸟，真看那有丈人乌。

郑刚中

郑刚中　杂兴二首

村酒向人虽是薄，寒梅於我未全疏。

山斋独酌已半醉，自看小童寻晚蔬。

郑刚中

郑刚中　栽竹

信缘移老竹，触暑种瓜根。

小雨回生意，苍苔覆斸痕。

影还随旧叶，凉已到清尊。

相对如佳友，何妨尽闭门。

郑刚中

郑刚中　栽竹种红蕉后数日阻雨不见赋小诗

瘦竹犯寒扶直节，蕉花垂老抱丹心。

小园半月隔风雨，搔首相望空苦吟。

郑刚中

郑刚中　再和

我虽岩谷岂其卿，多壘于郊亦可惊。

徒有丹心思报国，无因缓颊得论兵。

跳梁狐怪今方逞，奋角狼星久未平。

盍亦付之公子绣，慨然持斧为澄清。

郑刚中

郑刚中　再和

我赋蜡梅什，吁嗟何独梅。

天衢谁谓高，富贵容奸回。

世路可怜窄，岩穴定奇瑰。

刘蒉策如虹，李郺方为魁。

汉帝称盛礼，太史不得陪。

楚亦多在夫，灵均葬江隈。

天马絷四足，悲鸣谩徘徊。

榝楠遇拙匠，血指成弃材。

高冈凤鸣姿，灶下随烟埃。

泛观无不尔，何叹化为灰。

我俗劝处了，无庸画红腮。

我欲劝朝士，无庸巧相媒。

时来鸡犬仙，势去金石摧。

置器戒如斗，酌酒当如淮。

陶陶醉乡中，壮心休自颓。

小视造物者，令与儿辈偕。

浩气塞天地，容易毋悲哀。

郑刚中

郑刚中　再和

曩会今千日，光阴趁水流。

楚囚聊寓目，古佛不抬头。

鸟避人声杂，云藏洞穴幽。

一舟横晚渡，回首兴悠悠。

郑刚中

郑刚中　早春

雨过花梢些子湿，晓来窗下霎时寒。

江乡此际春犹靳，长是疏梅带雪看。

郑刚中

郑刚中　早春有感

带烟构外阴晴好，趁暖花苞日夜肥。

有宅一区园十亩，不知天遣几时归。

郑刚中

郑刚中　早行二绝

风柳惊霜日夜飘，客程中夜马萧萧。

据鞍仿佛如残梦，晓月一钩犹未消。

郑刚中

郑刚中　早行二绝

頳肩携担又催程，雨许孤灯照壁青。

破县残更误传晓，马行十里见明星。

郑刚中

郑刚中　赠传神者

我向无中生出妄，君从妄里却求真。

葫芦可画虽依本，阿堵知君画不亲。

郑刚中

郑刚中　赠范茂直

范君才力信超群，与我暌离未十春。

脱体文章都换骨，从头宦业便通神。

不应莲幕淹馀刃，莫只花砖臣此身。

好傍玉皇香案立，放教膏泽下斯民。

郑刚中

郑刚中　赠周然父

忆昨被严召，同时具行李。

海风九月寒。孤翮相次起。

扁舟下双溪，鼓棹共秋水。

览胜定徘徊，得酒对欢喜。

欲得骨髓奇，先后献天子，

六驭驻松江，端门书高启。

披云就尧日，一色炫光炜。

孤根际春阳，生动自兹始。

抡材有时相，小大听所委。

茵冯忽东西，分此旧窗几。

公居陋室中，屋壁初料理。

人静夜灯孤，叶动声入耳。

数日皆大风，檐冰冻相倚。

坐想髯鬓逸，清吟不知已。

慎书缄锦囊，莫贵洛阳纸。

郑刚中

郑刚中　乍晴

几日春山雨作霖，晓风端为破重阴。

登楼物色浑如画，倚槛情怀未易吟。

万里斜阳鸟飞去，四围烟树客愁深。

个中定有超然法，趺会端须仔细寻。

郑刚中

郑刚中　招潘文虎

亲朋数日闻，俯仰作礼数。

既事还书斋，妙画倚庭柱。

春蚓细萦纡，知子常我顾。

坐此尘俗因，颜色阻良晤。

迟疑负中心，恍若失所遇。

新诗今鼎来，车马审留驻。

拨置或少间，尚几枉前步。

别来胸腹奇，彼此欲呈吐。

当为扫中庭，柏子香一炷。

郑刚中

郑刚中　赵元信近来得小鬟歌曲便须熟寐此还是有所得否予戏成此偈

清歌声里便高眠，古老诗中借一联。

猿抱子归青嶂里，鸟啼花落碧岩前。

郑刚中

郑刚中　赵知监惠牡丹二首

太守分花春满盘，胃从郴岭剪来看。

恩宽罪大方流涕，渠敢伸眉物牡丹。

郑刚中

郑刚中　赵知监惠牡丹二首

远冲岚雾香如故，再照春阳色转红。

亲手满瓶添净水，一时回献梵王宫。

郑刚中

郑刚中　赵子礼劝农回有诗和者盈轴然皆颂德诗非劝农也拟和二篇

山乡穷甿不知春，齿莽这种那复耘。

劝使一日临郊坰，曰尔父老尔勿宁。

勅书劝论因人情，要使秋稼如云平。

馈匀饮食烦厨兵，尔醉且饱其力耕。

麻麦荏菽非一名，农有农事毋虚称。

齿革羽毛上勿登，贳租但议颁殊恩。

知今无问阴雨晴，扎扎听尔耰锄鸣。

郑刚中

郑刚中　赵子礼劝农回有诗和者盈轴然皆颂德诗非劝农也拟和二篇

山田硗薄高低春，田者缘山嗔鸟耘。

惰农不趋林外坰，每以惮此求暂宁。

守出见之告以情，尔辈勿祖米价平。

官今不用农为兵，虽屡丰年自当耕。

醉饱酒食尔有名，田畯至喜非肇称。

众曰此亭公所登，愿当甘棠颂公恩。

祁祁之雨明日晴，听我吹豳击鼓鸣。

郑刚中

郑刚中　枕上

三面屏围屈曲山，篆炉灰冷柏无烟。

霜钟不管春阳薄，声到寒窗各梦边。

郑刚中

郑刚中　枕上闻雪声

日落天风彻骨清，疏疏玉片舞中庭。

梦回细响鸣松竹，误作春蚕食叶声。

郑刚中

郑刚中　正月十一夜灯开双花

铅杯压生檠，清膏沃虚草。

炯炯孤焰瘦，吐此双花好。

谁为夜气温，暗助春风巧。

碎剪朝霞红，缘以金粟小。

或云两玉虫，飞来抱钗杪。

美人轻燎之，要看火中宝。

我闻家道和，可以感穹昊。

门阑将有喜，每事吉先兆。

而我方朽衰，负戾落南峤。

胡为今夕光，熠熠似相报。

无乃地慈，四海施洪造。

阳和随根性，清为脱枯杭。

吾其得归欤，顶戴君恩老。

郑刚中

郑刚中　知识相问多以封川气候宽凉为言大暑中因念退这云郴之为州在岭之上

退之序郴阳，水驶山不平。

中州清淑气，至此郁以停。

封川在炎方，更过郴几程。

不瘴已甚幸，谓凉兹岂情。

山穷人尽瘦，草茂虎公行。

浓云从地起，地气还相蒸。

霔雨洞洗之，十日不知清。

闭门坐小室，欹尊视馀倾。

见酒暂欢喜，孤吟步中庭。

炎燠亦何有，感恩泪纵横。

郑刚中

郑刚中　至金溪与康功

客子远羁棲，天寒夜幽独。

拥被荐孤枕，感叹不自足。

念怀公平时，书卷共灯烛。

事业志远大，可但慕爵禄。

騕褭头不竽，果此先喷玉。

髒髒官职场，意气已神速。

我方坐困苦，一命线相续。

盗虽哀王粲，屡作磚上肉。

屋庐化飞烟，瓶盎无储粟。

岂不邻北陵，分者谁半菽。

今兹寻友朋，惭甲生面目。

波涛岁云暮，正作垂翅鹄。

公无遂得笑，忍听穷途哭。

郑刚中

郑刚中　至日

寒风已是识新阳，昨夜千林不禁霜。

七日欲知天道复，丈三先看土圭长。

郑刚中

郑刚中　至夜独酌二绝

一册韩文酒一杯，居然独酌兴悠哉。

夜寒径醉即就枕，卧待新杨明日来。

郑刚中

郑刚中　至夜独酌二绝

久苦群阴不可排，一朝驱退亦宜哉。

万年谁上君王寿，为奏门前欲泰来。

郑刚中

郑刚中　至夜予编集经史专音

送纸迎神各就醺，病奴难唤自关门。

暂收古训书千字，静对寒灯酒一尊。

郑刚中

郑刚中　至豫章茂直座上戏书

忆与故人分此袂，倒指数年今不啻。

天涯何意得相逢，一笑向君聊破涕。

静垂双耳听韶頀，濯洗凡襟无郑卫。

频将短烛翦寒花，正恐今霄如梦寐。

郑刚中

郑刚中　忠州丰都观乃阴长生之地山最高处栏槛围一古井谓是真人心愿成乘云

莫向山头觅古人，青山之外已为尘。

弹圆朱橘怀中物，云气有无何足询。

郑刚中

郑刚中　重五

异乡逢午节，卧病此衰翁。

竹笋迸新紫，榴花开小红。

山深人寂寂，气润雨濛濛。

煮酒无寻处，草蒲在水中。

郑刚中

郑刚中　重五

记得山居暑服轻，石榴低照酒尊明。

彩葺花里占诗句，角黍盘中脱锦绷。

老去容身惟有睡，午宜采药懒能行。

谩令门外簪蒿艾，且免炎乡瘴厉生。

郑刚中

郑刚中　重阳太守招登东山以腹疾不能赴

卧对佳辰两鬓斑，幽忧深闲屋三间。

芎能去湿方摩腹，菊可延龄少慰颜。

骨瘦免教先落帽，酒行无分作颓山。

遥知太守登高处，座客诗成烛影闲。

郑刚中

郑刚中　诸暨道中遇雪

乱花催腊舞江干，村酒沽来岂问酸。

仟女云间休剪水，孤松岭上不知寒。

郑刚中

郑刚中　竹间孤坐

远竹竹自如，亲竹竹不可。

移床向前轩，与之相并坐。

受日一心虚，摇风万尘破。

忽作雪窗声，断云疏雨过。

郑刚中

郑刚中　竹间见双蝶

东山桃李锦成堆，粉翅飞飞又却回。

向此相随穿绿竹，须知端为道人来。

郑刚中

郑刚中　子礼和道者寮古诗复遣一绝

苍璧方渐白鹿皮，琼瑶更似木瓜诗。

从来持得吟诗戒，此是愚翁破戒时。

郑刚中

郑刚中　自宽

瘴浓複岭烟如墨，照以澄江一洗开。

芳草望中春去远，落花寒处鸟声回。

风飘空翠入修竹，润滴幽蹊生绿苔。

不是从前赋清苦，未应得向此中来。

郑刚中

郑刚中　自怜

木偶漂来万里身，自怜藏拙向三春。

人穷但有哦诗债，意懒终无下笔神。

屋后云深鸡失晓，厨中饭尽鼠嫌贫。

五更小雨却堪喜，数垅寒蔬色已新。

郑刚中

郑刚中　自讼

我昔岔地冬少裦，四壁亦无惟有柱。

自从脚蹈官职场，暖及奴胥妻子饫。

线因针入敢忘针，入室古云当见妒。

云衢跌足泥淖寒，涕泣牛衣复如故。

衔恩省咎到骨髓，万罪一愚难自恕。

山深坐觉困烟瘴，天阔日思沾雨露。

性中不爱宾客诗，亦可未然工间句。

文章谁谓不得力，陋儒岂是冠相误。

郑刚中

郑刚中　自笑

他人将钱买田园，尚患生才不神远。

我今贷钱买僻书，方且贪多怀不足。

较量缓急堪倒置，安得瓶中有储粟。

自笑自笑笑我愚，笑罢顽然取书读。

郑刚中

郑刚中　罪回禄

回禄为火神，威权尤贵重。

年来何失职，权为盗所弄。

此盗假尔威，蜂蚁聚徒众。

煌煌万炬光，灼燎随所纵。

烟氛障白日，烘炙盛骚动。

老幼哭无家，祸虐人所共。

使人不见此，聪明欲何用。

神而审其然，可得亡制控。

忍使盗意满，生民负焦痛。

尔过不可文，反躬当自讼。
