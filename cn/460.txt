稼轩词编年笺注 - 辛弃疾、邓广铭
　卷一 江、淮、两湖之什
　　汉宫春
　　满江红
　　水调歌头
　　浣溪沙
　　满江红
　　念奴娇
　　千秋岁
　　满江红
　　又
　　又
　　念奴娇
　　好事近
　　青玉案
　　感皇恩
　　又
　　声声慢
　　又
　　木兰花慢
　　西江月
　　水调歌头
　　一剪梅
　　新荷叶
　　又
　　菩萨蛮
　　又
　　太常引
　　水龙吟
　　八声甘州
　　洞仙歌
　　酒泉子
　　摸鱼儿
　　满江红
　　菩萨蛮
　　水调歌头
　　满江红
　　水调歌头
　　霜天晓角
　　鹧鸪天
　　念奴娇
　　鹧鸪天
　　又
　　又
　　又
　　满江红
　　又
　　水调歌头
　　满江红
　　南乡子
　　又
　　南歌子
　　西江月
　　破阵子
　　临江仙
　　摸鱼儿
　　水调歌头
　　满江红
　　木兰花慢
　　阮郎归
　　霜天晓角
　　减字木兰花
　　满江红
　　又
　　又
　　又
　　贺新郎
　　水调歌头
　　满庭芳
　　又
　　又
　　满江红
　　西河
　　贺新郎
　　昭君怨
　　沁园春
　　又
　　菩萨蛮
　　蝶恋花
　　祝英台近
　　又
　　惜分飞
　　恋绣衾
　　减字木兰花
　　又
　　糖多令
　　南乡子
　　鹧鸪天
　　又
　　菩萨蛮
　卷二 带湖之什
　　水调歌头
　　又
　　又
　　踏莎行
　　蝶恋花
　　又
　　又
　　六幺令
　　又
　　太常引
　　蝶恋花
　　又
　　水调歌头
　　又
　　又
　　又
　　小重山
　　贺新郎
　　又
　　又
　　满江红
　　水调歌头
　　清平乐
　　临江仙
　　洞仙歌
　　唐河传效
　　水龙吟
　　满江红
　　蝶恋花
　　又
　　鹧鸪天
　　又
　　水龙吟
　　菩萨蛮
　　虞美人
　　又
　　又
　　水调歌头
　　千年调
　　南歌子
　　杏花天
　　念奴娇
　　临江仙
　　又
　　又
　　又
　　丑奴儿
　　又
　　一剪梅
　　又
　　江神子
　　又
　　又
　　又
　　丑奴儿
　　又
　　又
　　丑奴儿近
　　清平乐
　　又
　　鹧鸪天
　　点绛唇
　　又
　　念奴娇
　　水龙吟
　　山鬼谣
　　生查子
　　蝶恋花
　　又
　　定风波
　　又
　　满江红
　　又
　　念奴娇
　　乌夜啼
　　又
　　定风波
　　鹧鸪天
　　又
　　又
　　又
　　又
　　又
　　满江红
　　鹧鸪天
　　又
　　又
　　又
　　又
　　清平乐
　　又
　　又
　　满江红
　　洞仙歌
　　又
　　水龙吟
　　水调歌头
　　最高楼
　　又
　　菩萨蛮
　　生查子
　　又
　　西江月
　　八声甘州夜读
　　昭君怨
　　又
　　临江仙
　　又
　　菩萨蛮
　　又
　　蝶恋花
　　鹊桥仙
　　满江红
　　朝中措
　　又
　　又
　　浪淘沙
　　南歌子
　　鹧鸪天
　　又
　　念奴娇
　　水龙吟
　　又
　　江神子
　　又
　　永遇乐
　　定风波
　　菩萨蛮
　　鹧鸪天
　　又
　　踏歌
　　小重山
　　临江仙
　　一落索
　　鹊桥仙
　　又
　　好事近
　　蝶恋花
　　水调歌头
　　满江红
　　沁园春
　　贺新郎
　　又
　　又
　　破阵子
　　又
　　水调歌头
　　卜算子
　　最高楼
　　浣溪沙
　　水调歌头
　　鹊桥仙
　　满江红
　　御街行
　　又
　　卜算子
　　又
　　又
　　归朝欢
　　玉楼春
　　声声慢
　　玉楼春
　　水调歌头
　　又
　　寻芳草
　　柳梢青
　　谒金门
　　又
　　定风波
　　醉翁操
　　踏莎行
　　又
　　清平乐
　　又
　　鹧鸪天
　　又
　　菩萨蛮
　　又
　　又
　　又
　　虞美人
　　定风波
　　念奴娇
　　又
　　又
　　瑞鹤仙
　　水调歌头
　　清平乐
　　一落索
　　好事近
　　又
　　又
　　东坡引
　　又
　　又
　　醉花阴
　　醉太平
　　乌夜啼
　　如梦令
　　忆王孙
　　金菊对芙蓉
　　水调歌头
　　浣溪沙
　　又
　　渔家傲
　　鹊桥仙
　　沁园春
　　又
　　又
　　江神子
　　又
　　朝中措
　　又
　　又
　　清平乐
　　又
　　水龙吟
　　生查子
　　又
　　又
　　又
　　浣溪沙
　　又
　　鹧鸪天
　　西江月
　　好事近
　　念奴娇
　　最高楼
　卷三 七闽之什
　　浣溪沙
　　临江仙
　　贺新郎
　　又
　　又
　　小重山
　　水调歌头
　　添字浣溪沙
　　西江月
　　水调歌头
　　鹧鸪天
　　西江月
　　又
　　满江红
　　鹧鸪天
　　菩萨蛮
　　定风波
　　又
　　又
　　满江红
　　鹧鸪天
　　又
　　又
　　行香子
　　水调歌头
　　最高楼
　　清平乐
　　感皇恩
　　一枝花
　　瑞鹤仙
　　念奴娇
　　又
　　水龙吟
　　瑞鹤仙
　　鹧鸪天
　　柳梢青
　卷四 瓢泉之什
　　沁园春
　　祝英台近
　　水龙吟
　　兰陵王
　　卜算子
　　又
　　又
　　水龙吟
　　菩萨蛮
　　又
　　鹧鸪天
　　江神子
　　鹧鸪天
　　行香子
　　浣溪沙
　　又
　　清平乐
　　杏花天
　　又
　　浪淘沙
　　虞美人
　　临江仙
　　又
　　鹧鸪天
　　水调歌头
　　鹧鸪天
　　添字浣溪沙
　　又
　　归朝欢
　　沁园春
　　又
　　南歌子
　　添字浣溪沙
　　又
　　贺新郎
　　浣溪沙
　　水调歌头
　　鹊桥仙
　　又
　　西江月
　　又
　　沁园春
　　又
　　丑奴儿
　　添字浣溪沙
　　又
　　临江仙
　　又
　　又
　　又
　　鹧鸪天
　　谒金门
　　玉楼春
　　又
　　又
　　又
　　又
　　又
　　又
　　又
　　临江仙
　　念奴娇
　　汉宫春
　　满江红
　　又
　　蓦山溪
　　清平乐
　　鹧鸪天
　　满庭芳
　　木兰花慢
　　又
　　又
　　踏莎行
　　声声慢
　　永遇乐
　　玉楼春
　　浣溪沙
　　蓦山溪
　　又
　　鹧鸪天
　　又
　　又
　　又
　　又
　　又
　　最高楼
　　南乡子
　　鹧鸪天
　　贺新郎
　　哨遍
　　又
　　菩萨蛮
　　兰陵王
　　六州歌头
　　添字浣溪沙
　　沁园春
　　又
　　鹧鸪天
　　又
　　又
　　新荷叶
　　又
　　水调歌头
　　又
　　破阵子
　　鹧鸪天
　　又
　　又
　　又
　　水调歌头
　　又
　　清平乐
　　又
　　西江月
　　又
　　又
　　玉楼春
　　西江月
　　贺新郎
　　又
　　水调歌头
　　念奴娇
　　又
　　满江红
　　水调歌头
　　浣溪沙
　　又
　　又
　　婆罗门引
　　又
　　又
　　又
　　念奴娇
　　又
　　最高楼
　　又
　　归朝欢
　　鹊桥仙
　　上西平
　　锦帐春
　　武陵春
　　又
　　浣溪沙
　　玉蝴蝶
　　又
　　玉楼春
　　又
　　又
　　感皇恩读
　　贺新郎
　　又
　　又
　　生查子
　　夜游宫
　　行香子
　　品
　　感皇恩
　　雨中花慢
　　又
　　浪淘沙
　　江神子
　　行香子
　　鹧鸪天
　　哨遍
　　新荷叶
　　又
　　婆罗门引
　　卜算子
　　又
　　又
　　又
　　又
　　又
　　定风波
　　又
　　粉蝶儿
　　生查子
　　菩萨蛮
　　水调歌头
　　念奴娇
　　喜迁莺
　　洞仙歌
　　江神子
　　西江月
　　破阵子
　　西江月
　　太常引
　　又
　　满江红
　　又
　　鹧鸪天
　　又
　　又
　　又
　　又
　　菩萨蛮
　　又
　　行香子
　　洞仙歌
　　千年调
　　临江仙
　　贺新郎
　　又
　　柳梢青
　　江神子
　　临江仙
　　又
　　又
　　水龙吟
　　又
　　鹧鸪天
　　贺新郎
　　南乡子
　　永遇乐
　　贺新郎
　　永遇乐
　　西江月
　　感皇恩
　　丑奴儿
　　又
　　临江仙
　　玉楼春
　　鹊桥仙
　　河渎神
　　鹧鸪天
　卷五 两浙、铅山诸什
　　浣溪沙
　　汉宫春
　　又
　　又
　　又
　　上西平
　　满江红
　　生查子
　　又
　　南乡子
　　瑞鹧鸪
　　又
　　又
　　永遇乐
　　玉楼春
　　瑞鹧鸪
　　临江仙
　　又
　　瑞鹧鸪
　　归朝欢
　　洞仙歌
　　六州歌头
　　西江月
　　清平乐
　卷六 补遗
　　生查子
　　菩萨蛮
　　念奴娇
　　又
　　又
　　一剪梅
　　又
　　眼儿媚
　　乌夜啼
　　如梦令
　　绿头鸭
　　品
　　鹧鸪天
　　谒金门
　　贺新郎
　　渔家傲
　　出塞
　　踏莎行
　　好事近
　　又
　　江城子
　　惜奴娇
　　水调歌头
　　又
　　霜天晓角
　　好事近
　　满江红
　　苏武慢
　附录
　　附录一 诸家赠酬词（凡已收录于本书各卷之内者不重出）
　　附录二 旧本稼轩词集序跋文
　　书诸家跋四卷本稼轩词后
　稼轩词索引
　再版后记





ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



稼轩词编年笺注 - 辛弃疾、邓广铭








增订三版题记


一


自从一九七八年上海古籍出版社将稼轩词编年笺注又一次重印之后，由于印数较大，发行面较广，各地的读者和专家当中，有很多人先后致函给我，提出了一些需要订正或补充的意见。这使我受到了很多的教益，同时，也受到了很大的鞭策。我不能把这一大批很可宝贵的意见束置高阁，若罔闻知。于是，从进入八十年代之初，我就又断断续续地对这本笺注进行修订和补充工作。到今天，为时已整整十四个年头了，而我也已经年届耄耋，精力衰惫，记性恍惚，手臂颤抖，作字维艰，只好把这项补正工作告一结束。虽还不应说是草草收兵，但在工作的过程当中，总经常会发生一些“欲罢不能，既竭吾才”和“虽欲从之（指各地来函中的种种建议），未由也已”的感觉。

除这些外来的因素之外，在我自己，在一九六二年进行了那次增订之后，也时常想到对于辛词的编年隶事大作一番调整。原因之一，是元大德年间，广信书院刊行的十二卷本稼轩长短句的影印本刚刚出版，我看到之后，就在增订再版题记当中写道：广信书院所刊十二卷本，对于同调各词的排列，大致上也是以写作先后为序的。当时我还只是粗略地翻读一过，就已察觉到一些最明显的例证，如：凡是经范开编人稼轩词甲集中的各词，在广信书院的刊本中，大都编列在各调的最前面，而凡其作于闽宪或闽帅任上的诸词，则全无置列带湖所作同调诸词（此专指其词题中著有明确年代者）之前者。以后我更进一步细考这个版本的渊源，知其必出自曾任京西南路提刑的稼轩嗣子所编定、由稼轩之孙辛肃请求刘克庄写了序文（见后村大全集卷九十八）、嗣即在上饶予以刊行的那部只收词而不收诗的辛稼轩集（见后村诗话后集卷二）。既是如此，则凡收录于广信书院本中的全部辛词，自不至有赝品羼入；而其中对同调各词的编置次第，对于辛词的编年也具有极大的参考价值。其中虽也间有先后参差错出之处，那大概是出于编集者见闻之所不及、推考之偶尔不当之所致。对于这类问题之凡有蛛丝马迹可考者，自当另行考求其写作时次；其确实难于考定者，则斟酌编置于可以考定作者之同调某首之前或后。本拟根据这一新的认识立即着手进行改编，不料不久就发生了继续到十年之久的“文化大革命”，遂致在一九七八年重印时，所用的仍是一九六二年增订的那个旧版。

另一原因，是我在八十年代之初，经铅山县档案馆的友人，辗转借到了铅山辛氏宗谱的第一本（据说全书共五本，其余四本，藏有此谱的辛姓人家秘而不肯示人）。这一本宗谱中所收录的资料，出于明清人伪造者什居七八，但有一篇宋兵部侍郎赐紫金鱼袋〔辛公〕稼轩历仕始末，尽管其中脱误甚多，却确是出自南宋末年人手笔，因而是极富史料价值的一篇文字。清朝嘉庆年间江西万载县辛启泰编写的辛稼轩年谱中，对于稼轩诞生的年月日时以及稼轩逝世后家中的景况，必即是根据此文写成的。只因辛启泰并未因编撰稼轩年谱而去广泛地翻阅有关书册，从而对于这篇历仕始末也未能充分加以利用。

元刻广信书院十二卷本稼轩长短句是经过清代的著名校勘家黄丕烈、顾广圻等人校勘过的，依照此本翻刻的王鹏运的四印斋印本，更为近代研究辛词者所易见。但直到要编写稼轩年谱问世的梁启超，都没能从中觉察出它所涵蕴的这一特征，自郐以下更不足论了。

宋兵部侍郎赐紫金鱼袋〔辛公〕稼轩历仕始末一文，对于述写辛稼轩的生平事迹自极重要。我在三十年代所编撰的稼轩年谱中，凡其仅仅以辛启泰所编年谱为依据者，除有关稼轩子嗣后裔部分外，几均可在此文中找得其更较原始之出处。而从宋孝宗乾道元年至三年的稼轩行踪，过去长时期内未得解决，我还曾经根据词中涉及吴江的几句话，而假定此三年为稼轩被投闲置散而流落吴江的时期。从历仕始末中却看到了他在任江阴军签判之后继即改任广德军通判，遂使多年空白借得填补。于此可见，历仕始末对于稼轩词的编年也有极大的用处。单是其中的“初寓京口”一句，便递送给我们一道信息：辛稼轩在“锦襜突骑渡江初”的绍兴三十二年（一一六二），便已有了家室，亦即和稍前于他寓居京口的范邦彦之女、范如山之妹成婚了。其时稼轩为二十三岁，女方年龄亦与之相当。这样，我就把原编入“作年莫考诸什”中的一首作于立春日的汉宫春，认定为稼轩渡江后第一篇创作。因为，据词中的“年时燕子，料今宵梦到西园”句，知其违别故乡济南仅及一年；“却笑东风……又来镜里，转变朱颜”诸句，为稼轩以“朱颜”形容自己面貌仅有的一次，知其确作于青年期内；而“浑未办黄柑荐酒，更传青韭堆盘”两句，也正说明新建立的家庭，在饮食居住等条件上还都很简陋。既确定稼轩与其夫人为同龄，则据其“寿内子”的浣溪沙词中之“两人百岁恰乘除”句，又可断定此词必作于淳熙十六年（一一八九）家居上饶之时（至其专言“寿内子”者，则必是二人仅为同年，而出生月日并不相同之故）。从上举二三例证，当可概见历仕始末这一短文所寓有的史料价值，是大可予以充分考索和利用的。

既有因稼轩词编年笺注在一九七八年的大量印行而引致读者提示给我的无数补正意见，又有我从影印元刻本稼轩长短句受到启发而久积于怀的要把编年大作一番调整的笃愿，又从铅山辛氏宗谱获见自万载辛启泰以后二百年来的辛词研究者都未得见的宋兵部侍郎赐紫金鱼袋〔辛公〕稼轩历仕始末；这次的对稼轩词编年笺注和辛稼轩年谱的大幅度增补订正工作，就在这种种主客观的形势下开始了。至其成为一种马拉松式的工作，前后持续了十年以上的时间，则是我始料所不及的。





二


回想半个世纪之前，当我最初着手于稼轩词编年笺注的编撰时，业师傅斯年先生曾告诫我说，最好能把书名中的“笺注”改为“笺证”，亦即只把涉及稼轩词本事的时、地、人等等考索清楚，把写作的背景烘托清楚即足；对于典故的出处则可斟酌其关系之重要与否，有选择地注出，而不必一一遍加钩稽；至其脱化于前人诗词之语句，则注之不可胜注，自以一概不注为宜；各词写作年月，其明确易知者固可为之编定，却不应曲事牵合，强为系年，以免或失鲁莽，或失穿凿。傅先生还郑重地向我说道，千万不能把此书作成仇兆鳌的杜诗详注那样，仇书作得确实够详、够繁琐了，但那只是供小孩子阅读用的，对于真正研究杜诗的人究竟能起多大作用呢？（以上仅记其大意如此。）对于傅先生的这些意见，有的我在编写词笺的过程中接受了，所以从一九五七年的印本直到一九七八年的印本的第五卷，都标著为作年莫考诸什，而在另外的五卷中，明确加以系年的，共不过二百二三十首。对于典故出处及词句之脱化前人者之处理，则只是部分地接受了傅先生的意见而非完全照办，所以在书前的例言当中，就写有这样一条：“兹编之注释，唯以征举典实为重。其在词藻方面，则融经铸史，驱遣自如，原为辛词胜场之一，故凡其确为脱意前人或神化古句者，亦皆为之寻根抉原，注明出典；至如字句之训诂以及单词片语之偶与古作相合者，均略而不注。”尽管在初稿当中，也有许多并不符合这些原则之处。至于书名，我也没有把“笺注”改为“笺证”。

不料一九五七年初版印行之后，不久就有人发表文章，批评这本书的注释过于简陋了；也还有几位素不相识的专家学者，例如刘永溍、李伯勉诸先生，直接写信给我，连续不断地提供我许多应当增补的资料；再结合我自己随时觉察到的一些应行补正之处，便动手进行了一些修改和增补。以后于每次印行前又递加修正，成为一九六二、一九六三和一九七八诸年的印本。这几次印行的版本，在笺注的一些方面已经突破了初版例言和题记当中所设定的各种准则了。

把两宋的词人划分为豪放派和婉约派，我自来是并不认为十分恰当的。但不论分与不分，辛稼轩在两宋词人当中应是名列前茅的大作家，其影响之大，感染力之强，都为其他词人的作品之所不能比拟，我想，这已经是得到了公认的一桩事实。其所以能够如此，除了因为他是一个民族志士和英雄豪杰人物，当全民族正处于最艰苦困难的时期，他能够怀着高昂的激越奋发情绪，代表着那一代人而唱出时代的最强音，亦即具有最高的思想境界和最深厚的感情原素之外，在其写作的布局命意和艺术加工方面，必定也有远非其他词人所可跂及之处。而这些，又必定都是出于辛稼轩的生活、学识和艺术的素养，而决非临时浚之使深、筑之使高的。然而我自己，却是一个从来不曾涉及于诗词创作领域的人，既然不曾有这方面的实践，怎能对稼轩词的写作技艺有确切而且深透的理解呢？因此，不论在编写这本笺注的初稿时，或在一九六二年以及今次的增订修改过程中，对于这一问题，我一直为了藏拙，避而不谈。只因在一九六二年以来的印本中，我把略论辛稼轩及其词一文置诸卷首，题目虽标明了“论稼轩词”，实际上所论却只是极为肤浅的几点。那位素未谋面而却为这本词笺的增改已经提供了无数意见的刘永溍先生（他已在十年浩劫中去世），看到我的这篇文字之后，又特地写信给我，对辛词在写作方面的特点，提出了几条意见。遗憾的是，当他在世之时未及将此信收录于辛词笺注当中，现在就趁此书增订改版的机会，全文照录于此，聊以稍补本书的阙失，稍祛我的几许遗憾，并借与读者共赏。

再版增入略论辛稼轩及其词一文，为读者先介绍作者及作品之概要，确属必要。文中对政治方面陈叙甚详，关于词的艺术特点方面，只提创作态度一点，似太单薄。以溍之意，此文不啻词集的代序也。

辛词如感皇恩上片述读庄子的感想，下片述闻朱晦庵即世的感慨；六州歌头告鹤三事，上片述二事，下片述一事；贺新郎上片述离别三事，下片述二事；又一阕“赋琵琶”，则将琵琶故实分别在上下片吟咏：都打破了前后两片成规。辛词喜掉书袋，他的用事，如前述贺新郎等，都是堆垛式的，我认为这是一种堆假山的手法，也和别人不同。辛的白话词，是效法李易安的。除丑奴儿近外，如寻芳草（“调陈莘叟忆内”）、糖多令（“淑景斗清明”）、好事近（“医者索酬劳”）、鹊桥仙（“送粉卿行”）、西江月（“醉里且贪欢笑”）等，虽是白话词，却都是文人吐属，和柳耆卿一派的市井腔调颇有不同。这三点似乎都可以作介绍。当否请酌。

刘永溍先生信中对于几首辛词的写作技巧的论析，虽已全录于此，但也只能起发凡起例的作用，他所没有论述的大量的辛词，就请辛词的研究者们凭靠各自的理解和认知去进行辨析吧，这对我来说依然是无能为力的。

除了对辛词的结构和布局，从形式上探求其艺术手法外，对于大量的辛词的意蕴，即其托言于此而寄意言外的所谓“寄托”，自也应予以探索和阐发。但这所谓寄托，只能以具有深远隐微的旨意为限，而并不是打哑谜，作密电码，因而不能用猜谜底、破密码和作红楼梦索隐的办法去考求和对待。然而前代词家之阐发辛词之寄托者，却每每不免于那样的取向。尽管其中也偶有“不幸而言中”之处，而一般说来，则或出穿凿，或出附会，我却是大都不以为然的。我在撰写此书的初稿时，在例言中所列的如下一条：“明悉典实则词中之涵义自见，揆度本事则作者之宅心可知。越此而往，举凡凿空无据之词，游离寡要之说，所谓‘只谓搅心、胡为析理’者，兹编概不阑入。宁冒释事忘意之讥，庶免或臆或固之失。”说穿了，这一条就全是针对上述那种取向而发的。我也常暗自发笑，我的这种做法，大似王安石注经时对“先儒传注，一切废不用”的办法了。所以，在这本笺注先后印行了几版之后，一位友人告我说：不论他或其他读者，从此书所得的印象，同样是：它是出自一个历史学者之手，而决非出于一个文学家或文学史家之手的。这个评语的涵义，不论其为知我罪我，我总认为它是非常恰当和公允的。





三


稼轩词编年笺注一九七八年的重印本，印数为二十五万册，印行仅及一年即全部销售一空，总应算作畅销书吧。其所以能够畅销，主要是因为十年浩劫刚刚结束，各地的学术研究工作蓬勃开展，青年学子的读书和学习的气氛也异常浓厚，对这本书的需求量自也随之加大。然而好景不常，到了八十年代的中期，学术文化以及出版界的情况便都发生了巨大的逆转：在大气候中，学术研究气氛似乎已成了过眼云烟，而青年学子的厌学情绪也突然袭来，以致出版界再也不肯考虑这本编年笺注及其同类书的印行问题了。这就是造成我在这篇题记开头所说的这次修订增补工作的马拉松式的主要原因。

在进行修订增补的最初阶段，我本是把我自己的一些想法（例如充分利用广信书院本各个词调的序列重行编年，把原标“作年莫考诸什”的第五卷取消，把其中所收各词尽可能考求其作年，或汇集于作年可考诸词的前后，等等），把先后所收到的各地读者来信中所提大量意见，一律交付与远在哈尔滨一所中学执教的辛更儒君（我把借到的一本铅山辛氏宗谱也转借与他，协助他先写了一篇介绍历仕始末的文章，并要他在修订词笺、年谱时加以充分利用），请他按照我所订立的几条原则加以筛选，填补在适当的地方。另外，旧版中引用诗文所注出典太简略之处（例如引用论语、孟子中的话而未注篇名，引用古人诗文而未注出题目之类），也请他代为查补。

辛更儒君接受了这一任务后，剪裁旧本，填补新注，有时须写为蝇头小楷，添入字里行间，费心、费力、费时均极多，颇为可感。只因从一九六二年以来的各次重印本中，对于某些与词旨不甚相关的语词也往往做了注释，到一九七八年的印本销行之后，读者来函中属于此类的增补意见因亦更多。辛君未能严加剔除，遂致较前更嫌芜杂。更由于我和辛君共同商酌的时间不够多，在编年和隶事方面，也间有未能取得一致意见之处。在他整理修定竣事之后，我虽又从头到尾草草检核一过，也多少有所改正，但终不免有些疏略。到一九八五年的夏秋之际，便把全稿寄交上海古籍出版社去审查。出乎意料的是，出版社对此书此次的审查工作特别重视，委托给一位对古代诗词有精湛研究的老编审陈振鹏先生去做。陈先生对于这本稼轩词编年笺注的审查工作，严肃认真，一丝不苟。他签贴了数以百计的意见，将全稿寄回，要我参照修改。我翻读之后，觉得他的意见无不确切谛当：他对于原笺原注中的错误，都指点得切中要害；他所建议添换的新的笺注，也都使本书在质量上得到很大提高。例如：

一、在注释稼轩作于福州的贺新郎（“觅句如东野”阕）中的“对玉塔微澜深夜”句时，旧版中我原引用了苏轼 江月五首之一中的“一更山吐月，玉塔卧微澜”两句，虽已算找到他所从脱化的古句，但对此句及苏轼原句的意义，还等于并未作出解释。陈先生乃于签条中录出苏轼诗序全文，并引录陆游 入蜀记七月十六日的一段记事云：“是夜月白如昼，影入溪中，摇荡如玉塔，始知东坡‘玉塔卧微澜’之句为妙也。”以为据此可知“玉塔”乃指月在水中之倒影。遂使苏诗辛词俱获确解。继又指明查慎行注苏诗谓玉塔指惠州丰湖旁之大圣塔之非是，这也解除了读者的另一误解：当时有一读者自福州来信说，淳熙三山志卷七公廨门载：“澄澜阁，旧西湖楼基，待制赵公汝愚创建。”澄亦作澂，则辛词中之“微澜”或即原作“澂澜”云云。今既知辛词此句确由苏诗脱化而来，又知“玉塔”确为月在水中之倒影，则澂澜阁之说自无法成立，因玉塔无法卧楼阁中也。

二、世人共知辛稼轩喜在词中“掉书袋”，却未必都知在他的书袋当中之丰富贮藏，乃是三教九流兼收并蓄的。这自然为注释者增加了一定的难度，傥不能跟踪追寻，便必致多所漏略。例如他的“别成上人并送性禅师”的浣溪沙，开头的两句“梅子生时到几回，桃花开后不须猜”，即均自禅宗机锋语脱化而来，而我在已经印行的各版中却均未作注。这次订补，仅将“桃花开后”句在景德传灯录中找出其渊源，在陈振鹏先生的审查签条中却把“梅子生时”一句的渊源从五灯会元中找出，不唯将全文录示，并告以景德传灯录卷七所载此事，而文较简略，不能表见事之原委，故不宜用。

陈振鹏先生签提的类似这样的一些珍贵意见，举不胜举，我全已把它们订补到这次的修订本中去了。这些意见，既足以表见陈先生对我国古典诗词具有精湛的研究，也足以说明他的学识的博洽，更足以反映出，他对于一部书稿的审定工作做得如何严肃认真。这种种美德，求之于当今各出版社的编审、编辑人员当中，即使不能说绝无仅有，大概也应是屈指可数的吧。因此，我虽迄今与他未得一晤，我却要遥认他为我的益友，并在此向他致敬致感。

如前文所说，我是一个已经进入耄耋之年的人，老眼昏花，手臂颤抖，查阅书籍，改写注文，工作效率之低下，经常影响到工作情绪之低落，迟迟复迟迟，也是造成马拉松式的原因之一，以致到今天才得告了结。

在此我还须说明，这本笺注虽始终是用我一个人的名字刊行的，但若非从撰写初稿以来就得到夏承焘、蒋礼鸿诸先生的大力帮助；若非在它几次刊行的过程中又得到刘永溍、李伯勉诸位素未识面的先生的大力帮助，以及广大读者所提示的大量意见；若非从一九七八年以来又得到更大数量的读者的来函，和陈振鹏先生的大力帮助，它是绝对不会呈现为目前这个差强人意的增订三版本的。

另外，诗渊中收有辛词数十首，经过辛更儒君加以核对，其为行世诸本稼轩词集所不收者仅为以下三首：

水调歌头（“簪履竞晴昼”阕）

感皇恩（“露染武夷秋”阕）

蓦山溪（“画堂帘卷”阕）

现一并收录编次于此增订本中。与前此印行各版所收之六百二十六首相加，共为词六百二十九首。





四


题记到此本已结束，然而我却还想“曲终奏雅”。

从写作艺术到语词涵蕴，从隐婉到寄托，从意象到境界，都置之不论，对于一本辛词笺注来说，总是令人遗憾的极大缺陷。这原也是使我多年以来极感尴尬困窘、经常耿耿于怀的一个问题。所幸是，在近十多年内，我从各地的报刊上，读到了加拿大 英属哥伦比亚大学教授叶嘉莹女士（华裔）的许多篇纵论唐宋诗词的文章，其中包括了论稼轩词的许多篇。其文章议论皆浑融洒脱，恢闳开廓，曲汇旁通，而又全都在于反复阐发其主题。用四川大学教授缪彦威（钺）先生在灵谿词说后记中的话来说，那就是：一方面叶教授和缪先生本人一样，“由于多年来创作实践的经验，深知其中甘苦，因而更能理解、探求古代作家在其作品中所蕴含的幽情微旨，而赏析其苦心孤诣的精湛艺术”；另一方面，则是叶教授之论文学，“能兼融中西，自建体系，汲取中国传统文字理论之灵悟慧解，而运用西方思辨之法作清彻透辟之分析说明”。其“研治中国古典诗词，观察锐敏，思考深沉，既能旁搜远绍，又能索隐（广铭按：此非红楼梦索隐式之索隐）探微，所树立之精义，开拓创新，论证详核”。缪先生的这些话，是综括了叶教授的全部讲论诗词的文章而发的，但如专用在她论述稼轩词的几篇文章上，也无不确切谛当。叶教授论稼轩词的文章现在收入她与缪钺先生合写的灵谿词说中的，虽只是论辛弃疾词一篇，而这一篇论文的主旨，却是要把辛词内容的方面之广与风格的变化之多，作一次“将‘万殊’归于‘一本’的尝试”。她写道：

第一，我们该注意到的是，辛词中感发之生命，原是由两种互相冲击的力量结合而成的。一种力量是来自他本身内心所凝聚的带着家国之恨的想要收复中原的奋发的冲力，另一种力量则是来自外在环境的，由于南人对北人之歧视以及主和与主战之不同，因而对辛弃疾所形成的一种谗毁摈斥的压力，这两种力量之相互冲击和消长，遂在辛词中表现出了一种盘旋激荡的多变的姿态，这自然是使得辛词显得具有多种样式与多种层次的一个主要的原因。第二，我们该注意到的，则是辛词中之感发生命，虽然与当日的政局及国势往往有密切之关系，但辛氏却绝不轻易对此做直接的叙写，而大多是以两种形象做间接的表现。一种是大自然界的景物之形象，另一种则是历史中古典之形象。这种写法，一则固然可能由于辛氏对于直言时政有所避忌，再则也可能是由于辛氏本身原具有强烈的感发之资质，其写景与用典并不仅是由于有心以之为托喻，而且也是由于他对于眼前之景物及心中之古典本来就有一种丰富的联想及强烈的感发。这自然是使得辛词显得具有多种变化与多种层次的另一个重要的原因。

在这里，她确实写出了辛词的“由一本演为万殊的变化”的契机所在，甚至对几百年来词家所常道及的、寓贬抑之意多于赞扬的所谓“掉书袋”，也得到极为通达的解释，读来令人深有怡然理顺之快感。在此之后，她引录了稼轩的题为“过南剑 双溪楼”的水龙吟词全文，并结合题为“登建康赏心亭”之水龙吟、“更能消几番风雨”之摸鱼儿诸词加以阐发解析，作为其对辛词“一本万殊之特质”的例证。

叶文又进而从语言方面和形象方面谈辛词的艺术手段。她写道：

辛词既能用古又能用俗，在词史上可以说是语汇最为丰富的一位作者，而尤以其用古方面最为值得注意。……其更可注意者，乃是他即使在“别开天地，横绝古今”“、牵雅、颂入郑、卫”的“大声镗鞳”的作品中，却也仍保有了词之曲折含蕴的一种特美，虽然极为豪放，但却绝无浅率质直之病，这才是辛氏最为了不起的使千古其他词人皆莫能及的最为可贵的成就。……

在论述辛词在使用形象方面之艺术手段时，叶文又引录了题为“灵山齐庵赋”的沁园春词的全文，而依循她认为“关怀国计民生一心想恢复中原的志意与理念，一直是其贯穿于万殊之中的一本”这一主旨而进行剖析和阐发，所论也极为精彩。我在此只摘引其阐发词中“检校长身十万松”句的一段为例：

……而下句之“检校长身十万松”，则又把此一份不甘投闲置散的心情结合着眼前的景物做了极为形象化的叙写，遂于言外表现了极深重的悲慨。而其感发之作用则主要乃在辛氏于“十万松”之名物形象之上所用的“长身”两字的形容词，以及“检校”两字的动词。盖“检校”乃检阅军队之意，“长身”乃将松拟人之语。曰“检校长身十万松”，是直欲将十万松视为十万长身勇武的壮士之意，则辛氏之自憾不能指挥十万大军去恢复中原的悲慨，岂不显然可见。而此词开端之将群山拟比为回旋奔驰之万马的想像，则又正与此句之将松树拟比为十万大军的想像互相映衬生发，遂使此词传达出一份强大的感发之力量。

我对叶嘉莹教授论辛弃疾词的钞引到此为止。我希望这本笺注的读者，尽可能都亲自去阅读她的这篇原作的全文，这主要不是为了“奇文共欣赏”，而是要借以补拙著的一大缺陷，以提高和加深对稼轩作品的领悟。

邓广铭

一九九一年六月二十日初稿，

九月十五日改完于北京大学之朗润园





初版题记


这本稼轩词编年笺注，是我在一九三七到一九三九两年多的时间内编写起来的，距今已经是将近二十年的事了。一九四一年曾由商务印书馆排好书版，后以纸张缺乏，一直未能付印。近两年内，我又断断续续地就稿本进行了一些修改和补充，成为现在即将付印的这一本。

我是一个从事于历史科学工作的人，对于我国的一些古典文学名著和伟大作家，虽也喜欢阅读，有所爱好，但也只是有所爱好和喜欢阅读而已；对于其中的任何一部名著或任何一位作家，都不曾进行过深入的研究。我之所以从事于这部稼轩词编年笺注的编写工作，事实上也仍是在我钻研历史问题的过程中所经行的一段弯路。是因为，在一九三五到一九三七年间，我正在攻治两宋和辽 金历史上的一些问题，特别是有关宋辽和宋 金之间的和战问题，以及这一历史时期内的政治经济和思想学术方面的一些问题。在工作的进行当中，南宋的几个比较突出的富有爱国思想的学士大夫和社会活动家，例如大倡功利主义的陈龙川（陈亮），以爱国诗人著称于世的陆放翁（陆游）和具有多方面才智的英雄豪杰人物辛稼轩等人，便特别吸引了我的注意，使我发生了很大的兴趣。他们的一些言论著作和实际活动，都加深了我对于当时某些事件和问题的理解和认识。在一一六〇到一二〇七这四十多年内的宋 金斗争当中，辛稼轩更占有比较重要的地位。为求明了他在这一历史时期内的具体活动和主要贡献，我便去翻览前人已经写成的几种著述：清代 辛启泰所编的稼轩年谱和稼轩集抄存，近人梁启超所编的辛稼轩先生年谱和梁启勳所编的稼轩词疏证等等。不料在翻读过上述各书之后，我所希图解决的问题竟完全没有获得解决。关于辛稼轩如何起而反抗金人的统治，关于他在投归南宋以后四十多年之内的用舍行藏诸大端，载在上举诸书当中的，彼此之间既有种种的分歧，而取与当时一些有关的历史事件相参证，也几乎全都不能入扣合拍。真所谓治丝愈棼。既不能“因人成事”，这便使我下定决心，要绕行大段弯路，要亲自动手编写一本稼轩年谱，如有可能，且要把稼轩词的写作时次加以排比。

辛稼轩的诗文集早已失传了，在现存的一些南宋后期人的文集内也找不到他的行状碑铭之类的比较直接、比较完整的传记资料。因而，在我既经决定要从事这一工作之后，凡披览所及，只要是南宋以来的史册或他种书志，我总要注意其中有无关涉到稼轩及其亲朋师友的什么记载，有时且专为这一目的而去翻检某些书籍。只要在其中遇到有关材料，我便细大不捐地一齐钩稽出来，以期借助于这样一些一鳞半爪的积累，最后能够把辛稼轩的生平行实逗拢得比较完备一些。在这样进行了长时期的搜讨之后，果然得到了差强人意的收获，我便把采摭所得的这些资料，分别用来编写辛稼轩的年谱和稼轩词的编年与笺证。

辛稼轩在写作歌词时候，往往喜欢“掉书袋”，在歌词当中使用很多的史事和典故，致使阅读稼轩词的人们必须随时去翻检一些书册，否则对词中涵义便常有无从索解之感。为其如此，我在对稼轩词进行笺证工作的同时，就也把词中所使用的典故、往事和成语等等一并作了注释，想使此后阅读稼轩词者，有了这部编年笺注在手，不必另有翻检之劳，即可大致求得其解了。

在这部书中，关于笺证和编年部分，是我用力较多的部分，但是，其中必然还存在着一些问题，例如有的地方还可以考索得更加精确，有的地方又过于执着或竟失之穿凿之类。关于典故和成语的注释部分，因为不是我主要功力之所在，所存在的问题更可能较多。有少量的典故和成语，我只是从一些“类事之家”的书籍当中，或从前代某些诗文集的注释当中稗贩而来，在此等处所，所标举的卷第篇目既很简略，所举书名也会间有现今已经失传之书，甚至所标注的也可能并非最原始的出典。例如：在注释辛词“虎踞龙蟠何处是”一句时，我所引用的张勃的吴录，注释“白羽风生”句时所引用的裴启 语林，就都是早已失传的书，我是从太平御览转引来的。

我既不是研究文学史和古典文学的，对于词章一道更属外行，因此，就编写稼轩词的编年笺注这一工作来说，我并不是一个比较合适的人；也因此，在我已经编写成的这部书中，便不可避免地要有很多疏漏差谬之处。凡此种种，我在诚恳地期待着看到这部书的朋友们给予指正和帮助。

在最近对这部书的修订工作上，蒋礼鸿、盛静霞两位先生曾给以很多的帮助，谨在此表示感谢。

邓广铭

一九五六年十一月十八日，

写于北京大学历史系





稼轩词编年笺注序


李 杜以降，诗之门户尽辟矣，非纵横排奡，不能开径孤行为昌黎也。词至东坡，花间 兰畹夷为九馗五剧矣，其突起为深陵奥谷、为高江急峡，若昌黎之为诗者，稼轩也。二子者，遭际胸襟无一同，而同其文术转迹之时会，乾、淳、嘉泰之词，固犹诗之元和、长庆也。

今观稼轩，若题瓢泉之效招魂，酌中秋之摹天问，与夫沁园春、六州歌头之赋齐庵、对鹤语，铺排起伏一综于汉赋，挈班、扬以侣秦、柳，固昌黎之遗则也。至如兰陵王之述梦、贺新郎之别弟，以及哨遍诸章之解庄，云谲波骇，千汇万态，尤乐章之至奇；喻之于诗，非犹北征之后而有南山、月蚀耶？虽云身世境会，坡、稼本不尽同，而文事尚变，推演递渐，固亦势运所必然。由是而后村，而须溪，浸假蜕玉蝴蝶、最高楼而为元曲，譬夫高山转石，不至地不止焉。耳食者乃哗然以旧格曩规绳稼轩，岂通变之见哉。

予友邓君恭三治文史，了然于迁嬗之故，出其绪余，为稼轩年谱，并笺其词，曩予获见一二，惊为罕觏。顷恭三自北平游滇，道出上海，乃得读其全稿。钩稽之广，用思之密，洪兴祖、顾嗣立之于昌黎，殆无以过。既写定，辱以一言为属。

昔元遗山论韩诗，以为江山潮阳之笔，非东野诗囚所能望；今之词家，好标举梦窗，其下者幽暗弇闭尤甚于郊、岛。得恭三兹编以鼓舞之，蔚为风会，国族精魂将怙以振涤，岂第稼轩功臣，与洪、顾比肩已哉。

二十八年十二月，

永嘉 夏承焘敬序。





【附】


夏先生的这篇序文，既论述了词的流变，论述了稼轩词在宋词中的地位，并对三十年代中国词坛的取向表示了意见，是一篇很重要的文章。在四十年代初，此书此序虽已由商务印书馆排版付型，而以纸张短缺，迄未印行。一九五五年转交上海古典文学出版社重排，出版社因故而未能刊出，我对此深感歉咎。今借此增订改版机会，把序文一字不易地冠诸卷首，然终犹痛惜夏先生之不及见也！

邓广铭附记

一九九一年六月二十日





略论辛稼轩及其词


一、一个奋发激昂、始终一节的爱国志士


辛稼轩从事于各种社会活动、并且也从事于诗文歌词创作活动的年代，是从公元一一六一到一二〇七这四十六年。

在这一时期之内，统治着淮水以北广大中原、华北地区的金国，其实力虽已逐渐衰颓下去，对中原、华北地区汉族人民的横暴的奴役和压榨，却不但丝毫没有放松，且反而在随时加紧；对于积贫积弱、腐朽无能的南宋政权，它也依然是一个极大的威胁。因而，贯通于这一时期的主要历史课题，和它的稍前与稍后的几十年内仍然一样，是南方的汉族人民与其文化如何得免于女真铁骑的蹂践、摧残乃至毁灭，以及北方汉族人民如何从女真贵族的奴役压榨之下解脱出来的问题。所以，实际上作了这一特定时期的起讫标志的，主要的还不是辛稼轩个人参加社会活动和他本人的死亡等事件，而是：一一六一年为金主完颜亮所发动、后来却招致了自身溃败后果的女真兵马的南侵之役，和一二〇六到一二〇七年为韩侂胄所发动、后来也同样招致了自身溃败后果的南宋军队的北伐之役。这两次战役，以及介居于这两次战役之间的宋 金两国间的其他斗争，辛稼轩几乎每一次都是很奋勇地投身在内，为保卫汉族人民及其文化的安全而贡献出他的智能和力量。

完颜亮是在一一五三年把金的首都从东北的会宁府迁到燕京的，在此以后，他便连续不断地向汉族地区居民大量地签兵征饷，积极从事于对南宋进行军事侵犯的准备。到一一六一年，汉族人民对女真统治者的“怨已深、痛已巨而怒已盈¹，便趁着完颜亮亲自督率大军南侵的时机，相互聚结起义。爆发于现今山东省中部、泰山周围的山区中的起义军，同时就有两支：一支的领导人是济南的一个农民，名叫耿京；另一支的领导人便是刚满二十一岁的青年知识分子辛稼轩。耿京领导的一支，由于劳动人民踊跃参加，很快就发展壮大起来，但一般出身于地主阶级的知识分子却都还徘徊顾望，不肯去厕身于这个农民所领导的行列中，辛稼轩却带领他所聚合的两千人率先投归耿京的旗帜下，担任了耿京军的“掌书记”，和耿京共同擘画一切，使得这支起义军更加迅速地发展壮大起来。

起义军的活动，动摇了金政权在中原和华北地区的统治，也严重地影响了南侵金军的士气军心。当完颜亮操切地迫令金军于三日内渡江南下时，军中将吏便同谋把他杀害，一面派人去与南宋议和，一面便引军北还。南宋政府只以金军撤退为莫大之幸，不敢设想利用金国的混乱局势，与中原、华北地区的起义民军密切配合，进一步反击敌人。辛稼轩这时遂向耿京建议，要主动地去与南宋政府联系，以便双方协同作战，给予女真统治者以致命打击。嗣后他即与贾瑞等人奉派为起义军的代表，去与南宋政府进行商洽。

不料在辛稼轩等人南下之后，起义军中的部将张安国被金人所收买，把耿京阴谋杀害，把起义军大部遣散，劫持着另一部分去投降了金人。金政府立即派张安国去做济州（今山东巨野县）的知州。辛稼轩北返复命，抵达海州才得到这一事变的消息，就在那里组合了五十名起义军人，驰骑直趋济州，于五万人众中把叛徒张安国捉获，缚置马上，当场又号召了上万的士兵起而反正，并即带领他们南向急驰，渴不暇饮，饥不暇食，直到渡过淮水才得休息。

年轻的辛稼轩，初出茅庐，就以这样一些英雄行为受到社会各阶层的景仰称赞，在反抗女真统治者的斗争当中，长时期起着鼓舞人心的作用。

南宋政府从来就是害怕抗金义兵的，辛稼轩“壮岁旌旗拥万夫”而南下之后，首先便被解除了武装，稍后又被派往江阴军去做签判；他部众万余人，只被当作南下的流民而散置在淮南各州县当中。

宋孝宗受禅继位之后，起用主战派的张浚主持军政，于一一六三年对金发动军事攻势，不幸在符离地方为金人所败，于是张浚等人又被排斥出政府，主和派的人物和议论又在南宋政府中占了优势。辛稼轩在这时不顾自身官职如何低微，挺身而出，独抒所见，就宋 金双方的和与战的前途具体分析，写成论文十篇，名之曰美芹十论，于一一六五年奏陈给孝宗皇帝。在论文的序引当中，他首先指出，对金的斗争亟应争取主动，不要使“和战之权常出于敌”。尽管张浚的符离之败使宋方遭到很大损失，但与秦桧当政期内所奉行的屈辱政策相较，攻战虽败，终于还表现出一些生气；而秦桧为求媚敌，对士气和民心极力加以摧抑销铄，其所起的坏作用却是十分酷烈的。因而，万不可为了这一战役的挫败，就要改变乃至放弃恢复大计。这些论断充分表明，不论在如何艰困局势下，辛稼轩对于抗金斗争的胜利信念都是坚定不移的。

十论的前三篇，论证了金国外强中干的情况，分析了金政权统治区域内汉族人民对女真统治者的憎恶、怨恨和仇视情绪之日甚，及金的最高统治集团中人互相倾轧、猜忌和残杀的真相，因而得出结论说，金不但不可怕，而且有“离合之衅”可乘。十论的后七篇，就南宋方面应如何充实其实力、转被动为主动、抓紧时机进军恢复等事提出意见，并作了具体规划。他以为首先应当破除普遍存在于士大夫间的，认为“南北有定势，吴楚之脆弱不足以争衡于中原”的一种谬见，破除了这种谬见，才可以有信心，谈自治。他建议：迁都金陵，并停止交纳给金朝的岁币。这样做，内可以作三军之气，外可以破敌人之心，造成进取的气势，中原之民也将有所恃而勇于起为内应。他主张要主动地“出兵以攻人”，不要被动地“坐而待人之攻”；要进而战于敌人之地，不要退而战于自己之地。因此他具体指陈，出兵伐金应先从山东入手。山东民气劲勇，乐为内应，而金人在山东的军事布置又比较薄弱，故兵出山东，则山东指日可下，攻下山东则河朔必望风而震，进攻幽燕也便大有可能了。

一一七〇年，虞允文正在南宋政府做宰相，他是曾于一一六一年在采石打败过金军的人，在当时的高级官员当中，他也是一个比较有朝气、敢作敢为的人。辛稼轩希望他真能在抗金斗争中建立一番功业，便又写成九篇论文，名曰九议，陈献给他。九议的内容，除包括了，美芹十论中的一些重要论点而外，还有：一，对敌斗争应当“勿欲速”和“能任败”，不要因小胜小败而轻易改变成算。二，应当尽可能利用敌方的弱点，扩大其内部的矛盾。三，打击敌人，恢复国土，是关系到国家和生民的大业，不是属于皇帝或宰相的私事，因而他们不能只着眼于私人利害而避开这一任务。

不论在十论或在九议当中，辛稼轩不但提供了自己的智计韬略，而且也贯注了充沛的热情和必胜的信念。他希望借此能对南宋的当权人物给以鼓舞，把他们拔出于消沉畏缩的气氛之中，把勇气和战斗情绪振作昂扬起来。然而，不论十论或九议，不论在宋孝宗或虞允文那里，都没有换回辛稼轩所预期的反应，他们甚或根本就不曾加以重视。尽管如此，到十论和九议逐渐传布开去之后，由于其中的议论“英伟磊落”²，却终于把一些希望、信心和力量给予了具有民族意识的汉族各阶层的人员，唤起或提高了他们的战斗精神。刚满三十岁的辛稼轩，不但早已“以气节自负，以功业自许”，当时的一些爱国志士以及更广大的社会人群，也都已认识出他是一个结合了多方面才能主张抗战的有志之士，而以必能建立丰功伟业期待于他了。

但是，不论金国内部各种矛盾的爆发多少次给予南宋以可乘之机，不论中原和华北的汉族人民如何殷切地企望南宋政府用军事力量把他们从女真贵族的压榨下拯救出来，自然更不论辛稼轩和其他爱国志士们如何殷切期待一个效命于民族斗争的机会，南宋的最高统治集团总是不敢把抗金斗争任务列入日程之内，不敢把人民的力量发动起来，把它引导到反抗金人的斗争上去。因此，辛稼轩不但在投归南宋的最初几年只是浮沉于下级僚吏之中，即在他的才干谋略已经有所表见，已被公认为有作为的人物时，也还只是在江西、湖北、湖南等地作了几任地方官。从一一八二年到一二〇三年，在这漫长的二十年的岁月之内，除曾一度出任福建路的提刑和安抚使共不满三年外，他是完全被南宋政府弃置不用的。

一二〇三年，独揽政治军事大权的韩侂胄，为求提高自身的威望，要起用一些负有时誉的人物，要发动对金的军事攻势，要建立一番功业。辛稼轩在这年之前本是韩侂胄所极力排斥的一人，这年夏天竟又被他起用为浙江东路的安抚使。一二〇四年春初被皇帝召见，改命为镇江知府。当他被召见时，爱国诗人陆放翁特地写了一首长诗送他，把他和管仲、萧何相比，劝他不要介意于过去的受排斥，而要勇往直前地把克复中原的事业担当起³。当他到镇江去上任之日，镇江的学者刘宰也在欢迎书中把他比作张良和诸葛亮，而且说道：“敢因画戟之来，遂贺舆图之复。⁴这些都反映出当时一般士大夫们对辛稼轩的期待之殷切与远大。

辛稼轩这时一方面明确断言金国必乱必亡，另一方面却又认为南宋还并未曾具备对金用兵取胜的条件。他以为，不应当像南朝 宋文帝 元嘉年中对拓跋魏的军事那样：不精确估计双方实力的对比，就草率地盲目进取，那反而是只会“赢得仓皇北顾”的。因而，他向宋宁宗和韩侂胄强调提出：应当大力从事于准备工作，应当把对金用兵的事委托给元老重臣，“务为仓猝可以应变之计”⁵。而这所谓元老重臣，他必是当仁不让地也把自己包括在内的。所以他到镇江上任之后，立即布置了军事进取的准备工作：先派遣人员深入金国，去侦察其兵马数目、屯戍地点、将帅姓名、帑廩位置等，又赶做军装一万套，要在沿边各地招募土丁以应敌⁶。

韩侂胄和他所引进到政府中的，大都是一些纨绔之徒，他们和北宋末年的蔡京、童贯、王黼等是同一流的人物。对金作战的主张既已取得社会舆论的赞同、支持，他们便认为这是极易建立的功勋，是唾手可得的功名，竟不愿意再假手别人，或与别人共成其事。因此，辛稼轩做镇江知府还不满十五个月，一切施设还没有安排妥当，便又被韩侂胄及其偻㑩论劾为“好色贪财”，把他罢免。一个老而益壮，生气勃勃如虎⁷，而且自愿献身于抗金战线上的辛稼轩，只得再回到铅山去过田园生活了。此后不久，韩侂胄以郭倬、皇甫斌等人率师伐金，不幸正如辛稼轩所担忧的，这次战役只换来一个惨败的结局。到一二〇七年秋，南宋的大仇未复，大耻未雪，辛稼轩的平生志愿百无一酬⁸，这个南宋爱国词人，还不满六十八岁，就赍志以殁了。





二、一个有干才、有作为的地方官


从一一七二到一二〇七这三十五年内，辛稼轩先后两次在上饶和铅山赋闲家居，就占去了二十年以上的岁月，另外的十多年虽仕宦于外，而被南宋政府所委派的职务，绝大多数是州郡的长官或某一路的监司。尽管当时士大夫阶层中许多人都替他感到委屈，认为这是“大材小用”，然而，凡是辛稼轩仕履所及之地，不论为时久暂，在地方事业方面总都有一番兴建。

一一七二年，辛稼轩被派作滁州的知州。滁州地僻且瘠，且屡经兵燹灾荒，这时候的景况是：城郭已荡然为墟，人民则编茅结苇，寄居于瓦砾之场，市上没有商贩，居民甚至于养不起鸡豚。辛稼轩到任之后，看到了这种萧条景象，也看到了这里的农民们都是乐于服田力穑、勤于治生的，他便首先申请南宋政府把这里的民户前此所欠缴的课税全部豁免，把此后的课税定额减轻，并把征收期限放宽，以便农民能尽力于垅亩，流亡在外的也乐于再回到本乡本业。对于行商坐贾的税收额也加以轻减，并在州城之内兴筑了一些邸店客舍，以招徕商贩，振兴商业。在这一系列的措施之下，经过了半年多的时光，滁州的景象便大为改观，“人情愉愉，上下绥泰，乐生兴事，民用富庶……荒陋之气一洗而空”⁹。

从一一七五到一一八一这几年，辛稼轩宦游于江南 东、西和荆湖 南、北诸路，担任过提点刑狱、转运副使、安抚使等职务。从六十年代中叶开始，在上述地区之内曾屡次爆发过小规模起义事件：一一六五年（宋孝宗乾道元年），以政府向各地民户强制派销乳香作为导火线，在湖南 郴州爆发了李金领导的起义；一一七五年（孝宗 淳熙二年），以赖文政为首的几百名贩卖私茶的人起事于湖北，流转于湖南、江西等地，这次事变后来就是由辛稼轩带兵到江西去扑灭了的；一一七八、一一七九两年内，以政府强制征购粮米过于苛暴为导火线，爆发了以连州的李晞、郴州的陈峒等人为首的武装暴动；一一七九年在湖南 广西交界处还爆发了以李接、陈子明为首的起义。这些事件反映了什么问题？爆发这些事件的基本原因何在？辛稼轩巡回往复于这些地区，察视询访为日既久之后，对于这两个问题得到了具体的答案。他在一一七九年任湖南转运副使时，上书给宋孝宗，对当时农民的疾苦之所在，亦即不断爆发小规模武装暴动的基本原因之所在，作了如下的描述和分析：

自臣到任之初，见百姓遮道自言嗷嗷困苦之状。臣以谓斯民无所愬，不去为盗，将安之乎？臣一一按奏，所谓诛之则不可胜诛。臣试为陛下言其略：陛下不许多取百姓斗面米，今有一岁所取反数倍于前者；陛下不许将百姓租米折纳见钱，今有一石折纳至三倍者。并耗言之，横敛可知。陛下不许科罚人户钱贯，今则有旬日之间追二三千户而科罚者；又有已纳足租税而复科纳者；有已纳足、复纳足，又诬以违限而科罚者。有违法科卖醋钱、写状纸、由子、户帖之属，其钱不可胜计者。军兴之际，又有非军行处所，公然分上中下户而科钱，每都保至数百千者。有以贱价抑买、贵价抑卖百姓之物，使之破荡家业，自缢而死者。有二、三月间便催夏税钱者。其他暴征苛敛，不可胜数。然此特官府聚敛之弊尔；流弊之极，又有甚者：州以趣办财赋为急，县有残民害物之政而州不敢问；县以并缘科敛为急，吏有残民害物之状而县不敢问；吏以取乞货赂为急，豪民大姓有残民害物之罪而吏不敢问。故田野之民，郡以聚敛害之，县以科率害之，吏以取乞害之，豪民大姓以兼并害之，而又盗贼以剽杀攘夺害之，臣以谓“不去为盗将安之乎”，正谓是耳。且近年以来，年谷屡丰，粒米狼戾，而盗贼不禁乃如此，一有水旱乘之，臣知其弊有不可胜言者。民者国之根本，而贪浊之吏迫使为盗，今年剿除，明年扫荡，譬之木焉，日刻月削，不损则折。臣不胜忧国之心，实有私忧过计者。欲望陛下深思致盗之由，讲求弭盗之术，无恃其有平盗之兵¹⁰。

辛稼轩是南宋统治阶级当中的一员，尽管他的目的是为了巩固南宋王朝的统治，但他毕竟还能揭露了当时社会的矛盾。这在当时的统治阶级当中，虽还不能说绝无而仅有，但也实在不是很多的。

辛稼轩任湖南转运副使不久，即改知潭州兼湖南安抚使。一一八〇年春，他下令给湖南路的各州郡，动用官仓中所存粮食，大募民工，浚筑陂塘。这样做，一则可以在青黄不接的时候解决一部分饥民的问题；二则陂塘修成便可使一路农田大得灌溉之利¹¹。在同一年内，他还创置了一支二千五百人的飞虎军，战马铁甲，一应俱全。只是在修造营栅时候，适逢雨季，所需要的二十万片瓦无法烧造，辛稼轩下令给长沙城内外的居民，要每家供送二十片瓦，限两日内送往营房基地，当即付与瓦价一百文。所需瓦片在两天内便如数凑足。为了扩展道路，所需石块数量也很大，辛稼轩调发在押的囚徒到长沙城北驼嘴山去开凿，按照各人罪情轻重，规定其所应供送石块数目，作为赎罪代价。石块也在短期内如数凑¹²。一一八一年，辛稼轩改知隆兴府兼江南西路安抚使，其时江西各地正遭逢严重旱灾，他到任之后，立即在各州县的大街要道上张贴出八个大字的布告：“闭粜者配，强籴者斩。¹³前一句是逼迫囤积粮米的人家必须把它粜卖出来，后一句则是严禁缺粮人家向囤粮户强行劫夺，反映了辛稼轩官僚地主阶级的反动立场。但这一简捷了当的措施，在当时也收到一定的效果，甚至到元、明、清诸代也还被流传为救荒史上的佳话。

辛稼轩从巩固南宋王朝的统治出发，揭露和批评了南宋小朝廷对外妥协求和、对内横征暴敛压榨人民的做法。一二〇三年，他六十四岁，被起用为知绍兴府兼浙江东路安抚使，他到任后就向宁宗皇帝奏陈本路害农最甚的六件事，请求明令停罢，并着各路的监司和朝内监察人员纠察，凡州县官吏犯有这类害农罪行的，即加弹劾罢免。其所举六事之一，便是：“输纳岁计有余，又为折变，高估趣纳，以饱私囊。¹⁴

从上举事例，可以看出：辛稼轩的作风是，勇往直前，果决明快；在他作地方官的时期内，他比较关心下层人民在生活和生产等方面的问题，对他们的疾苦病痛根源具有一定程度的理解，而且也曾经实行了一些有利于农业生产的措施。像他这样的一个地方官，在历史上应该给予一定的地位和适当的评价。





三、论稼轩词


辛稼轩一生所写作的歌词，为数很多，流传到现今的只是其中的一部分，共还有六百二十多首，在现存两宋词人的作品当中，是数量最多的一家。就辛稼轩所写作的这些歌词的形式和它的内容来说，其题材之广阔，体裁之多种多样，用以抒情，用以咏物，用以铺陈事实或讲说道理，有的“委婉清丽”，有的“秾纤绵密”，有的“奋发激越”，有的“悲歌慷慨”，其丰富多彩也是两宋其他词人的作品所不能比拟的。

然而，辛稼轩之所以比两宋其他词人获得更高的声誉，其所以在我国文学史上应该占有崇高的地位，上述诸端虽也都是重要原因，而其最主要的原因却还别有所在。

摆在南宋人民面前的历史课题和斗争任务，主要的是以下两个：一个是，不但要能抵抗得住女真的兵马，使其不至再随时南侵，而且要更进一步，把女真贵族在中原和华北的统治根本推翻。这一历史使命，就是从南宋统治阶级的根本利益来看，为求解除严重的军事威胁，也同样是绝对必要的。在辛稼轩的心目中，也只有统治阶级可能把全国的力量加以组织和引导，才可望把这一任务胜利完成。另一个是，对于南宋政权的专制淫威和苛暴剥削，必须给以强有力的打击、反抗，以求能把下层人民自身的生活和生产条件稍加改善。

假如我们承认，一个优秀的文艺作家，不会不关心其祖国的前途和命运，不会不积极投身到时代的漩涡中去；假如我们承认，优秀的文学艺术作品，必须能反映它那时代的主要社会矛盾及其他现实问题；那么，南宋一代的文人学士们所应加以揭发或暴露、描绘或歌颂的，便只应当以与上述问题有关的事项为其主题和主体，而不应当是此外的其他任何东西。然而，南宋一代的文人学士们，一部分则钻到“理学”的领域中去，虽也揭櫫出“民胞物与”的口号，却把与“民”与“物”最密切相关的一些事全不加以理会，甚至把理财、用兵等事也全鄙为俗务，不屑一顾，终日只是玩弄概念，故作玄虚，借口于修身养性、正心诚意，实际上只是以此作为逃避现实的桃花源。还有一部分，则又只把目光和心力全都贯注在猥琐庸俗的个人生活上面，吟风弄月，留连光景，在其作品中所描述、所表现的，只是社会生活当中一些次要的乃至全无重要意义的节目，例如良辰美景、离愁别恨之类。词藻虽或有巧拙美丑之不同，情致却大都颓废低沉，是只可供清客贵妇人们浅斟低唱、娱情解闷之用的，全然缺乏生命力的一些靡靡之音。虽是写在漫天烽火的紧张斗争年代，其中却显现不出丝毫的战斗紧张气氛。

真正能够集中表现当时人民反抗民族压迫的愿望和要求，因而也就成为南宋文坛上的中流砥柱的，是陆放翁和辛稼轩等人。

辛稼轩既然是当时民族斗争战线上的一员战士，是一个始终很英勇地参加这一火热斗争的人，平生又“以气节自负，以功业自许”，以这样的一个人而借歌词作为“陶写之具”，他的歌词就必然和那一时代的现实有着密切的联系。这种与社会现实的密切关联，在辛稼轩的作品当中具体表现为以下各种特点：

第一，辛稼轩对于侵占了中原和华北的女真统治者具有强烈的仇恨感，具有要复仇雪耻的强烈愿望，因而，充盈于他的各个时期和各种形式的作品之内的，是一种跃然纸上的壮健奋发的积极进取精神。他以报仇雪耻、整顿乾坤的事业自勉，也经常以此策励他的朋辈。例如，当他守滁州时，曾在一次登楼远眺时触景生情，因而写成一首声声慢以见意：

今年太平万里，罢长淮千骑临秋。凭栏望：有东南佳气，西北神州。

对于做建康留守的史正志，他鼓励他说：

袖里珍奇光五色，他年要补天西北。（满江红）

对于做宰相的叶衡，他鼓励他说：

好都取山河献君王，看父子貂蝉，玉京迎驾。（洞仙歌）

对于一个要到汉水流域赴任的人，他策勉他说：

汉水东流，都洗尽髭胡膏血。人尽说，君家飞将，旧时英烈：破敌金城雷过耳，谈兵玉帐冰生颊。想王郎结发赋从戎，传遗业。（满江红）

在饯送张坚去守汉中时，他首先想到汉中是西汉肇兴王业的地方，在当前，岂不也是进取关中的大好基地吗？他因而写成木兰花慢一首以示此意：

汉中开汉业，问此地，是耶非？想剑指三秦，君王得意，一战东归。

然而他所面对的现实情况，却又不能不使他有所感慨：

落日胡尘未断，西风塞马空肥！

当郑汝谐在知信州任上被宋孝宗召见时，他赋词相送，加以鼓舞，说道：

闻道是：君王着意，太平长策。此老自当兵十万，长安正在天西北。（满江红）

对于具有高度爱国热情而却始终不得其用的陈亮，他更怀着无限敬爱和同情，特地“赋壮词以寄之”：

醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。 　马作的卢飞快，弓如霹雳弦惊。了却君王天下事，赢得生前身后名。可怜白发生！（破阵子）

第二，南宋的统治集团中人，既大都是文恬武嬉，沉迷于醉梦腐朽的生活当中，而一般飘浮在社会上层的文人学士，又大都寄情于声色，或把时光消磨在玩弄虚玄概念上。对于这样的政风和士习，辛稼轩在其痛心和憎恨之余，便时常在其歌词当中给予一些泼辣尖锐的批评和抗议，冷讽和热嘲。例如，他的“休去倚危栏，斜阳正在，烟柳断肠处”之句，寓意虽并不十分显露，然已使得宋孝宗大不高¹⁵；为庆祝韩元吉的寿辰而作的水龙吟，则很明显地是借王衍作为南宋统治集团和社会上层人物的替身而痛加指斥了：

渡江天马南来，几人真是经纶手？长安父老，新亭风景，可怜依旧！夷甫诸人，神州沉陆，几曾回首？算平戎万里，功名本是，真儒事，公知否？

一般“骚人墨客”只把离愁别恨、儿女情怀作为抒写的主题，而整个国家、民族所遭遇到的严重灾难和深仇大恨，却几乎在他们的作品内容中占不到地位，辛稼轩也在歌词中对此有所责问：

今古恨，几千般，只应离合是悲欢？江头未是风波恶，别有人间行路难！（鹧鸪天）

他自己，被南宋政府长时期投置闲散之地，有时虽也勉强找一些话语来开解自己，说什么：

万事到白发，日月几西东。羊肠九折歧路，老我惯经从。竹树前溪风月，鸡酒东家父老，一笑偶相逢。此乐竟谁觉？天外有冥鸿。（水调歌头）

而他的真情实况，却老是在殷切地系念着国家民族兴亡的大问题，他的愁和恨也全都集中在这里：

近来愁似天来大，谁解相怜？谁解相怜？又把愁来做个天。　都将今古无穷事，放在愁边。放在愁边，却自移家向酒泉。（丑奴儿）

他对自己之壮志难伸、之被人随意摆布，也常常在歌词当中以讽刺、牢骚语句表示愤慨：

绿涨连云翠拂空，十分风月处，著衰翁。垂杨影断岸西东。君恩重：教且种芙蓉！（小重山）

还自笑，人今老。空有恨，萦怀抱。记江湖十载，厌持旌纛。瓠落我材无所用，易除殆类无根潦。（满江红）

不念英雄江左老，用之可以尊中国。叹诗书万卷致君人，翻沉陆。（满江红）

壮岁旌旗拥万夫，锦襜突骑渡江初。燕兵夜娖银胡䩮，汉箭朝飞金仆姑。 　追往事，叹今吾：春风不染白髭须。却将万字平戎策，换得东家种树书。（鹧鸪天）

不向长安路上行，却教山寺厌逢迎。味无味处求吾乐，材不材间过此生。（鹧鸪天）

难道此生将终于再得不到为国家、为民族、为生民而效命的机会了吗？在实在感到不能忍耐时，他便再借歌词来抒发这种郁闷情怀：

笑吾庐，门掩草，径封苔。未应两手无用，要把蟹螯杯。说剑论诗余事，醉舞狂歌欲倒，老子颇堪哀。白发宁有种，一一醒时栽。（水调歌头）

老去浑身无著处，天教只住山林。百年光景百年心。更欢须叹息，无病也呻吟！（临江仙）

第三，辛稼轩不但在仕宦期内能注意下层人民的疾苦，采取一些为他们兴利除害的措施，在其歌词当中，也常常流露出对农民问题的关切。谷物的丰收或歉敛，农夫的愁眉或笑语，便常是他所注意的。例如，在他的一首浣溪沙词中就有这样的几句描述：

父老争言雨水匀。眉头不似去年颦。殷勤谢却甑中尘。

对于正在仕宦途中的友朋，辛稼轩也总是劝勉他们要关心国计民生，注意发展农业生产。例如，在饯送郑如崈去做衡州守的席上所赋水调歌头有句云：

文字起骚雅，刀剑化耕蚕。看使君，于此事，定不凡。莫信君门万里，但使民歌五袴，归诏凤凰衔。

有的朋友如果真地这样做到了，他便加以歌颂。例如，他在信州守王桂发离职时所赋水调歌头有句云：

我辈情钟休问，父老田头说尹，泪落独怜渠。秋水见毫发，千尺定无鱼。

在信州通判黄某离职时所赋玉楼春有句云：

往年巃嵸堂前路，路上人夸通判雨。去年拄杖过瓢泉，县吏垂头民叹语。

第四，这才应当谈到本节开端处所提及的那一特点：辛稼轩不但把词用来咏物、抒情，而且用以写景、叙事，用以寄感慨，发议论。唯其能够随歌咏和抒写对象之不同而随心所欲地运用各种曲调，故就稼轩词的体裁和形式而论，也都是脱落蹊径、不主故常的，其繁富多样也遂为南宋其他词人之所不能比拟。再则，他虽是在戎马仓皇之中成长起来的，但他阅读的书籍十分广博，记忆力也很强。特别是在闲居上饶、铅山期内，插架书籍甚多，可以经常地出则“搜罗万象”，入则“驰骋百家¹⁶，胸中遂也贮有万卷之富。所以在他写作歌词时候，能把经史百家随心如意地驱策在他的笔下，因此，使用典故之多，也成为稼轩词的一个很突出的特点。凡此诸处，都可以体现出稼轩词在艺术、技巧方面的卓越成就。

综括上述诸事，即：辛稼轩对国家和民族存亡的深切忧虑，对祖国大好河山的无限热爱，对沦陷在金人铁骑下中原地区的乡土和人民的缅怀和同情，对南宋政府腐朽统治、卖国行径的指责和讽刺，对自己壮志难酬的满腔悲愤，以及他的博学多闻，作品题材之广阔与体裁之多种多样，更通过他的圆熟精练的艺术手法表达出来，这种种条件合拢在一起，就使得稼轩词充满了生动深厚的现实内容，具有洪亮的声响和充沛的感染力量。从南宋以来，虽即有人以为稼轩词豪放雄浑，非词家正宗，但同时也就有人为之辩解，以为若不如此，而单在“风情婉娈”方面兜圈子，“则亦不足以启人意¹⁷。我是完全同意后一种议论的。正是因为辛稼轩开拓了歌词的领域，才使他能够异军特起，“于剪红刻翠之外别立一宗¹⁸的。也正因为如此，当辛稼轩在世之时，他的词就已成为一般具有爱国思想的文人写作歌词时争相摹拟的榜样，他的朋辈更直接受到他的影响，因而也写出了不少慷慨激越的篇章。在辛稼轩去世之后，涵蕴在他的作品中的这种振聋发聩、唤醒战斗精神的雄伟力量，对后代读者也继续起着启迪和鼓舞作用。

以上所论，是只指稼轩词中最具有特色、最富有代表性的一部分而言，是只指其中反映辛稼轩爱国思想的那一部分精华而言，而不是说全部稼轩词都是合于上举诸条件的。在稼轩词中，还有很多首是写得“情致缠绵、词意婉约”的。这一部分，正因其符合于词家之所谓正宗的作风，它们的好处，也就和当时一般词人的作品没有本质上的差别了。历来谈及此事的，多举“晚春”的祝英台近一首为证，以为“此曲昵狎温柔，魂销意尽，才人伎俩真不可测”。实则属于这一类的单纯抒情作品，在稼轩词中是还可以举出许多首的，这在范开第一次编刊稼轩词时就已在序文中说，其中有许多是“清而丽、婉而妩媚”的了。这部分作品只足说明：所谓正宗词人的长技者，在以豪放雄浑著名的辛稼轩的笔下，不但并不短缺，较之别人且竟是更能优为之的。然而，不论怎样，稼轩词之所以可贵，却毕竟不在这一方面。另外，稼轩词中也有一些意兴颓唐、意境凡近的篇章，这些词历来不曾受到重视，不曾发生过多少影响，在我们，也姑且置之于存而不论之列吧。

最后，我要征引宋人的一段笔记，通过其中一件故事来看取辛稼轩的创作态度。岳珂 桯史中的稼轩论词条记一事说：

稼轩以词名。每燕，必命侍姬歌其所作。特好歌贺新郎一词。自诵其警句曰：“我见青山多妩媚，料青山见我应如是。”又曰：“不恨古人吾不见，恨古人不见吾狂耳。”每至此，辄拊髀自笑，顾问座客何如，皆叹誉如出一口。既而又作一永遇乐，序北府事。首章曰：“千古江山，英雄无觅、孙仲谋处。”又曰：“寻常巷陌，人道寄奴曾住。”其寓感慨者则曰：“可堪回首，佛狸祠下，一片神鸦社鼓。凭谁问：廉颇老矣，尚能饭否？”特置酒，召数客，使妓迭歌，益自击节。遍问客，必使摘其疵，逊谢不可。客或措一二辞，不契其意，又弗答，然挥羽四视不止。余时年少，勇于言。偶坐于席侧，稼轩因诵启语，顾问再四，余率然对曰：“待制词句，脱去今古轸辙……童子何知，而敢有议？然必欲如范文正以千金求严陵祠记一字之易，则晚进尚窃有疑也。”稼轩喜，促膝亟使毕其说。余曰：“前篇豪视一世，独首尾二腔警语差相似。新作微觉用事多耳。”于是大喜，酌酒而谓座中曰：“夫君实中予痼！”乃味改其语，日数十易，累月犹未竟。其刻意如此。

由此可见，辛稼轩的学识尽管博洽，才气尽管磅礴，而他的作品，却大都是经过千锤百炼的工夫才得完成，并不是灵感一到即率尔操笔、一挥而就的。

邓广铭

一九六一年十二月三日，

改旧作于北京大学之朗润园





【注】


¹美芹十论 观衅第三。

²刘克庄 后村大全集卷九十八辛稼轩集序。

³陆游 剑南诗稿卷五十七送辛稼轩殿撰造朝诗。

⁴刘宰 漫塘文集卷十五贺辛待制弃疾知镇江启。

⁵李心传 建炎以来朝野杂记乙集卷十八丙寅淮汉蜀口用兵事目。

⁶程珌 洺水集（嘉靖本）丙子轮对劄子之二。

⁷刘过 龙洲集呈稼轩诗有“精神此老健于虎，红颊白须双眼青”句。陆游 剑南诗稿卷八十寄赵昌甫诗亦有“君看幼安气如虎一，病遽已归荒墟”句。

⁸谢枋得 叠山集卷七祭辛稼轩先生墓记。

⁹周孚 蠹斋铅刀编卷廿三滁州奠枕楼记。崔敦礼 宫教集卷六，代严子文作滁州奠枕楼记。

¹⁰辛稼轩诗文钞存，淳熙己亥论盗贼札子。

¹¹辑本宋会要稿水利四。

¹²参据宋史辛弃疾传和罗大经 鹤林玉露卷十二临事之智条。

¹³宋史 辛弃疾传。

¹⁴马端临 文献通考 田赋考五。

¹⁵罗大经 鹤林玉露卷四辛幼安词条。

¹⁶刘宰 漫塘文集卷十五贺辛待制弃疾知镇江启。

¹⁷陈模 怀古录卷中论稼轩词条。

¹⁸四库全书总目提要 词曲类稼轩词条。





【附记】


每当我重阅略论辛稼轩及其词一文时，对文末引录的那条岳珂 桯史的记载，总感觉颇有问题。原因是，岳珂在这条记事中一，则说稼轩“特好歌贺新郎一词，自诵其警句”云云；再则说“既而又作一永遇乐序北府事”云云。

我在熟读之后，越来越感到费解的是：稼轩既然认为岳珂的意见“实中予痼”（打中了“掉书袋”的要害），从而重加玩味，进行改写，天天琢磨，然而经过累月修改的刻意经营，这几句词究竟改成什么样的结果了呢？根据现在（应当说是从南宋一直流传到现在的）所能看到的不只一种版本的稼轩词来说，我们得出的答案只有一个，那就是：其实是原封未动，连一个字也没有改。

这究竟是怎么一回事呢？难道岳珂此段记事完全是在扯谎吗？我在此不无遗憾地说，铁一般的事实，证明岳珂确实是为了炫示自身如何受到辛稼轩的重视，而特地写此一段扯谎文字的。

岳珂的著作，除桯史外还有好几种，其中最重要的则是他所编撰的金佗稡编和金佗续编。稡编中的鄂王行实编年和吁天辨诬录都是出自他的手笔，他却不顾史实真相，只为发挥其孝子慈孙的用心，而为岳飞编造了许多嘉言懿行，采取了决非历史学者所应采取的态度与手法。准此而推论之，则他在桯史中的这段记载之不够真实，更决非出于我的武断了。

至于稼轩词之具有千锤百炼的工夫，从各种版本的稼轩词集中同一首词之间而多有不同的字句，即可得知一些消息，正无须用岳珂的这段记事来作证，特别是在我既已察知其确为谎言之后。然而我之所以不把前文的最后一段断然删去者，则是因为，不论在我发表前篇文字的前或以后，引用桯史这段记事而论述辛词者，都大有人在，可见误信岳珂此言者正复不少。因特不删去前文的尾巴，而就此论证其纯属岳珂捏造的谎言，借以袪除受误于岳珂者之惑云。

邓广铭

写于一九九一年三月十六日





例言


一、辛词刊本，系统凡二·曰四卷本，其总名为稼轩词，而分甲乙丙丁四集。今可得见者有汲古阁影宋钞本，吴讷 唐宋名贤百家词本。曰十二卷本，名曰稼轩长短句，今可得见者有元 大德己亥广信书院刊本，明代王诏校刊、李濂批点本，汲古阁刊宋六十名家词本，清末王氏四印斋刻本。兹编即依据上述各本，汇合比勘，益以法式善 辛启泰所辑辛词补遗，及自永乐大典、清波别志、草堂诗余等书中辑得之诸首，共得词六百二十六首。

一、法式善 辛启泰所辑词补遗，为词凡三十六首。据云皆辑自永乐大典者。其中见于四卷本及广信书院本者共六首，误收朱希真 樵歌者二首。所余之二十八首，就其题中所涉及之人地事迹考求，与辛氏事历多不能吻合，疑其间误收者尚多，以无可确证，姑录而存之。

一、赵斐云 万里先生曾取黄昇 花庵词选、赵闻礼 阳春白雪、 陈沂孙 全芳备祖，以及草堂诗余、翰墨全书等，与四卷本及四印斋本雠校一过。兹编各词校语，多有就赵先生校本中移录者。各词正文之取舍从违，只随文义而定，并不专主一本。其间若有弃取失当之处，读者仍可就词后校语自行斟酌。

一、广信书院之十二卷本，为辛氏身后所刊布，其中所收词视四卷本为多，字句既多所改定，而题语亦较详明，兹编各卷各词字句，依从斯本之处为独多。故凡从四卷本某集，或从其他某书者，均于校语中详为标举；凡从广信书院本者，则唯举他书异文而不云兹从某本，借免辞费。其属于广信书院本系统之诸刊本，相互间如有歧异，亦各分别列举。

一、辛词囊括经史，贯穿百家，郑 笺未作，读者致憾。近年以来，应此需求而成书者，有已刊之梁启勳 稼轩词疏证及未刊之郑骞 稼轩词校注。两书作者于辛氏生平事历均未加考求，故征事均极疏陋，编次亦俱失伦序。治丝愈棼，取义云何。爰不揣谫陋，妄为此作。虽疑文剩义，所在多有，究未能尽惬于私衷；而时事古典，贯串证发，亦或不无一善之可取也。

一、兹编参考所及，范围虽广，而所偏重者则为宋 元二代之史籍、文集、志乘、笔记之属。诸书中之记载，凡直接或间接足以考明辛氏友辈之事迹者，莫不尽量搜采，而其间亦有绝难者在：朋辈相称，不以官职，则以字号，而史籍志乘之著录体例，则多直书姓名，不称字衔。彼此歧出，并合为难。即如见于水调歌头（折尽武昌柳阕）题中之周总领，使非先由宋会要中考知其时总领两湖饷事之人，则于八闽通志中所载周嗣武之事历必致等闲滑过；嗣后即将姓名考知，又必茫然不记何书曾记其事历。似此类者，势不得不回环翻读各书。凡其因翻检之不周、回环之未至而致遗漏者，深愿今后能续有所获，加以补正。

一、兹编之注释，唯以征举典实为重。其在词藻方面，则融经铸史、驱遣自如，原为辛词胜场之一，故凡其确为脱意前人或神化古句者，亦皆为之寻根抉原，注明出典；至如字句之训诂以及单词片语之偶与古作相合者，均略而不注。

一、明悉典实则词中之涵义自见，揆度本事则作者之宅心可知。越此而往，举凡凿空无据之词，游离寡要之说，所谓“只谓搅心，胡为析理”者，兹编概不阑入。宁冒释事忘意之讥，庶免或臆或固之失。

一、关于辛词之编年，梁任公 启超所编辛稼轩先生年谱中拟有“编年词略例附说”云：“全集词题中记某年作者仅十九首，词句中可证明为某年作者亦仅二十余首。但先生历年宦迹及家居年分略可考定，其中当然有有疑问者，但上下亦不过一两年间。故题中句中地名，多足为编年之助。在某地所与往还唱和之人，分别部居亦十得五六，故人名又可为编年之助。又，宋四卷本之稼轩词甲乙丙丁集，虽非纯粹编年，然甲集为先生门人范开手编，有淳熙戊申（十五年）元日自序，则所收诸作断无在丁未除夕以后者可知。乙丙丁集编成年月虽无考，然以吾钩稽所得，则乙集无帅闽以后作，丙丁集无帅越以后作，几可认为绝对的原则。甲乙集时代颇分明，丙丁集则通各时代皆有。略以此本画出一时代的粗线，然后将各时代游宦或家居时之地与人互相证勘，其年分明确者隶于本年，不甚明确者则总载或附录于某地宦迹之末一年，则虽不敢谓为正确之编年，然失之亦不远矣。”今按，梁氏所举各例，如谓甲集无丁未除夕以后之作，乙集无帅闽以后之作等，均未为精当；然其所定区划年限之方法则甚是。兹编之编年及汇列年分不甚明确诸词，大体均以梁氏所提出之方法为准则。比核史文，引据时事，苦心精力，所费至多。虽其中未能斗榫合键、与夫为求详审转失穿凿者，必所难免，唯是驾空骋词，既所未敢，则即容有扞格纰漏之处，亦或不至过甚过多也。

一、兹编与拙撰辛稼轩年谱，互为表里。辛氏一生之仕历行实，为是编所不能包举者，均详见年谱之内。即对一事一人之考求，彼此亦互有详略。读其书须知其人，读者幸取相参稽。

一、兹编自着手迄于完成，为时凡两年以上。其间关于体例之商酌，资料之搜讨，书籍之通假以至注文之更定等事，所受益于赵斐云、夏瞿禅承焘两先生者至多，铭感不忘，书志谢忱。

邓广铭

一九四〇年春，

于昆明靛花巷





卷一 江、淮、两湖之什





汉宫春

立春日





春已归来，看美人头上，袅袅春幡。无端风雨，未肯收尽余寒。

年时燕子，料今宵梦到西园。浑未办黄柑荐酒，更传青韭堆盘？

却笑东风从此，便薰梅染柳，更没些闲。闲时又来镜里，转变朱颜。

清愁不断，问何人会解连环。生怕见花开花落，朝来塞雁先还。





【校】


〔题〕广信书院本无“日”字，兹从四卷本丙集。阳春白雪二引无题。





【笺注】


〔春幡〕岁时风土记：“立春之日，士大夫之家，剪裁为小旙，或悬于家人之头，或缀于花枝之下。”

〔浑〕全。

〔黄柑、青韭〕苏轼 立春日小集呈李端叔诗：“辛盘得青韭，腊酒是黄柑。”王十朋集注引赵次公曰：“故事：立春作五辛盘。以黄柑酿酒，乃‘洞庭春色’也。”按：韭为五辛之一。又，苏轼洞庭春色诗，题下有小引云：“安定郡王以黄柑酿酒，谓之‘洞庭春色’，色香味三绝，以饷其犹子德麟。德麟以饮予。为作此诗。”

〔更〕何能再。

〔薰梅染柳〕李贺 瑶华乐诗：“玄霜绛雪何足云，薰梅染柳将赠君。”

〔闲时二句〕秦观 千秋岁谪虔州作：“日边清梦断，镜里朱颜改。”

〔解连环〕战国策 齐策六：“秦昭王尝遣使者遗君王后玉连环，曰：‘齐多智，而解此环不？’君王后以示群臣，群臣不知解，君王后引锥椎破之，谢秦使曰：‘谨以解矣。’”





【编年】


此词当作于稼轩南归后之第一个立春之日。今查绍兴三十二年腊月二十二日（公元一一六三年一月二十八日）立春，时宋孝宗受禅即位已及半年，其改元隆兴则犹在七日之后也。时稼轩居于京口。





满江红

暮春





家住江南，又过了清明寒食。花径里一番风雨，一番狼籍。红粉暗随流水去，园林渐觉清阴密。算年年落尽刺桐花，寒无力。

庭院静，空相忆。无说处，闲愁极。怕流莺乳燕，得知消息。尺素如今何处也？彩云依旧无踪迹。谩教人羞去上层楼，平芜碧。





【校】


〔题〕广信书院本无，兹从四卷本乙集。

〔红粉句〕四卷本作“流水暗随红粉去”。

〔刺桐〕广信书院本误作“拆桐”，兹从四卷本等。

〔彩云〕王诏校刊本及四印斋本作“绿云”。





【笺注】


〔暗随流水〕秦观 望海潮 洛阳怀古：“无奈归心，暗随流水到天涯。”

〔尺素〕古乐府饮马长城窟行：“客从远方来，遗我双鲤鱼。呼童烹鲤鱼，中有尺素书。”

〔彩云〕李白 凤凰曲：“影灭彩云断。”





【编年】


隆兴二年（一一六四）作于江阴。——隆兴元年夏，宋 孝宗采纳张浚之建议，对金发动军事进攻，在初战小捷之后，金方以重兵反击，符离之役，宋师全军溃退。据此词前片起句，知其作于南归后之第二个暮春。其下之“一番风雨，一番狼籍”，盖即暗指符离之惨败而言。其时稼轩正在江阴军签判任上。





水调歌头

寿赵漕介庵





千里渥洼种，名动帝王家。金銮当日奏草，落笔万龙蛇。带得无边春下，等待江山都老，教看鬓方鸦。莫管钱流地，且拟醉黄花。

唤双成，歌弄玉，舞绿华。一觞为饮千岁，江海吸流霞。闻道清都帝所，要挽银河仙浪，西北洗胡沙。回首日边去，云里认飞车。





【笺注】


〔赵介庵〕韩元吉 南涧甲乙稿卷二十一直宝文阁 赵公墓志铭：“吾友赵德庄……讳彦端，德庄其字也。于宣祖皇帝为八世孙。……年十七应进士举，遂登绍兴八年礼部第。主临安府 钱塘县簿，公卿贵人争识之。声名籍甚。……除直显谟阁，为江南东路计度转运副使。……以小疾得主管台州 崇道观。余干号佳山水，所居最胜。日与宾客觞咏自怡，好事者以为有旷达之风。……享年五十有五，卒以淳熙二年七月四日。……其所为文，类之为十卷，自号介庵居士集云。”

〔渥洼〕汉书 武帝纪：“元鼎四年六月，得宝鼎后土祠旁，秋，马生渥洼水中，作宝鼎 天马之歌。”李斐注：“南阳 暴利长屯田敦煌界，数于此水旁见群马，中有奇者，举凡马异，来饮此水，利长久之收得其马，献之，欲神异此马，云从水中出。”杜甫 遣兴诗：“君看渥洼种，态与驽骀异。”

〔落笔句〕温庭筠 秘书省有贺监知章题诗笔力遒健风尚高远拂尘寻玩因此有作：“出笼鸾鹤归辽海，落笔龙蛇满坏墙。”

〔钱流地〕新唐书 刘晏传：“诸道巡院皆募驶足，置驿相望。四方货殖低仰，及它利害，虽甚远，不数日即知。是能权万货重轻，使天下无甚贵贱而物常平，自言如见钱流地上。”

〔双成〕相传有仙女名董双成，为西王母侍女，炼丹宅中，丹成得道，自吹玉箫，驾鹤升去。汉武内传：“王母命侍女董双成吹云和之笙。”

〔弄玉〕列仙传：“萧史者，秦穆公时人，善吹箫。穆公女弄玉好之，公妻焉。弄玉日就萧史学箫作凤鸣，感凤来止，一旦夫妻同随凤飞去。”

〔绿华〕真诰 运象篇：“萼绿华者，自云是南山人，女子，年可二十上下，青衣，颜色绝整。以升平三年十一月十日夜降羊权家，授权尸解药，并诗一篇，火浣布手巾一方，金玉条脱各一枚。”按：本事词称赵彦端居京口时，风轩月馆，名妓艳姬，倍于他所，人皆以群仙目之，其中最胜者十人，曾为之各赋鹧鸪天词。稼轩此数句援董双成等女仙三人，盖亦所谓“以群仙目之”也。

〔流霞〕论衡 道虚篇：“河东 项曼斯好道学仙，委家亡去，三年而返。曰：‘去时有数仙人，将我上天，离月数里而止。居月之旁，其寒凄怆。口饥欲食，辄饮我流霞一杯。每饮一杯，数月不饥。’”

〔清都〕列子 周穆王篇：“清都紫微，钧天广乐，帝之所居。”

〔要挽二句〕杜甫 洗兵马：“安得壮士挽天河，净洗甲兵长不用。”李白 永王东巡歌：“为君谈笑净胡沙。”

〔日边〕喻朝廷。

〔飞车〕帝王世纪：“奇肱氏能为飞车，从风远行。”





【编年】


乾道四年（一一六八）九月。——据赵公墓志铭及景定建康志，赵氏于乾道三年冬至五年春领江东漕事，其时稼轩亦正通判建康，此词必即是时所作。丘崈 文定公词“为赵漕德庄寿”之水调歌头一阕，后章云：“记长庚，曾入梦，恰而今。枨黄橘绿，可人风物是秋深。九日明朝佳节，得得天教好景，供与醉时吟。从此寿千岁一岁一，登临。”据知赵氏生辰当在重阳节前一二日与此词，“醉黄花”句亦正相符也。





浣溪沙

赠子文侍人，名笑笑





侬是嵚崎可笑人，不妨开口笑时频。有人一笑坐生春。

歌欲颦时还浅笑，醉逢笑处却轻颦。宜颦宜笑越精神。





【笺注】


〔子文〕稼轩有与严子文唱和之水调歌头一阕，崔敦礼 宫教集有代严子文作之奠枕楼记，知此子文当即严子文。鲍廉 重修琴川志：“严焕字子文，登绍兴十二年第。调徽州 新安教授，通判建康府，知江阴军，迁太常丞，出为福建市舶，终朝奉大夫。焕长于书，笔法尤精。”

〔侬是句〕晋书 桓彝传：“桓彝字茂伦，雅为周所重，尝叹曰：‘茂伦嵚崎历落，固可笑人也。’”按，此词所赠者既名笑笑，故每句皆着一笑字。

〔开口笑〕庄子 盗跖：“其中开口而笑者，一月之中不过四五日而已矣。”杜牧 九日齐山登高诗：“尘世难逢开口笑，菊花须插满头归。”

〔坐生春〕韩愈 酒中留上襄阳李相公诗：“银烛未消窗送曙，金钗半醉座生春。”





【编年】


乾道四年或五年（一一六八或一一六九）。——据景定建康志，严子文于乾道二年至五年通判建康府，四年，稼轩与为同官，其后二人行踪差池，因疑此词作于此二年内。





满江红

建康史帅致道席上赋





鹏翼垂空，笑人世苍然无物。又还向九重深处，玉阶山立。袖里珍奇光五色，他年要补天西北。且归来谈笑护长江，波澄碧。

佳丽地，文章伯。金缕唱，红牙拍。看尊前飞下，日边消息。料想宝香黄阁梦，依然画舫青溪笛。待如今端的约钟山，长相识。





【校】


〔题〕“史帅致道”四卷本甲集作“史致道留守”。

〔又还〕四卷本作“还又”。

〔青溪〕广信书院本作“清溪”，兹从四卷本。





【笺注】


〔史帅致道〕乾隆 扬州志卷二十八人物门：“史正志字志道，绍兴二十一年进士。丞相陈康伯荐于朝，除枢密院编修。……高宗视师江上，上恢复要览五篇。车驾驻建康，言三国 六朝形势与今日不同，要当无事则都钱塘，有事则幸建康。诏下集议，从之。寻除司农寺丞。孝宗即位，除度支员外郎。后因论左帑南库西库窠名差互，忤时相，以散官谪永州，寻复原官。除右文殿修撰知静江府，未赴而罢。后归老姑苏，号吴门老圃。有建康志、菊谱。”景定建康志卷十四建炎以来年表：“乾道三年九月二十四日，左朝奉郎充集英殿修撰史正志知府事，兼沿江水军制置使兼提举学事。乾道六年二月二十二日改知成都府。”

〔鹏翼〕庄子 逍遥游：“有鸟焉，其名为鹏，背若泰山，翼若垂天之云。”

〔九重〕楚辞 九辩：“君之门以九重。”

〔山立〕乐记：“总干而山立。”

〔袖里二句〕史记 补三皇本纪：“女娲氏末年，诸侯有共工氏，与祝融战，不胜而怒，乃头触不周山崩，天柱折，地维缺，女娲乃炼五色石以补天，断鳌足以立四极，聚芦灰以止滔水，以济冀州。于是地平天成，不改旧物。”淮南子 天文训：“昔者共工与颛顼争为帝，怒而触不周之山，天柱折，地维绝。天倾西北，故日月星辰移焉；地不满东南，故水潦尘埃归焉。”

〔佳丽地〕谢朓 入朝曲：“江南佳丽地，金陵帝王州。”

〔文章伯〕杜甫 暮春过郑监湖亭泛舟诗：“海内文章伯，湖边意绪多。”

〔金缕〕唐杜秋娘 金缕衣曲：“劝君莫惜金缕衣，劝君惜取少年时。”

〔红牙拍〕红牙为乐器名，即拍板，亦名牙板，因其色红，故曰红牙。宋史 钱俶传：“太平兴国三年，俶贡红牙乐器二十二事。”俞文豹 吹剑续录：“东坡在玉堂日，有幕士善歌，因问：‘我词比柳耆卿何如？’对曰：‘柳郎中词，只好十七八女孩儿，按执红牙拍，歌杨柳岸晓风残月；学士词，须关西大汉，执铁绰板，唱大江东去。’公为之绝倒。”

〔黄阁〕汉旧仪：“丞相听事门曰黄阁。不敢洞开朱门，以别于人主，故以黄涂之，谓之黄阁。”

〔青溪笛〕景定建康志卷十八溪涧：“青溪，吴大帝 赤乌四年凿，东渠名青溪，通城北堑潮沟，阔五丈，深八尺，以泄玄武湖水，发源钟山而南流，经京，出今青溪闸口，接于秦淮。及杨溥城金陵，青溪始分为二。在城外者自城濠合于淮，今城东竹桥西北接后湖者，青溪遗迹固在。但在城内者悉皆堙塞，惟上元县治南迤而西，循府治东南出至府学墙下，皆青溪之旧曲。水通秦淮，而钟山水源久绝矣。”晋书 桓伊传：“王徽之赴召京师，泊舟青溪侧。素不与徽之相识。伊于岸上过，船中客称伊小字，曰：‘此桓野王也。’徽之便令人谓伊曰：‘闻君善吹笛，试为我一奏。’伊是时已贵显，素闻徽之名，便下车踞胡床，为作三调，弄毕，便上车去，宾主不交一言。”

〔端的〕确实。

〔钟山〕景定建康志卷十七山阜：“钟山一名蒋山，在城东北一十五里，周回六十里，高一百五十八丈。东连青龙山，西接青溪，南有钟浦，下入秦淮，北接雉亭山。汉末有秣陵尉蒋子文逐盗死事于此，吴大帝为立庙，封曰蒋侯。大帝祖讳钟，因改曰蒋山。按丹阳记：京师南北并连山岭，而蒋山岧峣嶷异，其形象龙，实作扬都之镇。诸葛亮云‘钟山龙蟠’，盖谓此也。”





念奴娇

登建康 赏心亭，呈史留守致道





我来吊古，上危楼，赢得闲愁千斛。虎踞龙蟠何处是？只有兴亡满目。柳外斜阳，水边归鸟，陇上吹乔木。片帆西去，一声谁喷霜竹？　却忆安石风流，东山岁晚，泪落哀筝曲。儿辈功名都付与，长日惟消棋局。宝镜难寻，碧云将暮，谁劝杯中绿？江头风怒，朝来波浪翻屋。





【校】


〔题〕“史留守致道”四卷本甲集作“史致道留守”。花庵词选题作“登赏心亭”。

〔兴亡〕王诏校刊本作“江山”。





【笺注】


〔赏心亭〕景定建康志卷二十二：“赏心亭在下水门之城上，下临秦淮，尽观览之胜。丁晋公谓建。”

〔虎踞龙蟠〕太平御览卷一五六州郡一引张勃 吴录：“刘备曾使诸葛亮至京，因睹秣陵山阜，叹曰：；钟山龙盘，石头虎踞，此帝王之宅。“李商隐 咏史诗：“北湖南埭水漫漫，一片降旗百尺竿。三百年间同晓梦，钟山何处有龙盘？”

〔喷霜竹〕黄庭坚 念奴娇词，题云：“八月十七日同诸甥待月，有客孙彦立者善吹笛，有名酒酌之。”其结句云：“孙郎微笑，坐来声喷霜竹。”

〔却忆至棋局〕南齐书 王俭传：“俭常语人曰：‘江左风流宰相惟有谢安。’盖自比也。”晋书 谢安传：“谢安字安石……寓居会稽，与王羲之及高阳许询、桑门支遁游处，出则渔弋山水，入则言咏属文，无处世意。……安虽放情丘壑，然每游赏必以妓女从。……屡违朝旨，高卧东山。……时安弟万为西中郎将，总藩任之重……及万废黜，安始有仕进志。……时苻坚强盛，疆埸多虞，诸将败退相继，安遣弟石及兄子玄等应机征讨，所在克捷。……玄等既破坚，有驿书至，安方对客围棋，看书既竟，便摄放床上，了无喜色，棋如故。客问之，徐答云：‘小儿辈遂已破贼。’安虽受朝寄……然东山之志始末不渝。雅志未就，遂遇疾笃。”又，桓伊传：“伊字叔夏……善音乐，尽一时之妙，为江左第一。……时谢安婿王国宝专利无检行，安恶其为人，每抑制之。及孝武末年，嗜酒好内，而会稽王 道子昏醟尤甚，惟狎昵谄邪，于是国宝谗谀之计稍行于主相之间，而好利险诐之徒以安功名盛极而构会之，嫌隙遂成。帝召伊饮宴，安侍坐，帝命伊吹笛，伊神色无忤，即吹为一弄，乃放笛云：‘臣于筝分乃不及笛，然自足以韵合歌管，请以筝歌。’……伊便抚筝而歌怨诗曰：‘为君既不易，为臣良独难，忠信事不显，乃有见疑患。……’声节慷慨，俯仰可观。安泣下沾衿，乃越席而就之，捋其须曰：‘使君于此不凡！’帝甚有愧色。”唐张固 幽闲鼓吹：“宣宗坐朝，令狐相进李远为杭州，宣宗曰：‘比闻李远诗云：长日唯销一局棋。岂可以临郡哉？’对曰：‘诗人之言不足有实也。’”

〔宝镜句〕李濬 松窗杂录载渔人于秦淮得古铜镜，照之尽见脏腑，腕战而坠，李德裕穷索水底而不可复得事，疑为此句出典。

〔碧云句〕江淹 拟休上人怨别诗：“日暮碧云合，佳人殊未来。”柳永 洞仙歌词：“伤心最苦，伫立对碧云将暮。”

〔谁劝句〕白居易 和梦得游春诗一百韵：“行看须间白，谁劝杯中绿？”

〔江头二句〕杜甫 观李固请司马弟山水图诗：“高浪垂翻屋，崩崖欲压床。”陆游 南唐书史 虚白传：“元宗南游豫章，次蠡泽，虚白鹤裘藜杖，迎谒道旁，元宗驻跸劳问曰：‘处士居山亦尝有所赋乎？’曰：‘近得溪居诗一联。’使诵之，曰：‘风雨揭却屋，浑家醉不知。’元宗变色。”苏轼 次韵刘景文登介亭诗：“涛江少酝藉，高浪翻雪屋。”





千秋岁

金陵寿史帅致道。时有版筑役





塞垣秋草，又报平安好。尊俎上，英雄表。金汤生气象，珠玉霏谈笑。春近也，梅花得似人难老。　莫惜金尊倒，凤诏看看到。留不住，江东小。从容帷幄去，整顿乾坤了。千百岁，从今尽是中书考。





【校】


〔题〕四卷本甲集作“为金陵 史致道留守寿”。花庵词选作“建康寿史致道”。

〔帷幄去〕花庵词选作“帷幄里”。





【笺注】


〔版筑役〕景定 建康志卷十四建炎以来年表 乾道四年记事：“正志以蔡宽夫宅基创贡院，重建新亭、东冶亭、二水亭，移放生池于青溪，建青溪阁。”五年记事：“正志重修镇淮桥、饮虹桥，上为大屋数十楹，极其壮丽。”同书卷二十城阙志 建康府城条：“乾道五年，留守史正志因城坏复加修筑，增立女墙。”

〔又报句〕酉阳杂俎续集卷十支植下：“童子寺有竹一窠，才长数尺。相传其寺纲维每日报竹平安。”

〔英雄表〕苏轼 张安道乐全堂诗：“我公天与英雄表，龙章凤姿照鱼鸟。”

〔珠玉句〕晋书 夏侯湛传：“咳唾成珠玉，挥袂出风云。”胡毋辅之传：“彦国吐佳言……霏霏不绝。”李白 妾薄命：“咳唾落九天，随风生珠玉。”

〔得似〕怎似。

〔莫惜句〕蔡挺 喜迁莺词：“太平也，且欢娱，不惜金尊频倒。”

〔看看〕犹言“转眼”。

〔江东小〕史记 项羽本纪：“江东虽小，地方千里。”

〔从容句〕新唐书 房琯传赞：“遭时承平，从容帷幄，不失为名宰。”张孝祥 水调歌头凯歌上刘恭父：“闻道玺书频下，看即沙堤归路，帷幄且从容。”

〔整顿句〕杜甫 洗兵马：“二三豪俊为时出，整顿乾坤济时了。”

〔中书考〕汉武帝置中书令，掌禁中书记。至唐则以中书、尚书、门下为三省，其令长俱为宰相。旧唐书 郭子仪传：“史臣裴洎曰：汾阳事上诚荩，临下宽厚，天下以其身为安危者殆二十年，校中书令考二十有四。富贵寿考，繁衍安泰，哀荣终始，人道之盛，此无缺焉。”





【编年】


乾道五年（一一六九）。——丘崈文定公词有“为建康史帅志道寿”之水龙吟一阕，其后章有“新筑沙堤，暂占熊梦，恰经长至”等语，知史氏生辰适在冬至日之后。史氏帅建康时所兴工役虽甚多，然据“金汤生气象”句，则似唯有修筑建康府城及增立女墙事足以当之。因知此词为乾道五年冬所作。余二词当亦其年前后所作，因汇录于前。





满江红

中秋寄远





快上西楼，怕天放浮云遮月。但平声唤取玉纤横管，一声吹裂。谁做冰壶凉世界，最怜玉斧修时节。问嫦娥孤令有愁无？应华发。　云液满，琼杯滑。长袖舞，清歌咽。叹十常八九，欲磨还缺。但愿长圆如此夜，人情未必看承别。把从前离恨总成欢，归时说。





【校】


〔但〕广信书院本“但”字下无“平声”二字，兹从四卷本甲集。

〔横管〕四卷本作“横笛”。

〔凉世界〕四卷本作“浮世界”。

〔孤令〕四卷本作“孤冷”。

〔长袖舞〕四卷本作“长袖起”。

〔但愿〕四卷本作“若得”。

〔总成欢〕王诏校刊本及六十家词本俱作“总包藏”。





【笺注】


〔但唤取二句〕叶梦得 石林诗话卷上：“晏元献公留守南都，王君玉……为府签判。……宾主相得，日以赋诗饮酒为乐，佳时胜日未尝辄废也。尝遇中秋阴晦，斋厨夙为备，公适无命。既至夜，君玉密使人伺公，曰已寝矣。君玉亟为诗以入，曰：‘只在浮云最深处，试凭弦管一吹开。’公枕上得诗大喜，即索衣起，径召客治具，大合乐。至夜分，果月出，遂乐饮达旦。”何薳 春渚纪闻卷七：“东坡先生和岗字诗云：‘一声吹裂翠崖岗。’薳家藏公墨本，诗后注云：‘昔有善笛者，能为穿云裂石之声。’别不用事也。”

〔冰壶〕许浑 天竺寺题葛洪井：“月寒冰在壶。”

〔最怜句〕酉阳杂俎天咫门：“郑仁本表弟游嵩山，见一人枕一幞物，方眠熟，即呼之，且问其所自，其人笑曰：‘君知月乃七宝合成乎？常有八万二千户修之，予即一数。’因开幞，有斤凿数事。”王安石 题扇诗：“玉斧修成宝月团，月边仍有女乘鸾。”

〔云液〕谓酒。白居易 对酒闲吟赠老者诗：“云液洒六腑。”

〔长袖舞〕韩非子 五蠹篇：“鄙谚曰：‘长袖善舞，多钱善贾。’此言多资之易为工也。”

〔十常八九〕黄庭坚 用明发不寐有怀二人为韵寄李秉彝德叟诗：“人生不如意，十事常八九。”

〔但愿句〕苏轼 水调歌头词：“但愿人长久，千里共婵娟。”

〔看承别〕别样看待。郭应祥中秋后一夕作鹧鸪天词，亦有“自缘人意看承别，未必清辉减一分”句。





又

中秋





美景良辰，算只是可人风月。况素节扬辉长是，十分清彻。着意登楼瞻玉兔，何人张幕遮银阙？倩蜚廉得得为吹开，凭谁说？

弦与望，从圆缺。今与昨，何区别？羡夜来手把，桂花堪折。安得便登天柱上，从容陪伴酬佳节。更如今不听麈谈清，愁如发。





【笺注】


〔美景句〕谢灵运 拟魏太子邺中集诗序：“天下良辰美景，赏心乐事，四者难并。”

〔素节〕初学记：“秋节曰素节。”

〔玉兔〕傅玄 拟天问：“月中何有？白兔捣药。”

〔蜚廉〕一作飞廉，风伯也。见风俗通义。

〔得得〕僧贯休 入蜀诗：“一瓶一钵垂垂老，万水千山得得来。”按：得得即特地之意。

〔登天柱〕唐皇甫枚 三水小牍卷上赵知微雨夕登天柱峰玩月条：“九华山道士赵知微，乃皇甫玄真之师。……讽诵道书，炼志幽寂，隐迹数十年，遂臻玄牝。……去岁中秋，自朔霖霪，至于望夕。玄真谓同门生曰：‘甚惜良宵而值苦雨！’语顷，赵君忽命侍童曰：‘可备酒果。’遂遍召诸生谓曰：‘能升天柱峰玩月不？’诸生虽强应，而窃以谓浓阴雨如斯，若果行，将有垫巾角、折屐齿之事。少顷，赵君曳杖而出，诸生景从。既辟荆扉，而长天廓清，皓月如昼。扪萝援筿，及峰之巅。赵君处玄豹之茵，诸生借芳草列侍。俄举巵酒，咏郭景纯 游仙诗数篇。诸生有清啸者，步虚者，鼓琴者。以至寒蟾隐于远岑，方归山舍。既各就榻，而凄风苦雨，暗晦如前。众方服其奇致。”

〔麈谈清〕世说新语 容止篇：“王夷甫容貌整丽，妙于谈玄，恒捉白玉柄麈尾，与手都无分别。”





又





点火樱桃，照一架荼䕷如雪。春正好见龙孙穿破，紫苔苍壁。乳燕引雏飞力弱，流莺唤友娇声怯。问春归不肯带愁归，肠千结。 层楼望，春山叠。家何在？烟波隔。把古今遗恨，向他谁说？蝴蝶不传千里梦，子规叫断三更月。听声声枕上劝人归，归难得。





【校】


〔春正好句〕“见”字疑衍。万树 词律满江红又一体下注云：“按前后段中俱用七字两句，万无用八字而前后参差者。……稼轩多一见字，皆系误传，即当时偶笔，亦是差处。”





【笺注】


〔龙孙〕僧赞宁 笋谱杂说篇：“俗间呼笋为龙孙。”

〔蝴蝶二句〕庄子 齐物论：“昔者庄周梦为胡蝶，栩栩然胡蝶也；自喻适志与，不知周也。俄然觉，则蘧蘧然周也。不知周之梦为胡蝶与，胡蝶之梦为周与？”禽经：“春夏有鸟若云‘不如归去’，乃子规也。”崔涂 春夕旅怀诗：“蝴蝶梦中家万里，杜鹃枝上月三更。……自是不归归便得，五湖烟景有谁争？”





【编年】


上满江红三首，广信书院本俱编置于同调词之前列，知作年皆较早。其中“点火樱桃”阕，思归山东之情，与本卷第一首汉宫春词同，故均姑置于乾道中期。





念奴娇

西湖和人韵





晚风吹雨，战新荷声乱，明珠苍璧。谁把香奁收宝镜，云锦周遭红碧。飞鸟翻空，游鱼吹浪，惯趁笙歌席。坐中豪气，看君一饮千石。　遥想处士风流，鹤随人去，已作飞仙伯。茆舍疏篱今在否，松竹已非畴昔。欲说当年，望湖楼下，水与云宽窄。醉中休问，断肠桃叶消息。





【校】


〔调〕咸淳临安志三十三引作“酹江月”。

〔周遭红碧〕四卷本甲集作“红涵湖碧”。

〔惯趁〕花庵词选及临安志并作“惯听”。

〔看君〕四卷本作“看公”。

〔已作〕四卷本作“老作”。

〔飞仙伯〕临安志及王诏校刊本并作“飞仙客”。

〔疏篱〕花庵词选及临安志并作“竹篱”。





【笺注】


〔新荷、云锦〕文同 题守居园池横湖诗：“一望见荷花，天机织云锦。”苏轼 和文与可洋川园池横湖诗：“贪看翠盖拥红妆，不觉湖边一夜霜。卷却天机云锦段，从教匹练写秋光。”

〔遥想二句〕处士指林逋，字君复，杭州 钱塘人。结庐西湖之孤山，二十年足不及城市，号西湖处士。梦溪笔谈卷十：“林逋隐居杭州 孤山，常畜两鹤，纵之则飞入云霄盘旋，久之复入笼中。逋常泛小艇游西湖诸寺，有客至逋所居，则一童子出，应门延客坐，为开笼放鹤，良久，逋必棹小船而归，盖尝以鹤飞为验也。”

〔飞仙〕十洲记：“蓬莱山周回五千里，有圆海绕山，无风而洪波百丈，不可往来，唯飞仙能到其处耳。”

〔茆舍二句〕武林旧事卷五湖山胜概：“孤山旧有……巢居阁、林处士庐，今皆不存。”

〔望湖楼〕咸淳临安志卷三十二：“望湖楼在钱塘门外一里，一名看经楼。乾德五年钱忠懿王建。”苏轼 六月二十七日望湖楼醉书五首：“黑云翻墨未遮山，白雨跳珠乱入船。卷地风来忽吹散，望湖楼下水如天。”

〔桃叶〕古乐府注：“王献之爱妾名桃叶，尝渡此，献之作歌送之曰：桃叶复桃叶，渡江不用楫。但渡无所苦，我自迎接汝。”





【编年】


乾道六年或七年（一一七〇或一一七一）。——上词见四卷本甲集，当是仕宦期内之作。查稼轩于赋闲居信州前凡三次居官临安，其任期较长者，厥唯乾道六七两年任司农寺主簿时，兹姑假定此词即该期内所作。





好事近

西湖





日日过西湖，冷浸一天寒玉。山色虽言如画，想画时难邈。

前弦后管夹歌钟，才断又重续。相次藕花开也，几兰舟飞逐。





【笺注】


〔冷浸句〕李贺 江南弄：“江上团团贴寒玉。”按：寒玉喻月光。秦观 临江仙词：“微波浑不动，冷浸一天星。”

〔难邈〕即难以描画之意。杜甫 丹青引赠曹将军霸：“先帝天马玉花骢，画工如山貌不同。……即今漂泊干戈际，屡貌寻常行路人。”韩愈 楸树诗有“不得画师来貌取”句，一本“貌”即作“邈”。朱熹校昌黎集于此诗后注云：“貌，音邈。”后晋天福四年写本汉将王陵变亦有句云：“诏太史官邈其夫人灵在金牌之上。”知凡用“貌”作描绘解者，唐宋间人盖皆读作“邈”字，间亦写作“邈”字也。





【编年】


上词辑自永乐大典二二六五卷湖字韵，词集各刊本均未收。作年无可考，姑附次西湖词之后。





青玉案

元夕





东风夜放花千树。更吹落，星如雨。宝马雕车香满路。凤箫声动，玉壶光转，一夜鱼龙舞。　蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。





【校】


〔题〕阳春白雪引无题。

〔夜放、更吹、笑语〕阳春白雪作“未放”、“早吹”、“笑靥”。





【笺注】


〔花千树、星如雨〕皆谓灯。东京梦华录谓正月十六日晚京城各坊巷“各以竹竿出灯毬于半空，远近高低，若飞星然”。左传 庄七年：“星殒如雨。”苏味道 正月十五日夜诗：“火树银花合，星桥铁锁开。”

〔宝马句〕郭利贞 上元诗：“九陌连灯影，千门度月华。倾城出宝骑，匝路转香车。”

〔玉壶〕指月，故继以“光转”二字，亦或指灯。武林旧事卷二元夕条：“灯之品极多，每以苏灯为最。……福州所进，则纯用白玉，晃耀夺目，如清冰玉壶，爽彻心目。”

〔鱼龙舞〕汉书 西域传赞“漫衍鱼龙角抵之戏”句下师古注云：“鱼龙者为舍利之兽，先戏于庭极毕，乃入殿前，激水化成比目鱼，跳跃漱水，作雾障日，毕，化成黄龙八丈，出水敖戏于庭，炫燿日光。”夏竦 奉和御制上元观灯诗：“鱼龙漫衍六街呈，金锁通宵启玉京。”

〔蛾儿雪柳〕东京梦华录卷六正月十六日条：“市人卖玉梅、夜蛾、蜂儿、雪柳……”宣和遗事十二月预赏元宵条：“宣和六年正月十四夜，奉圣旨宣万姓。有那快行家，手中把着金字牌，喝道‘宣万姓’。少刻，京师民有似云浪，尽头上带着玉梅、雪柳、闹蛾儿，直到鳌山下看灯。”陈元靓 岁时广记卷十一引岁时杂记：“都城仕女有插戴灯毬灯笼，大如枣栗，如珠茸之类。又卖玉梅、雪梅、雪柳、菩提叶及蛾蜂儿等，皆缯楮为之。”





【编年】


上词见于四卷本甲集，据词中观灯、寻芳之情节，疑作于首次官临安时。





感皇恩

滁州寿范倅





春事到清明，十分花柳。唤得笙歌劝君酒。酒如春好，春色年年依旧。青春元不老，君知否？　席上看君：竹清松瘦。待与青春斗长久。三山归路，明日天香襟袖。更持金盏起，为君寿。





【校】


〔题〕四卷本甲集作“为范倅寿”。

〔依旧〕四卷本作“如旧”。

〔金盏〕四卷本作“银盏”。





【笺注】


〔滁州〕东魏置南谯州，隋改置滁州。唐、宋因之。宋属淮南东路。即今安徽滁县。

〔范倅〕滁州府志 职官通判：“范昂，乾道六年任。”宋会要辑稿职官一〇之九：“乾道八年正月十四日诏滁州州县官到任任满，依次边舒州州县官推赏。先是，权通判滁州 范昂陈请，故有是诏。”据知此范倅即范昂。唯范氏事历别无可考，并其字里亦莫得而知。

〔三山句〕三山本指海上三仙山蓬莱、方壶、瀛洲，自汉代学者以东观为道家蓬莱山（见后汉书窦章传），后人遂有以“三山”、“三岛”、“蓬莱”、“瀛洲”等为馆阁之称者，如唐太宗设瀛洲馆以待学士是也。刘禹锡 鹤叹诗序：“乐天为秘书监，不以鹤随，置之洛阳第……因作鹤叹以赠乐天。”诗云：“一院春草长，三山归路迷。”陈师道 答寇十一惠朱樱诗：“故人怜一老，辍食寄三山。”时后山在馆中。详词中此句之意，盖即以馆阁从官期范倅也。

〔天香襟袖〕苏轼 和子由除夜元日省宿致斋诗：“朝回两袖天香满。”浣溪沙 彭门送梁左藏：“归来衫袖有天香。”





【编年】


乾道八年（一一七二）春。——据周孚 奠枕楼记，知稼轩之守滁始于乾道八年春正月，又据滁州府志，知范昂之继任者为燕世良，亦于八年莅任。更据稼轩送范氏之木兰花慢，知范氏之去任当在八年中秋之前，而此词则春间所作也。





又

寿范倅





七十古来稀，人人都道：不是阴功怎生到。松姿虽瘦，偏耐雪寒霜晓。看君双鬓底，青青好。　楼雪初晴，庭闱嬉笑。一醉何妨玉壶倒。从今康健，不用灵丹仙草。更看一百岁，人难老。





【校】


〔题〕广信书院本无，兹从四卷本乙集。永乐大典卷二六〇八老字韵作“寿人七十”。

〔雪寒霜晓〕四卷本作“云寒霜冷”。





【笺注】


〔范倅〕前阕滁州寿范倅之感皇恩，起句为“春事到清明，十分花柳”，与本阕之“雪寒霜晓”及“楼雪初晴”诸语，时令不合，则此范倅与彼范倅盖非一人。刘宰 漫塘集三十四范如山行述，谓如山之父名邦彦，仕金为蔡州之新息县令，绍兴辛巳以其县归宋。如山之女弟归稼轩先生。牟陵阳集十五书范雷卿家谱，谓范邦彦南归之后，添差湖州之长兴县丞，其后改签书镇江军节度使判官厅事，召赴都堂审查，又改为添差通判镇江府。至顺镇江志，谓范邦彦之通判镇江在乾道四年以后，年七十四卒于任所。曩曾据上引诸文，以为此阕所寿之范倅应即为范邦彦。然审思之亦殊未合。范邦彦为稼轩妇翁，似不应径呼为“范倅”，且据漫塘集及陵阳集，范邦彦未仕则有“河朔孟尝”之称号，既仕为金之新息县令，则率豪杰开蔡州城以迎宋师，因与稼轩忠义相知。是则范邦彦并非庸庸碌碌、无志业可以称述者，而词中仅泛泛然称道其“阴功”，则与范邦彦之行谊亦显不相符。因知旧日之笺注为非是。至此范倅究为何人，恐终难确考矣。

〔七十句〕杜甫曲江之二：“酒债寻常行处有，人生七十古来稀。”

〔难老〕诗 鲁颂泮水：“既饮旨酒，永锡难老。”





【编年】


范倅既不知究系何人，此词作年因亦难定。姑依广信书院本次第，附次于“滁州寿范倅”一首之后。





声声慢

滁州旅次登奠枕楼作，和李清宇韵





征埃成阵，行客相逢，都道幻出层楼。指点檐牙高处，浪涌云浮。今年太平万里，罢长淮千骑临秋。凭栏望：有东南佳气，西北神州。　千古怀嵩人去，还笑我，身在楚尾吴头。看取弓刀陌上，车马如流。从今赏心乐事，剩安排酒令诗筹。华胥梦，愿年年人似旧游。





【校】


〔题〕四卷本甲集作“旅次登楼作”。花庵词选作“滁州作，奠枕楼”。

〔浪涌〕四卷本作“浪拥”。

〔还笑〕四卷本作“应笑”。

〔看取〕花庵词选作“见说”。





【笺注】


〔奠枕楼〕稼轩于乾道八年守滁州时所创建，用以安辑民庶，收容商旅者也。崔敦礼 宫教集 奠枕楼记：“郡之酤肆，旧颓废不治，市区寂然，人无以为乐，侯乃易而新之。……即馆之旁，筑逆旅之邸，宿息屏蔽，罔不毕备。纳车聚，各有其所。四方之至者，不求皆予之以归。自是流逋四来，商旅毕集。……既又揭楼于邸之上，名曰奠枕，使其民登临而歌舞之。”

〔李清宇〕蠹斋铅刀编卷二十四送李清宇序：“延安李君清宇，予始识之于滁。与之语，欢甚。视其所去取与所趋避，鲜有不与予同者。”王千秋 审斋词有“和李清宇”之好事近一阕。

〔东南佳气〕后汉书 光武帝纪：“苏伯阿为王莽使至南阳，遥望舂陵郭，唶曰：‘气佳哉，郁郁葱葱然。’”

〔千古句〕舆地纪胜卷四十二滁州景物下：“怀嵩楼即今北楼，唐 李德裕贬滁州，作此楼，取怀归嵩洛之意。”滁州府志 古迹志：“赞皇楼，在州治后统军池上。唐刺史李德裕建。后改名怀嵩，一名北楼。”李文饶文集别集七怀嵩楼记：“怀嵩，思解组也。……余忧伤所侵，疲苶多病，尝惊北叟之福，岂忘东山之归。此地旧隐曲轩，傍施僻块，竹树阴合，檐槛昼昏，喧雀所依，凉飚罕至。余尽去危堞，敞为虚楼；剪榛木而始见前山，除密筿而近对嘉树；延清辉于月观，留爱景于寒荣。晨憩宵游，皆有殊致。周视原野，永怀嵩峰。肇此佳名，且符夙尚。尽庾公不浅之意，写仲宣极望之心。贻于后贤，斯乃无愧。”

〔楚尾吴头〕方舆胜览：“豫章之地为楚尾吴头。”按：滁州亦古代吴楚交界之地，故亦可称“楚尾吴头”。

〔弓刀陌上〕黄庭坚 寄叔父夷仲诗：“弓刀陌上望行色，儿女灯前语夜深。”

〔赏心乐事〕见前满江红（美景良辰阕）“美景句”注。

〔剩〕此处作“尽”解。

〔华胥梦〕列子 黄帝篇：“黄帝……昼寝而梦游于华胥氏之国。华胥氏之国在弇州之西，台州之北，不知斯齐国几千万里；盖非舟车足力之所及，神游而已。其国无师长，自然而已；其民无嗜欲，自然而已。……黄帝既寤，怡然自得。”





【编年】


乾道八年（一一七二）。——玩词中语意，当是作于奠枕楼初成之时。





又

嘲红木犀。余儿时尝入京师禁中凝碧池，因书当时所见





开元盛日，天上栽花，月殿桂影重重。十里芬芳，一枝金粟玲珑。管弦凝碧池上，记当时风月愁侬。翠华远，但江南草木，烟锁深宫。　只为天姿冷澹，被西风酝酿，彻骨香浓。枉学丹蕉，叶底偷染妖红。道人取次装束，是自家香底家风。又怕是，为凄凉长在醉中。





【校】


〔题〕四卷本甲集“嘲”作“赋”。

〔叶底〕四卷本作“叶展”。





【笺注】


〔京师禁中凝碧池〕京师指开封。李濂 汴京遗迹志卷八台池园苑门：“凝碧池在陈州门里繁台之东南。唐为牧泽，宋真宗时改为池。”按：陈州门为开封外城南门之一，非皇城门，所记凝碧池之方位与稼轩所云在禁中者不合，不知何故。稼轩谓“儿时尝入京师”，指随其祖父居汴京事。美芹十论 奏进札子：“臣之家世，受廛济南……大父臣赞，以族众拙于脱身，被污虏官，留京师，历宿亳，涉沂海，非其志也。”辛启泰 稼轩年谱载辛赞曾知开封府。

〔开元句〕开元为唐玄宗年号。其时唐称极盛，盖以喻北宋盛时。杜甫 忆昔二首：“忆昔开元全盛日，小邑犹藏万家室。”

〔管弦句〕明皇杂录：“天宝末，禄山陷西京，大会凝碧池，梨园子弟，欷歔泣下。乐工雷海青掷乐器西向大恸。王维陷贼中，潜赋诗云：‘秋槐零落深宫里，凝碧池头奏管弦。’”

〔翠华远〕皇帝之旗以翠羽为饰。此指宋徽宗、钦宗为金人所虏北去事。

〔偷染妖红〕苏轼 浣溪沙 徐州 藏春阁园中：“化工余力染夭红。”语本和述古冬日牡丹四首之一：“一朵妖红翠欲流……化工只欲呈新巧。”是“夭红”即“妖红”。

〔道人句〕芍药谱：“取次妆，淡红多叶也。色绝淡，条叶正类绯，多叶亦平头也。”取次即造次，作“随便”或“草草”解。

〔是自家句〕宋释晓莹罗湖野录载晦堂禅师为黄庭坚说法，“时当暑退凉生，秋香满院。晦堂乃曰：‘闻木犀香乎？’公曰闻。晦堂曰：‘吾无隐乎尔。’公欣然领解。”后因常以“木犀香”为三教教门中典故。词中因有“道人家风”之联想。





【编年】


此词广信书院本编次于同调“滁州登奠枕楼”一首之后，“上饶送黄倅赴调”一首之前，作年不可确考，因附次于此。





木兰花慢

滁州送范倅





老来情味减，对别酒，怯流年。况屈指中秋，十分好月，不照人圆。无情水都不管，共西风只管送归船。秋晚莼鲈江上，夜深儿女灯前。　征衫便好去朝天。玉殿正思贤。想夜半承明，留教视草，却遣筹边。长安故人问我，道愁肠酒只依然。目断秋霄落雁，醉来时响空弦。





【校】


〔题〕花庵词选作“送滁州 范倅”。

〔怯流年〕花庵词选作“惜流年”。

〔况〕花庵词选作“更”。

〔只管〕四卷本甲集及花庵词选并作“只等”。

〔承明〕花庵词选作“恩纶”。

〔愁肠酒〕四卷本作“寻常泥酒”。

〔响空弦〕四卷本作“向空弦”。





【笺注】


〔对别酒二句〕苏轼 江城子 东武雪中送客：“对尊前，惜流年。”

〔秋晚句〕世说新语 识鉴篇：“张季鹰辟齐王东曹掾，在洛，见秋风起，因思吴中菰菜、莼羹、鲈鱼脍，曰：‘人生贵得适意尔，何能羁宦数千里以要名爵？’遂命驾便归。”

〔夜深句〕参前声声慢（征埃成阵阕）“弓刀陌上”注。

〔承明〕汉书 严助传：“君厌承明之庐，劳侍从之事。”注：“承明庐在石渠阁外。直宿所止曰庐。”西都赋：“承明 金马，著作之庭。大雅宏达，于兹为群。”

〔视草〕旧唐书 职官志翰林院条：“玄宗即位，张说等召入禁中，谓之翰林待诏。……或诏从中出，虽宸翰所挥，亦资其检讨，谓之视草。”

〔愁肠酒〕韩偓 有忆诗：“愁肠酒人千里。”

〔目断二句〕目断犹云目极或目尽。战国策 楚策四：“更羸与魏王处京台之下，仰见飞鸟，更羸谓魏王曰：‘臣为君引弓虚发而下鸟。’……有间雁从东方来，更羸以虚发而下之。魏王曰：‘然则射可至此乎？’更羸曰：‘此孽也。……故疮未息而惊心未去也。闻弦音烈而高飞，故疮陨也。’”苏轼 次韵王雄州送侍其泾州诗：“闻道名城得真将，故应惊羽落空弦。”





【编年】


乾道八年（一一七二）。





西江月

为范南伯寿





秀骨青松不老，新词玉佩相磨。灵槎准拟泛银河，剩摘天星几个。南伯去岁七月生子。　奠枕楼头风月，驻春亭上笙歌。留君一醉意如何？金印明年斗大。





【校】


〔题〕广信书院本作“寿范南伯知县”，兹从四卷本丁集。花庵词选无题。

〔注〕“个”字下注文，四卷本无。

〔楼头〕四卷本及花庵词选并作〔楼东〕。





【笺注】


〔范南伯〕刘宰 故公安范大夫行述：“公讳如山，字南伯，邢台人。……南轩先生张公帅荆南，志在经理中原，以公北土故家，知其豪杰，熟其形势，辟差辰州 卢溪令，改摄江陵之公安，实欲引以自近。公治官犹家，抚民若子，人思之至今。……女弟归稼轩先生辛公弃疾，辛与公皆中州之豪，相得甚。辛词有‘万里功名莫放休’之句，盖以属公。公赋诗自见，亦曰：‘伊人固可笑，历落复崎嵚。略无资身策，而有忧世心。穷途每为恸，抱膝空长吟。’其志尚可想。床头常置渊明诗一编，开诵至‘倾壶无余沥，窥灶不见烟’，辄拊卷曰：‘是中有乐地，惟此翁知之。’……公岁晚居贫而好客，客至辄饬家人趣治具，无则典衣继之，须尽乃白。”

〔灵槎句〕博物志卷十：“天河与海通，近世有人居海渚者，年年八月有浮槎去来，不失期。人有奇志，立飞阁于槎上，多赍粮，乘槎而去。”

〔剩〕此处作“多”解。

〔驻春亭〕未详，疑亦滁州之一亭也。

〔金印句〕世说新语 尤悔篇：“王大将军起事，丞相兄弟诣阙谢，周侯深忧。诸王始入，甚有忧色，丞相呼周侯曰：‘百口委卿。’周直过不应。既入，苦相存活。既释，周大说，饮酒。及出，诸王故在门，周曰：‘明年杀诸贼奴，当取金印如斗大，系肘后。’”





【编年】


乾道八年（一一七二）。——稼轩于乾道八年初莅滁州即创建奠枕楼，据后章首句，当是范氏于其时至滁访晤，稼轩因为赋此词也。





水调歌头





落日古城角，把酒劝君留。长安路远，何事风雪敝貂裘？散尽黄金身世，不管秦楼人怨，归计狎沙鸥。明夜扁舟去，和月载离愁。

功名事，身未老，几时休？诗书万卷，致身须到古伊 周。莫学班超投笔，纵得封侯万里，憔悴老边州。何处依刘客，寂寞赋登楼。





【笺注】


〔敝貂裘〕战国策 秦策一：“苏秦始将连衡说秦惠王……书十上而说不行，黑貂之裘敝，黄金百斤尽。”余参本卷水调歌头（落日塞尘起阕）“季子二句”注。

〔散尽句〕李白 魏郡别苏明府因北游诗：“洛阳 苏季子，剑戟森词锋。……黄金数百镒，白璧有几双。散尽空掉臂，高歌赋还邛。”

〔秦楼〕李白 忆秦娥词：“箫声咽，秦娥梦断秦楼月。”

〔狎沙鸥〕列子 黄帝篇：“海上之人有好鸥鸟者，每旦之海上，从鸥鸟游，鸥鸟之至者百数而不止。其父曰：‘吾闻鸥鸟皆从汝游，汝取来吾玩之。’明日之海上，鸥鸟舞而不下。”

〔诗书二句〕杜甫 奉赠韦左丞丈二十二韵诗：“读书破万卷，下笔如有神。……致君尧 舜上，再使风俗淳。”伊 周，伊尹与周公 旦，分别为商、周之开国勋臣。晋 傅玄 答程晓诗：“伊 周作弼，王室惟康。”

〔莫学三句〕后汉书 班超传：“班超字仲升，扶风 平陵人。家贫，常为宫佣书。尝辍业投笔叹曰：‘大丈夫无他志略，犹当效傅介子、张骞，立功异域，以取封侯，安能久事笔研间乎？’其后行诣相者……相者指曰：‘生燕颔虎颈，飞而食肉，此万里侯相也。’……留焉耆半岁，慰抚之，于是西域五十余国悉皆纳质内属焉。……封超为定远侯。……超以久在异域，年老思土。十二年，上疏曰：‘……蛮夷之俗，畏壮侮老。臣超犬马齿歼，常恐年衰，奄忽僵仆，孤魂弃捐。……臣不敢望到酒泉郡，但愿生入玉门关。……’书奏，帝感其言，乃征超还。……超在西域三十一年……十四年八月至洛阳……九月卒，年七十一。”晁补之 摸鱼儿 东皋寓居：“功名浪语。便做得班超，封侯万里，归计恐迟暮。”

〔何处二句〕文选 王粲 登楼赋五臣注：“时董卓作乱，仲宣避难荆州依刘表，遂登江陵城楼，因怀归而有此作，述其进退危惧之情也。”





【编年】


淳熙元年（一一七四）冬。——玩上词语意，当是送人赴行都之作。据“依刘客”语，疑是作于任江东安抚司参议官时。盖此后稼轩所任多为方面大吏，似不得再以此自称矣。





一剪梅

游蒋山，呈叶丞相





独立苍茫醉不归。日暮天寒，归去来兮。探梅踏雪几何时；今我来思，杨柳依依。　白石冈头曲岸西，一片闲愁，芳草萋萋。多情山鸟不须啼。桃李无言，下自成蹊。





【校】


〔题〕四卷本乙集无题。

〔白石冈〕四卷本作“白石江”。





【笺注】


〔蒋山〕即钟山，参前满江红（鹏翼垂空阕）“钟山”。 〔叶丞相〕宋史 叶衡传：“叶衡字梦锡，婺州 金华人。绍兴十八年进士第。……有言江淮兵籍伪滥，诏衡按视，赐以袍带鞍马弓矢，且命衡措置民兵，咸称得治兵之要。知荆南、成都、建康府，除户部尚书，除签书枢密院事，拜参知政事。……拜右丞相兼枢密使。……上谕执政，选使求河南……（汤邦彦）闻衡对客有讪上语，奏之，上大怒，即日罢相。……诏衡自便，复官与祠。年六十二薨，赠资政殿学士。”

〔独立句〕杜甫 乐游园歌：“此身饮罢无归处，独立苍茫自咏诗。”

〔今我二句〕诗 小雅 采薇：“昔我往矣，杨柳依依。今我来思，雨雪霏霏。”

〔白石冈〕王安石 出金陵诗：“白石冈头草木深。”中书即事诗：“何时白石冈头路，度水穿云取次行。”李壁注谓建康东有白土冈，江宁县城南十五里有石子冈，而不详白石冈之所在。按：此词既云“白石冈头曲岸西”，则此地必在蒋山之西，与曲折北流之秦淮河相邻。若然，则白石冈殆即石子冈也。范成大 晓行诗云：“马上谁惊千里梦，石头冈下小车声。”此范氏自吴中赴金陵途中所作，题下自注：“官塘驿。”叶衡 淳熙元年帅建康，招稼轩为参议官，比至而叶衡被召，白石冈头盖为二人曾同游之处也。

〔桃李二句〕史记李将军列传赞：“传曰：‘其身正，不令而行；其身不正，虽令不从。’其李将军之谓也。……谚曰：‘桃李不言，下自成蹊。’”





【编年】


淳熙元年（一一七四）春。——据景定建康志卷十四建炎以来年表，叶衡于淳熙元年正月二十六日帅建康，二月即召赴行在。而据周孚 蠹斋铅刀编卷十送辛幼安诗，稼轩赴建康时恰逢春分时节，则此词乃稼轩送别叶氏之后独自重游蒋山时奉呈叶氏之作，词中有“杨柳”、“芳草”可证。叶氏于时未为丞相，题中丞相之称，盖后来所追改也。





新荷叶

和赵德庄韵





人已归来，杜鹃欲劝谁归？绿树如云，等闲付与莺飞。兔葵燕麦，问刘郎几度沾衣。翠屏幽梦，觉来水绕山围。　有酒重携，小园随意芳菲。往日繁华，而今物是人非。春风半面，记当年初识崔徽。南云雁少，锦书无个因依。





【校】


〔付与〕四卷本甲集作“借与”。





【笺注】


〔人已二句〕见前满江红（点火樱桃阕）“蝴蝶二句”注。

〔绿树二句〕丘迟 与陈伯之书：“暮春三月，江南草长，杂花生树，群莺乱飞。”

〔兔葵二句〕本事诗：“刘尚书禹锡，自屯田员外左迁朗州司马，凡十年始征还。方春，作赠看花诸君子诗曰：‘紫陌红尘拂面来，无人不道看花回。玄都观里桃千树，尽是刘郎去后栽。’其诗一出，传于都下，有素嫉其名者，白于执政，又诬其有怨愤。他日见时宰，与坐，慰问甚厚，既辞，即曰：‘近有新诗，未免为累，奈何？’不数日，出为连州刺史。其自叙云：‘贞元二十一年春，余为屯田员外，时此观未有花。是岁出牧连州，至荆南，又贬朗州司马。居十年，诏至京师，人人皆言：有道士手植仙桃满观，盛如红霞，遂有前篇以记一时之事。旋又出牧，于今十四年，始为主客郎中，重游玄都，荡然无复一树，唯兔葵燕麦动摇于春风耳。因再题二十八字，以俟后再游。时大和二年三月也。’诗曰：‘百亩庭中半是苔，桃花净尽菜花开。种桃道士归何处，前度刘郎今又来。’”按：稼轩于乾道四年通判建康府，淳熙元年重归建康充帅属，故词中有“人已归来”和“刘郎几度沾衣”句。

〔水绕山围〕黄庭坚 次韵石七三六言诗：“欲行水绕山围，但见鲲化鹏飞。”

〔物是人非〕曹丕与朝歌令吴质书：“节同时异，物是人非，我劳如何。”

〔崔徽〕苏轼 章质夫寄惠崔徽真诗，宋援注：“崔徽，河中倡妇也。裴敬中以兴元幕使河中，与徽相从者累月。敬中使罢，还，徽不能从，情怀怨抑。后数月，东州幕白知退将自河中归，徽乃托人写真，因捧书谓知退曰：‘为妾谓敬中：崔徽一旦不及卷中人，徽且为卿死矣。’元稹为作崔徽歌。”

〔因依〕意为“依托”或“凭借”。





【附录】


赵德庄 彦端原唱二首（见介庵词）

新荷叶

欲暑还凉，如春有意重归。春若归来，任他莺老花飞。轻雷淡雨，似晚风欺得单衣。詹声惊醉，起来新绿成围。　回首分携，光风冉冉菲菲。曾几何时，故山疑梦还非。鸣琴再抚，将清恨都入金徽。永怀桥下，系船溪柳依依。　雨细梅黄，去年双燕还归。多少繁红，尽随蝶舞蜂飞。阴浓绿暗，正麦秋犹衣罗衣。香凝沉水，雅宜帘幕重围。　绣扇仍携，花枝尘梁芳菲。遥想当时，故交往往人非。天涯再见，悦情话景仰清徽。可人怀抱，晚期莲社相依。





又

再和前韵





春色如愁，行云带雨才归。春意长闲，游丝尽日低飞。闲愁几许，更晚风特地吹衣。小窗人静，棋声似解重围。　光景难携，任他鶗芳菲。细数从前，不应诗酒皆非。知音弦断，笑渊明空抚余徽。停杯对影，待邀明月相依。





【校】


〔题〕四卷本甲集作“再和”。





【笺注】


〔行云句〕贺铸 芳心苦词：“返照迎潮，行云带雨。”

〔鶗芳菲〕离骚：“恐鹈之先鸣兮，使夫百草为之不芳。”汉书 扬雄传注：“鶗一名子规，一名杜鹃，常以立夏鸣，鸣则众芳皆歇。”广韵：“鶗春分鸣则众芳生，秋分鸣则众芳歇。”

〔弦断〕晋书 陶潜传：“性不解音，而蓄素琴一张，弦徽不具。每朋酒之会，则抚而和之，曰：‘但识琴中趣，何劳弦上声。’”

〔停杯二句〕李白 月下独酌诗：“举杯邀明月，对影成三人。”





【编年】


淳熙元年（一一七四）。——韩元吉 南涧甲乙稿赵德庄墓志谓赵氏于任江东转运副使之后，移福建提刑，过阙，留为左司郎中，迁太常少卿，复丐外，除知建宁府。淳熙二年卒于家。其卒前一二年，为废退家居时期。宋会要辑稿 选举三四之二四载：“乾道六年六月六日，诏太常少卿赵彦端直宝文殿，知建宁府。”则赵氏归余干当为乾道末年事。赵氏原唱有“曾几何时，故山疑梦还非”与“可人怀抱，晚期莲社相依”句，知皆作于闲退期内。而稼轩和章盖淳熙元年出任江东安抚司参议，重归建康时所作，故前章有“人已归来”数语，又感叹与赵氏相违，故有“有酒重携，小园随意芳菲。往日繁华，而今物是人非”诸句。





菩萨蛮

金陵赏心亭为叶丞相赋





青山欲共高人语，联翩万马来无数。烟雨却低回，望来终不来。 　人言头上发，总向愁中白。拍手笑沙鸥，一身都是愁。





【校】


〔题〕四卷本甲集无“金陵”二字。





【笺注】


〔青山句〕苏轼 越州张中舍寿乐堂诗：“青山偃蹇如高人，常时不肯入官府。高人自与山有素，不待招邀满庭户。”

〔人言四句〕白居易 白鹭诗：“人生四十未全衰，我为愁多白发垂。何故水边双白鹭，无愁头上也垂丝。”





又





江摇病眼昏如雾，送愁直到津头路。归念乐天诗：“人生足别离。” 　云屏深夜语，梦到君知否？玉箸莫偷垂，断肠天不知。





【笺注】


〔归念二句〕武瓘 劝酒诗有“花发多风雨，人生足别离”句，盖稼轩误记为乐天诗。

〔玉箸〕眼泪。白氏六帖：“魏甄后面白，泪双垂如玉箸。”刘孝威 独不见诗：“谁怜双玉箸，流面复流襟。”





【编年】


淳熙元年（一一七四）。——上菩萨蛮二首，广信书院本将第二首编次于同调赋郁孤台一首前，知亦作于任江西提刑之先。以上片有“江摇”二句，姑置于本年所作赏心亭词之后。





太常引

建康中秋夜为吕叔潜赋





一轮秋影转金波。飞镜又重磨。把酒问姮娥：被白发欺人奈何！　乘风好去，长空万里，直下看山河。斫去桂婆娑，人道是清光更多。





【校】


〔题〕“吕叔潜”广信书院本作“吕潜叔”，兹从四卷本丙集。四卷本无“夜”字。





【笺注】


〔吕叔潜〕汪应辰 文定集卷十五有与吕叔潜书，中有“魏公再相”及“伯恭今安在，两日前作书托韩无咎附便”等语。陈岩肖 庚溪诗话卷下有吕叔潜 大虬云云记事一则，知吕氏名大虬。查吕祖谦 东莱集卷九吕氏家传，大虬为吕好问孙，乃祖谦之诸父。

〔金波〕谓月。汉书 礼乐志 郊祀歌：“月穆穆以金波。”

〔飞镜句〕喻月重圆。玉台新咏 古绝句四首：“破镜飞上天。”吴兢 乐府古题要解藁砧今何在：“破镜飞上天，言月半当还也。”

〔被白发句〕薛能 春日使府寓怀诗：“青春背我堂堂去，白发欺人故故生。”

〔斫去二句〕杜甫 一百五日夜对月诗：“斫却月中桂，清光应更多。”韩愈 月蚀诗效玉川子作：“玉阶桂树闲婆娑。”





【编年】


淳熙元年（一一七四）。——吕叔潜始末既未得详，上词作年因亦难得的知。但据“白发欺人”句推之，似以作于二次官建康时为较合。





水龙吟

登建康 赏心亭





楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏干拍遍，无人会，登临意。　休说鲈鱼堪鲙，尽西风季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪？





【校】


〔题〕花庵词选作“赏心亭”。

〔远目〕四卷本甲集作“远日”。

〔红巾〕四卷本作“盈盈”。





【笺注】


〔遥岑句〕韩愈 城南联句：“遥岑出寸碧，远目增双明。”

〔玉簪句〕韩愈 送桂州严大夫诗：“山如碧玉簪。”皮日休 缥缈峰诗：“似将青螺髻，撒在明月中。”

〔落日句〕杜甫 越王楼歌：“楼头落日半轮明。”

〔断鸿句〕柳永 玉蝴蝶词：“断鸿声里，立尽斜阳。”

〔吴钩〕吴越春秋 阖闾内传：“阖闾命于国中作金钩，令曰：‘能为善钩者赏之百金。’有人杀其二子，以血衅金，成二钩，献于阖闾。……王曰：‘何以异于众夫子之钩乎？’……钩师向钩而呼二子名：‘吴鸿、扈稽，我在于此，王不知汝之神也。’声绝于口，两钩俱飞，着父之胸。吴王大惊，乃赏百金，遂服而不离身。”沈括 梦溪笔谈卷十九：“唐人诗多用吴钩者，吴钩，刀名也，刃鸾，今南蛮用之，谓之葛党刀。”杜甫 后出塞诗：“少年别有赠，含笑看吴钩。”李贺 南园诗：“男儿何不带吴钩，收取关山五十州。”

〔栏干句〕王辟之 渑水燕谈录卷四：“刘孟节先生概，青州寿光人。少师种放，笃古好学，酷嗜山水，而天姿绝俗，与世相龃龉，故久不仕。……少时多居龙兴僧舍之西轩，往往凭栏静立，怀想世事，吁唏独语，或以手拍栏干。尝有诗曰：‘读书误我四十年，几回醉把栏干拍。’”

〔无人会二句〕宋僧文莹 湘山野录卷上：“金陵 赏心亭，丁晋公出镇日重建也。秦淮绝致，清在轩槛。取家箧所宝袁安卧雪图张于亭之屏，乃唐周昉绝笔。……偶一帅遂窃去，以市画芦雁掩之。后君玉 王公琪复守是郡，登亭留诗曰：‘千里秦淮在玉壶，江山清丽壮吴都。昔人已化辽天鹤，旧画难寻卧雪图。冉冉流年去京国，萧萧华发老江湖。残蝉不会登临意，又噪西风入座隅。’此诗与江山相表里，为贸画者之萧斧也。”

〔休说二句〕参前木兰花慢（老来情味减阕）“秋晚句”注。

〔求田三句〕三国志 魏志 陈登传：“许汜与刘备共在荆州牧刘表坐，表与备共论天下人，汜曰：‘陈元龙湖海之士，豪气不除。’备问汜：‘君言豪，宁有事耶？’汜曰：‘昔遭乱，过下邳，见元龙，元龙无客主之意：久不相与语，自上大床卧，使客卧下床。’备曰：‘君有国士之名，今天下大乱，帝主失所，望君忧国忘家，有救世之意；而君求田问舍，言无可采，是元龙所讳也，何缘当与君语！如小人：欲卧百尺楼上，卧君于地，何但上下床之间耶！’”

〔忧愁风雨〕苏轼 满庭芳词：“百年里，浑教是醉，三万六千场。思量，能几许，忧愁风雨，一半相妨。”

〔树犹如此〕世说新语言语篇：“桓公北征，经金城，见前为琅琊时种柳已皆十围，慨然曰：‘木犹如此，人何以堪！’攀枝执条，泫然流泪。”按：庾信 枯树赋作“树犹如此”。





【编年】


淳熙元年（一一七四）。——上词充满牢骚愤激之气，且有“树犹如此”语，疑非首次官建康时作。盖当南归之初，自身之前途功业如何，尚难测度；嗣后乃仍复沉滞下僚，满腹经纶，迄无所用，迨重至建康，登高眺远，胸中积郁乃不能不以一吐为快矣。





八声甘州

寿建康帅胡长文给事。时方阅折红梅之舞，且有锡带之宠





把江山好处付公来，金陵帝王州。想今年燕子，依然认得，王 谢风流。只用平时尊俎，弹压万貔貅。依旧钧天梦，玉殿东头。　看取黄金横带，是明年准拟，丞相封侯。有红梅新唱，香阵卷温柔。且画堂通宵一醉，待从今更数八千秋。公知否：邦人香火，夜半才收。





【校】


〔题〕“寿建康帅胡长文给事”，四卷本甲集作“为建康 胡长文留守寿”。

〔画堂〕四卷本作“华堂”。





【笺注】


〔胡长文〕吴郡志卷二十七人物门：“胡元质字长文，长洲人。幼颖悟，年未冠，游太学。绍兴十八年进士高第，亦有隐行。……侍经帷，直史笔，参掌内外制，给事黄门，知贡举。帝眷特厚，为书王褒 圣主得贤臣颂及亲制论以赐。出守当涂、建业、成都，皆有政绩。”绍兴十八年同年小录：“胡元质，一甲第十人，字长文，年二十二，十月初三日生。”

〔锡带之宠〕宋制：凡各路抚帅之职务振举者，多遣中使赐金带。见于建康志者，有乾道五年十一月御札奖谕史正志及赐金带一事。胡氏赐带事失载。

〔金陵句〕谢朓 入朝曲：“江南佳丽地，金陵帝王州。”参前念奴娇（我来吊古阕）“虎踞龙蟠”注。

〔想今年三句〕景定建康志：“乌衣巷在秦淮南，晋南渡，王、谢诸名族居此。”刘禹锡 乌衣巷诗：“旧时王 谢堂前燕，飞入寻常百姓家。”

〔钧天梦〕史记 赵世家：“赵简子疾，五日不知人，大夫皆惧，医扁鹊视之。……居二日半，简子寤，语大夫曰：‘我之帝所甚乐，与百神游于钧天，广乐，九奏万舞。’”

〔有红梅二句〕折红梅为一种乐舞。歌舞者疑均为女子，一如唐明皇之所谓风流阵，故云“香阵卷温柔”也。

〔八千秋〕庄子 逍遥游：“上古有大椿者，以八千岁为春，八千岁为秋。”





【编年】


淳熙元年（一一七四）。——据建康志卷十四，淳熙元年五月十一日朝议大夫充龙图阁待制胡元质知府事。六月四日召赴行在奏事，七月除敷文阁直学士回府，十二月十一日召赴行在。是年十月初三日为胡氏四十八岁寿辰，上词必即作于是日。





洞仙歌

寿叶丞相





江头父老，说新来朝野，都道今年太平也。见朱颜绿鬓，玉带金鱼，相公是，旧日中朝司马。　遥知宣劝处：东阁华灯，别赐仙韶接元夜。问天上几多春，只似人间，但长见精神如画。好都取山河献君王；看父子貂蝉，玉京迎驾。





【校】


〔题〕四卷本甲集作“为叶丞相作”。

〔宣劝处〕花庵词选作“宣劝后”。





【笺注】


〔玉带金鱼〕唐 宋三品以上官之服饰。韩愈 示儿诗：“不知官高卑，玉带悬金鱼。”

〔旧日句〕宋史 司马光传：“居洛阳十五年，天下以为真宰相，田夫野老皆号为司马相公，妇人孺子亦知其为君实也。帝崩，赴阙临，卫士望见，皆以手加额曰：‘此司马相公也。’所至民遮道聚观，马至不得行。”

〔宣劝〕诗话总龟前集卷二十七：“宣劝字，东坡数使之。其一即和王仲至 喜雪御筵诗曰：‘宣劝不多心自醉。’其一和蒋颖叔 端门观灯诗：‘十分宣劝恐难胜。’”

〔东阁〕汉书 公孙弘传：“公孙弘自起徒步，数年，至宰相封侯，于是起客馆、开东阁，以延贤人，与参谋议。”

〔仙韶〕唐书 礼乐志：“文宗诏太常卿冯定采开元雅乐，制云韶法曲，乐成，改法曲为仙韶曲。”

〔貂蝉〕貂蝉为侍从贵臣所着冠上之饰，其制为冠上加黄金珰，附蝉为饰，并插以貂尾。“父子貂蝉”事不详。





【编年】


淳熙二年（一一七五）。 ——据绍兴十八年同年小录，叶衡为是年五甲第一百十八人，年二十七，正月十九日生。据宋史 孝宗纪，叶衡于淳熙元年二月被召入朝，六月除参知政事，十一月除右丞相。此词有“江头父老”、“遥知宣劝”等语，应系淳熙二年正月稼轩尚在建康之日，为应祝叶氏五十四岁寿辰而作。





酒泉子





流水无情，潮到空城头尽白一，离歌曲怨残阳。断人肠。

东风官柳舞雕墙。三十六宫花溅泪，春声何处说兴亡。燕双双。





【笺注】


〔潮到句〕刘禹锡 金陵五题：“山围故国周遭在，潮打空城寂寞回。”

〔三十六宫〕骆宾王 帝京篇：“汉家离宫三十六。”

〔花溅泪〕杜甫 春望诗：“感时花溅泪，恨别鸟惊心。”

〔春声二句〕周邦彦 西河咏金陵：“燕子不知何世，向寻常巷陌、人家相对，如说兴亡斜阳里。”





【编年】


上词作年莫考，但据其感慨兴亡之意，及“雕墙”、“三十六宫”等语，知必作于一都城之内。据“潮到空城”及“燕说兴亡”句，可定为在金陵时所作，因附编于二次官金陵诸作之后。





摸鱼儿

观潮上叶丞相





望飞来半空鸥鹭，须臾动地鼙鼓。截江组练驱山去，鏖战未收貔虎。朝又暮。悄惯得吴儿不怕蛟龙怒。风波平步。看红旆惊飞，跳鱼直上，蹙踏浪花舞。　凭谁问，万里长鲸吞吐，人间儿戏千弩。滔天力倦知何事，白马素车东去。堪恨处：人道是属镂怨愤终千古。功名自误。谩教得陶朱，五湖 西子，一舸弄烟雨。





【校】


〔题〕阳春白雪三引作“潮”。

〔悄惯〕四卷本甲集作“诮惯”。

〔属镂怨〕四卷本及阳春白雪并作“子胥冤”。





【笺注】


〔动地鼙鼓〕白居易 长恨歌：“渔阳鼙鼓动地来，惊破霓裳羽衣曲。”

〔组练〕左传 襄公三年：“春，楚子 重伐吴……使邓廖帅组甲三百，被练三千以侵吴。”注：“组甲被练皆战备也。组甲，漆甲成组文，被练，练袍。”苏轼 催试官考较戏作诗：“八月十八潮，壮观天下无。鹍鹏水击三千里，组练长驱十万夫。”

〔鏖战句〕列子 黄帝篇：“黄帝与炎帝战于阪泉之野，帅熊、罴、狼、豹、、虎为前驱。”范仲淹观潮诗：“势雄驱岛屿，声怒战貔貅。”

〔悄惯得句〕苏轼 八月十五日看潮五绝：“吴儿生长狎涛渊，冒利轻生不自怜。”悄惯得，直纵容得之意。

〔看红旆三句〕吴自牧 梦粱录卷四观潮：“杭人有一等无赖不惜性命之徒，以大彩旗或小清凉伞，红绿伞儿，各系绣色缎子满竿，伺潮出海门，百十为群，执旗泅水上，以迓子胥。弄潮之戏，或有手脚执五小旗浮潮头而戏弄。”

〔长鲸吞吐〕左思 吴都赋：“长鲸吞航，修鲵吐浪。”

〔人间句〕宋史 河渠志：“浙江通大海，日受两潮。梁 开平中钱武肃王始筑捍海塘，在候潮门外，水昼夜冲激，版筑不就，因命强弩数百以射潮头，又致祷胥山祠。既而潮避钱塘东击西陵，遂造竹器积巨石，植以大木。堤岸既固，民居乃奠。”苏轼 八月十五日看潮五绝：“安得夫差水犀手，三千强弩射潮低。”

〔白马三句〕枚乘 七发状 曲江波涛有云：“其少进也，浩浩，如素车白马帷盖之张。”太平广记卷二九一伍子胥条：“伍子胥累谏，吴王赐属镂剑而死。……自是，自海门山潮头汹高数百尺，越钱塘 渔浦方渐低小。……时有见子胥乘素车白马在潮头之中，因立庙以祠焉。”史记 吴太伯世家：“十一年复北伐齐，越王勾践率其众以朝吴，厚献遗之，吴王喜，惟子胥惧，曰：‘是弃吴也。’……吴王不听，使子胥于齐，子胥属其子于齐 鲍氏，还报吴王，吴王闻之大怒，赐子胥属镂之剑以死。将死，曰：‘树吾墓上以梓，令可为器，抉吾眼置之吴东门，以观越之灭吴也。’”集解：“王愠曰：‘孤不使大夫得有见。’乃盛以鸱夷投之江。”正义：“吴俗传云：子胥亡后，越从松江北开渠至横山东北，筑城伐吴。子胥乃与越军梦，令从东南入破吴。越王即移向三江口岸，立坛杀白马祭子胥，杯动酒尽，越乃开渠，子胥作涛，荡罗城东开入灭吴。”

〔谩教三句〕史记 越王勾践世家：“范蠡以为大名之下，难以久居，且勾践为人，可与同患，难与处安乐，乃装其轻宝珠玉……浮海出齐，变姓名，自谓鸱夷子皮（索隐云：以吴王杀子胥而盛以鸱夷，今蠡自以有罪，故为号也。）……止于陶，以为此天下之中，交易有无之通路，为生可以致富矣。于是自谓陶朱公。”又，相传谓范蠡献西施于吴王，吴灭后，蠡复取西施同舟泛五湖而去。杜牧 杜秋娘诗：“西子下姑苏，一舸逐鸱夷。”





【编年】


淳熙二年（一一七五）。——稼轩于淳熙二年被召，入为仓部郎官，此词当作于七月赴江西提刑任之前。





满江红

赣州席上呈太守陈季陵侍郎





落日苍茫，风才定片帆无力。还记得眉来眼去，水光山色。倦客不知身远近，佳人已卜归消息。便归来只是赋行云，襄王客。

此个事，如何得？知有恨，休重忆。但楚天特地，暮云凝碧。过眼不如人意事，十常八九今头白。笑江州司马太多情，青衫湿。





【校】


〔题〕四卷本甲集作“赣州席上吴陈季陵太守”。

〔远近〕四卷本作“近远”。





【笺注】


〔赣州〕在今江西省南部，为章、贡二水合流之地。隋、唐为虔州，宋绍兴二十三年改赣州。故治即今江西 赣县。

〔陈季陵〕赣州府志卷四十二名宦：“陈天麟，字季陵，宣城人，绍兴进士。自广德簿知襄阳事，所至有惠政。寻知赣州。时茶商寇赣、吉间，天麟预为守备，民恃以安。江西宪臣辛弃疾讨贼，天麟给饷补军，事平，弃疾奏：‘今成功，实天麟之方略也。’”宛陵群英集：“陈天麟字季陵，绍兴中进士，累官集贤殿修撰。尝编易三传及西汉、南北史、左氏征节等书，所著曰撄宁居士集。”

〔还记得二句〕王观 卜算子词：“水是眼波横，山是眉峰聚，欲问行人去那边，眉眼盈盈处。”苏轼 临江仙 惠州改前韵：“水光都眼净，山色总眉愁。”

〔赋行云〕楚襄王与宋玉游于云梦之台，望高唐之观，其上独有云气，崪兮直上，忽兮改容，须臾之间，变化无穷，玉因作高唐赋以纪其事。序中有高唐神女“旦为行云，暮为行雨”语。

〔过眼二句〕晋书 羊祜传：“祜叹曰：天下不如意，恒十居七八，故有当断不断，天与不取，岂非更事者恨于后时哉！”参前满江红（快上西楼阕）“十常八九”注。

〔笑江州二句〕白居易贬江州司马，因送客湓浦，闻长安倡女夜弹琵琶，始觉有迁谪意，遂作琵琶行。其结句云：“座中泣下谁最多？江州司马青衫湿。”





【编年】


淳熙二年（一一七五）。——稼轩于淳熙二年任江西提刑，于是年九月扑灭茶商军。陈氏于次年即去职（参年谱 淳熙三年），知此词必作于二年茶商军既平之后也。





菩萨蛮

书江西造口壁





郁孤台下清江水，中间多少行人泪。西北望长安，可怜无数山。　青山遮不住，毕竟东流去。江晚正愁余，山深闻鹧鸪。





【校】


〔西北望〕四卷本甲集作“东北是”。

〔东流〕广信书院本及四卷本作“江流”。兹从王诏校刊本、六十家词本、四印斋本及鹤林玉露卷四引此词。





【笺注】


〔造口〕在今江西 万安县西南六十里，有皂口溪，水自此入赣江。皂口即造口也。

〔郁孤台〕在今江西 赣县西南。赣州府志：“郁孤台，一名贺兰山。隆阜郁然孤峙，故名。唐李勉为刺史，登台北望，慨然曰：‘予虽不及子牟，心在魏阙一也。郁孤岂令名乎。’乃易匾为望阙。”王象之 舆地纪胜 江南西路 赣州：“郁孤台……隆阜郁然，孤起平地数丈，冠冕一郡之形胜。而襟带千里之山川。”

〔清江〕江西 袁江与赣江合流处，旧亦称清江。此处当指赣江言。

〔西北句〕杜甫 小寒食舟中诗：“愁看直北是长安。”李商隐 桂州路中作：“欲成西北望，又见鹧鸪飞。”刘攽 九日诗：“可怜西北望，白日远长安。”

〔青山二句〕陈师道 送何子温移亳州诗：“关山遮极目，汴 泗只东流。”

〔正愁余〕楚辞 九歌 湘夫人：“目眇眇兮愁予。”苏轼 和邵同年戏赠贾秀才诗：“烟波渺渺正愁予。”





【附录】


罗大经 鹤林玉露卷四辛幼安词：“其题江西 造口词云：‘郁孤台下清江水，中间多少行人泪。西北是长安，可怜无数山。青山遮不住，毕竟东流去。江晚正愁余，山深闻鹧鸪。’盖南渡之初，虏人追隆祐太后御舟至造口，不及而还，幼安自此起兴。‘闻鹧鸪’之句，谓恢复之事行不得也。”

按：自罗大经创为此说，世之释稼轩此词者莫不承用以为资据，而其实罗说非也。金人追隆祐太后事，宋史 后妃传所记如下：“会防秋迫，命刘宁止制置浙江，卫太后往洪州。……仍命滕康、刘珏权知三省枢密院事，从行。……既至洪州，议者言金人自蕲 黄渡江，陆行二百余里即到洪州。帝忧之，命刘光世屯江州，光世不为备，金人遂自大冶县径趣洪州。康、珏奉太后行次吉州，金人追急，太后乘舟夜行，质明至太和县，舟人景信反，杨惟忠兵溃，失宫人一百六十。康、珏俱遁，兵卫不满百，遂往虔州。”三朝北盟会编于建炎三年十一月二十三日记隆祐离吉州，“质明至太和县，又进至万安县，兵卫不满百人，滕康、刘珏、杨惟忠皆窜山谷中，惟有中官何渐、使臣王公济、快行张明而已。金人追至太和县，太后乃自万安县至皂口，舍舟而陆，遂幸虔州。”并不谓有追至造口之事。宋史 高宗纪及护卫太后之刘珏、滕康二人传并金史 宗弼传等，亦均未及其事。鹤林玉露 金人追隆祐至造口不及而还之说凡数见，当俱出传闻之误。此词前章“西北望长安”句，疑是用李勉登郁孤台北望故事。亦即李白 登金陵凤凰台诗中所谓“长安不见使人愁”之意。盖自李勉事流传之后，至其地者即多联想及此，故苏轼 虔州八景图诗亦有一首云：“涛头寂寞打城还，章贡台前暮霭寒。倦客登临无限思，孤云落日是长安。”此与词中“望长安”二句意境已极相近矣。稼轩词中屡以“西北”喻中原神州，此词亦以西北长安喻宋之故都汴京，借寓北归愿望。罗大经谓“‘闻鹧鸪’之句谓恢复之事行不得也”，殊为差谬。稼轩一生奋发有为，其恢复素志、胜利信心，由壮及老，不曾稍改，何得在南归未久即生“恢复之事行不得”之念哉！





【编年】


淳熙二、三年（一一七五或一一七六）。——上词作年虽难确考，但据建炎以来系年要录，江南西路提点刑狱司自绍兴末年即设置赣州，迄孝宗时未再迁徙。郁孤台为赣州附近一名胜，亦稼轩任江西提刑时所时常经行之地，则此词必作于此时期内。





水调歌头

和王正之右司吴江观雪见寄





造物故豪纵，千里玉鸾飞。等闲更把，万斛琼粉盖玻瓈。好卷垂虹千丈，只放冰壶一色，云海路应迷。老子旧游处，回首梦耶非。

谪仙人，鸥鸟伴，两忘机。掀髯把酒一笑，诗在片帆西。寄语烟波旧侣：闻道莼鲈正美，休裂芰荷衣。上界足官府，汗漫与君期。





【校】


〔造物〕六十家词及四印斋本俱作“造化”。

〔玻瓈〕四卷本甲集作〔颇黎〕。

〔休裂〕四卷本作“休制”。





【笺注】


〔王正之〕楼钥 攻媿集卷九十九朝议大夫秘阁修撰致仕王公墓志铭：“绍兴三十二年有旨：王正己不畏强御，节概可称，三省详加访问，其人如在，可与甄录。寻召赴行在。……公字伯仁父，旧字正之，至今以旧字行。……以叶丞相之荐，除尚书吏部员外郎，权右司郎官，遂为真。叶公去国，公亦遭论，再奉祠。除严州，改婺州，内引奏事，尤加褒纳。……庆元二年三月二日属疾，却药不进，翌日终于正寝。享年七十有八。”宝庆四明志卷八叙人：“王正己字正之，勋长子也。……以叔祖珩任为丰城主簿，连帅张澄俾对，易理曹。时相姻党王鈇家豫章，家舍亡瑞香花，与一富民有他憾，因诬之，帅讽理曹文致其罪，正己直之，忤帅意，称疾寻医以归。孝宗闻之，既践阼，诏以不畏强御，节概可嘉，自泰州海陵县召对，改令入官。淳熙初，访求廉吏，参政叶衡举正己辞赙事以闻，召对，上语辅臣曰：‘王正己望之俨然，即之甚温。’史忠定王 浩再相，论朋党事，上曰：‘叶衡既去，人以王正己为其党，朕固留之。虽衡所引，其人自贤，则知朕不以朋党待臣下也。’正己凡四典郡，六为部使者，终太府卿、秘阁修撰致仕。”

〔吴江〕即松江。吴郡志卷十八：“松江在郡南四十五里，禹贡三江之一也。……南与太湖接。垂虹跨其上，天下绝景也。”

〔造物句〕苏轼 游白水山诗：“伟哉造物真豪纵，攫士抟沙为此弄。”

〔垂虹〕吴郡志卷十七：“利往桥即吴江长桥也。庆历八年县尉王廷坚所建。有亭曰垂虹，而世并以名桥。续图经云：‘东西千余尺，前临太湖 洞庭三山，横跨松江，行者晃漾天光水色中，海内绝景，唯游者自知之，不可以笔舌形容也。’”

〔云海路〕苏轼 江城子 东武雪中送客：“路漫漫，玉花翻，云海光宽，何处是超然？”

〔谪仙人〕新唐书 李白传：“李白至长安，往见贺知章，知章见其文，叹曰：‘子谪仙人也。’”

〔鸥鸟二句〕李商隐 赠田叟诗：“鸥鸟忘机翻浃洽，交亲得路昧平生。”又太仓箴：“海翁忘机，鸥故不飞。”参前水调歌头（落日古城角阕）“狎沙鸥”注。

〔莼鲈〕参前木兰花慢（老来情味减阕）“秋晚句”注。

〔休裂句〕离骚：“制芰荷以为衣兮，集芙蓉以为裳。”孔稚圭 北山移文：“焚芰制而裂荷衣，抗尘容而走俗状。”文选五臣注：“芰制荷衣，隐者之服。言皆焚裂之，举骋尘俗之容状。”

〔上界句〕韩愈 奉酬卢给事诗：“上界真人足官府。”

〔汗漫〕淮南子 道应训：“卢敖游乎北海，见一士焉，曰：‘吾与汗漫期于九垓之外，吾不可以久驻。’”





【编年】


淳熙二、三年（一一七五或一一七六）。——据楼攻媿集，王正之于叶衡为相时任右司郎官。另据宋会要辑稿 职官七二之二：“（淳熙二年闰九月）十九日，右司员外郎王正己放罢。以言者论其所居之职，废法徇情，为害滋甚，故有是命。”词中有“莼鲈正美，休裂芰荷衣”句，其唱和盖在王氏已罢右司之后。





满江红





汉水东流，都洗尽髭胡膏血。人尽说君家飞将，旧时英烈：破敌金城雷过耳，谈兵玉帐冰生颊。想王郎结发赋从戎，传遗业。

腰间剑，聊弹铗。尊中酒，堪为别。况故人新拥，汉坛旌节。马革裹尸当自誓，蛾眉伐性休重说。但从今记取楚楼风，庾台月。





【校】


〔庾台月〕广信书院本“庾台月”原作“裴台月”，羌无故实，“裴”字显误。王诏校刊本及六十家词本作“楚台风，庾楼月”，又显系臆改，庾楼在武昌，非江陵景物也。且因一字误而改及六字，亦殊孟浪。今查，宋 王象之 舆地纪胜卷六四江陵府景物上载，枝江县有庾台，注云：“相传为庾子山宅也。”既谓“相传”，当难信从。且枝江与楚楼所在之沙市相去辽远，亦殊难合。近承湖北 沙市修志馆中友人告知，明末清初人孔伯靡（渠本明宗室，入清，因避祸，改姓名为孔自来，字伯靡）编撰之江陵志余载，江陵城东五里故堤内有庾信台，注云：“今庾信楼基也，或即其宅。”今按：此条似较为可信，故即据以径改“裴台”为“庾台”，冀以息数百年来之纷纭。





【笺注】


〔飞将〕史记 李将军列传：“广居右北平，匈奴闻之，号曰汉之飞将军，避之数岁，不敢入右北平。”王昌龄 出塞诗：“但使龙城飞将在，不教胡马度阴山。”亦系指李广言。

〔金城、玉帐〕颜之推 观我生赋：“守金城之汤池，转绛宫之玉帐。”张淏 云谷杂记：“唐 艺文志有玉帐经二卷，乃兵家厌胜之方位，谓主将于其方置军帐，则坚不可犯，犹玉帐然。”

〔谈兵句〕苏轼 寄高令诗：“论极冰霜绕齿牙。”又浣溪沙词：“论兵齿颊带风霜。”

〔想王郎句〕三国志 魏书 王粲传：年十七，司徒辟，诏除黄门侍郎，以西京扰乱，皆不就，乃之荆州刘表。……魏国既建，拜侍中。曹操于建安二十年三月西征张鲁于汉中，张鲁降。是行也，侍中王粲作从军诗五首以美其事。汉书 李广传：“结发与匈奴大小七十余战。”

〔腰间二句〕战国策 齐策四：“齐人有冯谖者，贫乏不能自存，使人属孟尝君，愿寄食门下，孟尝君笑而受之。……居有顷，倚柱弹其剑歌曰：‘长铗归来乎，食无鱼。’”

〔汉坛句〕汉书 高帝纪：“于是汉王斋戒，设坛场，拜信为大将军。”

〔马革句〕后汉书 马援传：“方今匈奴 乌桓尚扰北边，欲自请击之。男儿要当死于边野，以马革裹尸还葬耳，何能卧床上在儿女子手中耶！”

〔蛾眉伐性〕枚乘 七发：“皓齿蛾眉，命曰伐性之斧；甘脆肥醲，命曰腐肠之药。”

〔楚楼〕项安世 平庵悔稿卷十宋帅移厨就市楼并饭胡黎州（自注：澹庵之子。）诗，首联云：“天明喜气满沙头，小队行厨下楚楼。”（按：在宋 孝宗 光宗 宁宗三朝，亦即项安世在世之年，湖北帅无宋姓者，故可断言此诗题中“宋”字为“辛”字之误。）又据袁说友 东塘集卷七咏楚楼诗，题下自注云：“楼在沙市，规模宏广，东西皆见江山，郡中以之为酒肆。”诗云：“东江风月夜潮平，西望巫山 白帝城。止为山川增楚观，惜哉徒沸市廛声。”李曾伯 可斋杂著卷二八登江陵沙市楚楼诗：“壮丽中居荆楚会，风流元向蜀吴夸。楼头恰称元龙卧，切勿轻嗤作酒家。”（按：袁说友与稼轩同年生，李曾伯晚于稼轩六十岁，然皆南宋人，其所描绘之沙市 楚楼情况当与稼轩居官江陵时之现实情况相去不远，故引录二人之诗于此。至楚楼始建于何时，则难考知。或谓“楚楼风”乃泛指江陵之风物而言，非实指某楼，说似未谛，因下句之裴台断非虚指，则楚楼亦不得为虚指也。）

〔庾台〕即庾子山 江陵宅遗址，详本词校语。





【编年】


淳熙四年（一一七七）。——据“汉水东流”与“记取楚楼风、裴台月”数句，知此词应为稼轩任湖北安抚使时送别李姓友人之官他地之作。其中“想王郎结发赋从戎”二句意，系谓此友人取法王粲之赋从军诗，而结发从戎以传飞将李广之遗业也。王粲字仲宣，本山阳 高平人，为避董卓之乱而至荆州依刘表，其从军诗即在荆山所赋。舆地纪胜谓南宋时江陵府城东南隅尚有仲宣楼，故词中语及之也。





水调歌头

淳熙丁酉，自江陵移帅隆兴，到官之三月被召，司马监、赵卿、王漕饯别。司马赋水调歌头，席间次韵。时王公明枢密薨，坐客终夕为兴门户之叹，故前章及之





我饮不须劝，正怕酒尊空。别离亦复何恨，此别恨匆匆。头上貂蝉贵客，苑外麒麟高冢，人世竟谁雄？一笑出门去，千里落花风。 孙 刘辈，能使我，不为公。余发种种如是，此事付渠侬。但觉平生湖海，除了醉吟风月，此外百无功。毫发皆帝力，更乞鉴湖东。





【校】


〔题〕四卷本乙集“三月”作“二月”。

〔苑外〕广信书院本、四卷本及王诏校刊本作“花外”。兹从四印斋本。

〔一笑出门〕王诏校刊本、六十家词本及四印斋本作“出门一笑”。





【笺注】


〔司马监〕据鹧鸪天（聚散匆匆不偶然阕）词题，知司马监即司马汉章。汉章名倬，见洪迈 夷坚志丁十六浙西提举条。宋史 司马朴传：“朴字文季。……靖康初，金人次汴郊，命朴使之，二酋问朴家世，具以告，喜曰：‘贤者之后也。’待之加礼。……二帝将北迁，又贻书请存立赵氏，金人惮之，挟以北去，且悉取其孥。开封仪曹赵鼎为匿其长子倬于蜀，故得免。”涑水司马氏源流集略卷四马骙撰修复宋太师温国司马文正公祠墓记：“初，金虏挟公侄孙兵部侍郎朴北去，悉取其孥，赵忠简为匿其长子倬于蜀，因家叙州。”按：宋史及司马氏源流集略均不载司马汉章之历官本末，今据宋会要及建炎以来系年要录，知其于绍兴末年曾知房州及德安府，乾道、淳熙中知襄阳府兼京西南路安抚使，任户部员外郎，江西 京西湖北总领，江南东路提点刑狱。此处以监相称，知司马汉章其时正任江西 京西湖北总领。

〔赵卿〕未详。

〔王漕〕宋史 王希吕传：“淳熙二年除吏部员外郎。……加直宝文阁、江西转运副使。五年，召为起居郎，除中书舍人。”陈亮与吕伯恭正字书：“辛幼安、王仲衡俱召还。”仲衡为王希吕之字。稼轩之被召还朝较王氏或稍早，则此词题中所指必即希吕也。

〔王公明〕周必大 玉堂杂记卷二：“乾道七年七月二十六日……是时参知政事王公明炎在蜀三年，屡求归。”据知公明为王炎之字。宋宰辅编年录卷十七：“乾道九年正月己丑，王炎罢枢密使。——炎自乾道四年二月除签书枢密院事，五年二月除参知政事，七年七月拜枢密使，依前四川宣抚使。是年正月罢。执政凡五月。”余详年谱 淳熙五年记事。

〔门户之叹〕一、宋史 孝宗本纪：“乾道六年三月乙丑，以晁公武 王炎不协，罢四川制置使，归宣抚司。”二、周必大 省斋文稿十四王炎除枢密使御笔跋：“乾道七年七月二十六日，国忌假……御药甘泽赍御札来，除王炎为枢密使，依旧宣抚（四川）。……初，炎与宰相虞允文不相能，屡乞罢归，允文荐权吏部侍郎王之奇为代。……暨宣炎制，宰相以下皆莫测云。”三、宋宰辅编年录卷十七：“王炎，淳熙元年十二月以观文殿学士太中大夫知潭州，二年五月臣僚论蒋芾、王炎、张说欺君之罪，并诏落职居住。炎落观文殿学士，袁州居住。三年七月上宣谕龚茂良等曰：‘有一事，累日欲与卿言。昨汤邦彦论蒋芾、王炎、张说三人者，朕思之，王炎似无大过，非二人之比。’茂良等奏：‘仰见圣明洞照。邦彦论王炎事多非其实，人皆能言之。宜蒙圣恩宽贷。’上曰：‘未欲便与差遣，且令自便。’三年十二月，中大夫新知荆南府王炎复资政殿大学士，以赦恩检举也。”

〔头上貂蝉〕宋史 舆服志：“貂蝉冠一名笼巾，织籐，漆之，形正方如平巾帻，饰以银，前有银花，上缀玳瑁蝉，左右为三小蝉，衔玉鼻，左插貂尾。三公亲王侍祠、大朝会，则加于进贤冠而服之。”

〔苑外句〕杜甫 曲江诗：“江上小堂巢翡翠，苑边高冢卧麒麟。”

〔一笑句〕黄庭坚 水仙花诗：“出门一笑大江横。”

〔孙刘三句〕三国志 魏志 辛毗传：“时中书监刘放、令孙资见信于主，制断时政，大臣莫不交好，而毗不与往来。毗子敞谏曰：‘今刘孙用事，众皆影附，大人宜小降意，和光同尘，不然必有谤言。’毗正色曰：‘主上虽未称聪明，不为暗劣；吾之立身，自有本末，就与刘 孙不平，不过令吾不作三公而已，何危害之有焉。’”

〔余发句〕左传 昭三年：“齐侯田于莒，卢蒲嫳见，泣且请曰：‘余发如此种种，余奚能为？’”注：“嫳，庆封之党，襄二十八年放之于境。种种，短也，自言衰老，不能复为害。”

〔湖海〕见前水龙吟（楚天千里清秋阕）“求田三句”注。

〔除了二句〕苏轼 秀州报本禅院乡僧文长老方丈诗：“我除搜句百无功。”

〔毫发句〕汉书张耳陈余传：“耳子敖嗣立，高祖过赵，赵王体甚卑，高祖甚慢之，赵相贯高怒曰：‘请为杀之。’敖曰：‘君何言之误！先王亡国，赖皇帝得复国，德流子孙，秋毫皆帝力也。’”

〔鉴湖〕一名镜湖。在今浙江 绍兴县南。新唐书隐逸传：“贺知章 天宝初病，梦游帝居，乃请为道士，还乡里，诏许之，以宅为千秋观而居。又请周公湖数顷为放生池，有诏赐镜湖 剡川一曲。”苏轼 次韵子由使契丹至涿州见寄四首：“那知老病浑无用，欲向君王乞镜湖。”





【编年】


淳熙五年戊戌（一一七八）。——据词题中语，知此词之作与王炎之卒盖在同时；唯王氏宋史无传，宋宰辅编年录亦不载其生卒。稼轩自隆兴被召之年月，史亦无文可考。但题中虽云淳熙丁酉自江陵移帅隆兴，而据在隆兴帅任内之措施考之，知其莅任必在丁酉岁杪（参年谱），其被召离任，当在戊戌年之晚春也。





霜天晓角

旅兴





吴头楚尾，一棹人千里。休说旧愁新恨，长亭树，今如此！

宦游吾倦矣，玉人留我醉：明日落花寒食，得且住，为佳耳。





【校】


〔题〕广信书院本无题，兹从四卷本甲集、王诏校刊本及四印斋本。花庵词选作“惜别”。

〔落花〕四卷本作〔万花〕。





【笺注】


〔吴头句〕见前声声慢（征埃成阵阕）“楚尾吴头”注。

〔树今如此〕见前水龙吟（楚天千里清秋阕）“树犹如此”注。

〔宦游句〕史记 司马相如传：“相如归而家贫，无以自业，素与临邛令王吉相善，吉曰：‘长卿久宦游不遂，而来过我。’”又：“长卿故倦游，虽贫，其人材足依也。”

〔明日三句〕晋人帖：“天气殊未佳，汝定成行否？寒食近，且住为佳尔。”





【编年】


淳熙五年（一一七八）。——据此词起句，知是离豫章时作。稼轩前后二次帅江西，第二次之去职，事在淳熙八年冬季，与此词所述时令不合，知此词作于淳熙五年。





鹧鸪天

离豫章，别司马汉章大监





聚散匆匆不偶然，二年历遍楚山川。但将痛饮酬风月，莫放离歌入管弦。　萦绿带，点青钱。东湖春水碧连天。明朝放我东归去，后夜相思月满船。





【校】


〔历遍〕四卷本丙集作“遍历”。





【笺注】


〔聚散句〕欧阳修 浪淘沙词：“聚散苦匆匆，此恨无穷。”

〔二年句〕稼轩于淳熙三年由江西提刑调京西转运判官，四年差知江陵府兼湖北安抚，其年秋冬间又迁知隆兴兼江西安抚，二年之内所至莫非楚地。张孝祥 鹧鸪天 淮雨为老人寿：“农桑欲遍楚山川。”

〔莫放句〕欧阳修 别滁诗：“我亦且如常日醉，莫教管弦作离声。”莫放犹言莫教、莫使。

〔点青钱〕杜甫 漫兴诗：“糁径杨花铺白毡，点溪荷叶叠青钱。”

〔东湖句〕韦庄 菩萨蛮：“春水碧于天，画船听雨眠。”东湖在豫章郡治东南，舆地纪胜 江南西路隆兴府：“洪州，春秋 战国时属楚，秦属九江郡，汉高帝始置豫章郡。东湖在郡治东南，周广五里。”唐书 地理志：“南昌县南有东湖，元和三年刺史韦丹开南塘斗门以节江水。”

〔明朝二句〕陈师道 过杭留别曹无逸朝奉诗：“后夜相思隔烟水。”张孝祥 鹧鸪天 荆州别同官：“今宵拚醉花迷坐，后夜相思月满川。”





【编年】


淳熙五年（一一七八）。





念奴娇

书东流村壁





野棠花落，又匆匆过了，清明时节。刬地东风欺客梦，一夜云屏寒怯。曲岸持觞，垂杨系马，此地曾轻别。楼空人去，旧游飞燕能说。　闻道绮陌东头，行人曾见，帘底纤纤月。旧恨春江流不断，新恨云山千叠。料得明朝，尊前重见，镜里花难折。也应惊问：近来多少华发！





【校】


〔调〕花庵词选作“酹江月”。

〔题〕花庵词选作“春恨”。阳春白雪一引无题。

〔野棠〕王诏校刊本、六十家词本及四印斋本作“野塘”。

〔又匆匆〕阳春白雪作“甚匆匆”。

〔一夜〕六十家词本及四印斋本作“一枕”。

〔云屏〕花庵词选及阳春白雪作“银屏”。

〔轻别〕花庵词选及阳春白雪作“经别”。

〔曾见〕四卷本作“长见”。

〔不断〕四卷本作“未断”，花庵词选作“不尽”。





【笺注】


〔东流村壁〕赵蕃 淳熙稿卷四有重九前一日东流道中诗，首联云：“明日乃重九，今晨更天涯。”韩淲 涧泉集卷六有归舟过东流丘簿清足轩诗，首联云：“依船江头看修竹，谁家有轩号清足？”又卷七有东流值雨诗，全诗云：“客恨何时了？萧萧雨未晴。异乡无伴处，荒村少人行。树色巡檐碧，江声绕枕清。且凭闲景物，陶写小诗成。”据诸诗语意，知东流为其时江行泊驻之所，且富游观之胜，故赵 韩二氏均览物兴感而有所赋咏。其必为池州之东流县，当无可疑。玩此词各语，亦江行途中所作，则东流村壁者，乃指东流县境内之某村，非村以东流名也。梁启超于韵文与情感中解释此词，谓东流为“徽、钦二帝北行所经之地”，盖误。

〔野棠三句〕沈约 早发定山诗：“野棠开未落，山英发欲然。”按：起数句，盖脱胎于李后主 乌夜啼词：“林花谢了春红，太匆匆。常恨朝来寒雨晚来风。”

〔刬地〕有“只是”、“无端”、“依然”诸义。

〔垂杨句〕苏轼 渔家傲感旧：“垂杨系马恣轻狂。”

〔楼空二句〕白居易 燕子楼诗序：“徐州故张尚书有爱妓曰盼盼，善歌舞，雅多风态。……尚书既殁，归葬东洛，而彭城有张氏旧第，第中有小楼名燕子，盼盼念旧爱而不嫁，居是楼十余年，幽独块然，于今尚在。”（按：张愔任徐州刺史达七年之久，元和初以工部尚书召。白诗序中之张尚书即愔也。旧来多释为愔父建封，盖误。）苏轼 永遇乐夜宿燕子楼：“燕子楼空，佳人何在，空锁楼中燕。”

〔行人二句〕苏轼 江城子词：“门外行人，立马看弓鸾。”龙沐勋 东坡乐府笺云：“弓弯，谓美人足也。稼轩词‘闻道绮陌东头，行人曾见，帘底纤纤月’，疑从坡词脱化。”按：苏词“弓弯”应指新月，不指美人足。辛词“帘底”句当系指帘里美人。但周密 浩然斋雅谈亦谓：“辛幼安尝有句云：‘闻道绮陌东头，行人曾见，帘底纤纤月。’则以月喻足，无乃太亵乎！”

〔旧恨句〕李煜 虞美人词：“问君能有几多愁？恰似一江春水向东流。”

〔尊前二句〕谓己别有所欢，不能再相亲近。黄庭坚 沁园春：“镜里拈花，水中捉月，觑着无由得近伊。”

〔近来句〕苏轼 念奴娇词：“多情应笑我，早生华发。”





【编年】


淳熙五年（一一七八）。——据词中起语，知为清明过后所作。淳熙十五年前，稼轩宦游踪迹之可考者，唯淳熙五年自江西帅召为大理少卿，其时间适在清明节左右，因次于此。





鹧鸪天

和张子志提举





别恨妆成白发新，空教儿女笑陈人。醉寻夜雨旗亭酒，梦断东风辇路尘。　骑，青云。看公冠佩玉阶春。忠言句句唐虞际，便是人间要路津。





【校】


〔别恨〕王诏校刊本、六十家词本及四印斋本俱作“别后”。四卷本无此首。





【笺注】


〔张子志〕未详。

〔陈人〕此为“旧人”或“老人”之意。苏轼 次韵答陈述古诗：“但愁新进笑陈人。”

〔〕一作绿耳，为周穆王八骏之一。史记 秦本纪：“造父以善御得幸于周穆王，得骥、温骊、骅骝、耳之驷。”集解谓八骏“皆因其毛色以为名号”。

〔青云〕“”同“蹑”。汉书 礼乐志 郊祀歌：“浮云，晻上驰。”

〔忠言二句〕古诗十九首：“何不策高足，先据要路津？”杜甫 奉赠韦左丞丈二十二韵诗：“自谓颇挺出，立登要路津。致君尧舜上，再使风俗淳。”





又





樽俎风流有几人，当年未遇已心亲。金陵种柳欢娱地，庾岭逢梅寂寞滨。　樽似海，笔如神。故人南北一般春。玉人好把新妆样，淡画眉儿浅注唇。





【笺注】


〔当年句〕韩愈 答杨子书：“不待相见，相信已熟；既相见，不要约，已相亲。”王安石和贡父燕集之作：“心亲不复异新旧。”

〔金陵种柳〕南史 张绪传：“益州献蜀柳数株，枝条甚长，状若丝缕。时芳林苑始成，武帝以植于灵和殿前，常赏玩。”按齐武帝 芳林苑在金陵。

〔庾岭逢梅〕庾岭在江西南部，唐张九龄于开元四年开凿岭路，多植梅，因又称梅岭。曲江集卷十一有开凿大庾岭路序。

〔寂寞滨〕韩愈 答崔立之书：“耕于宽闲之野，钓于寂寞之滨。”王安石 送李秘校南归诗：“江湖胜事从今数，肯但悲歌寂寞滨。”

〔淡画句〕苏轼 成伯席上赠所出妓川人杨妲诗：“生来真个好相宜，深注唇儿浅画眉。”





又

代人赋





扑面征尘去路遥，香篝渐觉水沉销。山无重数周遭碧，花不知名分外娇。　人历历，马萧萧。旌旗又过小红桥。愁边剩有相思句，摇断吟鞭碧玉梢。





【校】


〔题〕广信书院本无题，兹从四卷本甲集。花庵词选作“东阳道中”。

〔沉销〕花庵词选作“沉消”。





【笺注】


〔山无句〕贺铸 感皇恩词：“回首旧游，山无重数。”刘禹锡 金陵怀古诗：“山围故国周遭在。”

〔人历历〕白居易 游悟真寺诗一百三十韵：“却顾来时路，萦纡映朱栏。历历上山人，一一遥可观。”

〔马萧萧〕诗 小雅 车攻：“萧萧马鸣。”





又

送人





唱彻阳关泪未干，功名余事且加餐。浮天水送无穷树，带雨云埋一半山。　今古恨，几千般；只应离合是悲欢？江头未是风波恶，别有人间行路难。





【校】


〔题〕广信书院本无题，兹从四卷本甲集。

〔只应〕王诏校刊本及四印斋本作“只今”。





【笺注】


〔唱彻句〕王维 送元二使安西诗：“渭城朝雨浥轻尘，客舍青青柳色新。劝君更尽一杯酒，西出阳关无故人。”后入乐府，名渭城曲，别名阳关曲、阳关，为送别之曲。李商隐 赠歌妓：“红绽樱桃含白雪，断肠声里唱阳关。”

〔浮天二句〕许浑 呈裴明府诗：“江村夜涨浮天水，泽国秋生动地风。”杨徽之 嘉阳川诗：“浮花水入瞿塘峡，带雨云归越隽州。”

〔只应句〕苏轼 水调歌头丙辰中秋：“人有悲欢离合，月有阴晴圆缺，此事古难全。”

〔江头二句〕刘禹锡 竹枝词：“瞿塘嘈嘈十二滩，人言道路古来难。长恨人心不如水，等闲平地起波澜。”又白居易 太行路：“行路难，不在水，不在山，只在人情反复间。”





【编年】


淳熙五年（一一七八）——上鹧鸪天四首，或云“梦断辇路”，或云“当年金陵种柳”；第三首题作“代人赋”，即用别人语气而为自己写照者，词中有“去路遥”及“山无重数”句，第四首有“江头”句，知均为本年自豫章赴行在途中所作。今全依广信书院本顺序编次于此。





满江红

题冷泉亭





直节堂堂，看夹道冠缨拱立。渐翠谷群仙东下，佩环声急。谁信天峰飞堕地，傍湖千丈开青壁。是当年玉斧削方壶，无人识。

山木润，琅玕泾。秋露下，琼珠滴。向危亭横跨，玉渊澄碧。醉舞且摇鸾凤影，浩歌莫遣鱼龙泣。恨此中风物本吾家，今为客。





【校】


〔题〕广信书院本无“题”字，兹从四卷本甲集。

〔谁信〕四卷本作“闻道”。

〔风物〕四卷本作“风月”。





【笺注】


〔冷泉亭〕咸淳临安志卷二十三：“冷泉亭在飞来峰下，唐刺史河南 元藇建，刺史白居易记，刻石亭上。”白居易 冷泉亭记：“东南山水余杭郡为最，就郡言灵隐寺为尤，由寺观冷泉亭为甲。亭在山下，水中央，寺西南隅。高不倍寻，广不累丈，而撮奇得要，地搜胜概，物无遁形。……山树为盖，岩石为屏，云从栋生，水与阶平。”

〔直节二句〕“直节”谓竹，“冠缨”谓松。

〔佩环声〕谓水声。柳宗元 至小丘西小石潭记：“隔篁竹，闻水声，如鸣佩环。”

〔谁信句〕咸淳临安志卷二十三引晏殊 舆地志：“晋 咸和中，西僧慧理登兹山，叹曰：‘此是中天竺国 灵 鹫山之小岭，不知何年飞来。佛在世日多为仙灵所隐，今此亦复尔耶？’因挂锡造灵隐寺，号其峰曰飞来。”

〔方壶〕列子 汤问篇：“渤海之东，有大壑焉。……其中有五山焉：一曰岱舆，二曰员峤，三曰方壶，四曰瀛洲，五曰蓬莱。其山高下周旋三万里。……所居之人皆仙圣之种。”

〔浩歌句〕范成大 爱雪歌：“歌呼达晓鱼龙愁。”

〔吾家〕指济南。按济南有大明湖 趵突泉诸名胜，景色佳丽，略似西湖，故稼轩有此联想。





又

再用前韵





照影溪梅，怅绝代佳人独立。便小驻雍容千骑，羽觞飞急。琴里新声风响佩，笔端醉墨鸦栖壁。是使君文度旧知名，今方识。

高欲卧，云还湿。清可漱，泉长滴。快晚风吹赠，满怀空碧。宝马嘶归红旆动，龙团试水铜瓶泣。怕他年重到路应迷，桃源客。





【校】


〔佳人〕四卷本甲集作“幽人”。

〔便小驻〕四卷本作“更小驻”。

〔使君〕广信书院本作“史君”，兹从四卷本。

〔文度〕王诏校刊本、六十家词本及四印斋本作“文雅”。

〔今方识〕四卷本作“方相识”。

〔高欲卧四句〕四卷本作“清可漱，泉长滴。高欲卧，云还湿”。

〔吹赠〕广信书院本作“吹帽”，兹从四卷本。

〔龙团〕四卷本作“团龙”。

〔试水〕四卷本作“试碾”。





【笺注】


〔怅绝代句〕李延年歌：“北方有佳人，遗世而独立。”杜甫 佳人诗：“绝代有佳人。”

〔雍容〕史记 司马相如传：“相如车骑，雍容甚都。”

〔千骑〕汉乐府相和歌，罗敷自夸其夫婿，有云：“东方千余骑，夫婿居上头。……三十侍中郎，四十专城居。”

〔羽觞句〕李白 春夜宴桃李园序：“飞羽觞而醉月。”

〔笔端句〕苏轼 次韵王巩南迁初归诗：“平生痛饮处，遗墨鸦栖壁。”按：苏辙亦有“笔端大字鸦栖壁”句。

〔文度〕晋书 王坦之传：“坦之字文度，弱冠与郗超俱有重名。时人为之语曰：‘盛德绝伦郗嘉宾，江东独步王文度。’”

〔高欲卧二句〕杜甫 游龙门奉先寺诗：“云卧衣裳冷。”

〔龙团〕茶名。叶梦得 石林燕语：“建州岁贡大龙凤团茶。仁宗时蔡君谟择茶之精者为小龙团十斤以献。”

〔铜瓶泣〕苏轼 歧亭诗：“醒时夜向阑，唧唧铜瓶泣。”

〔怕他年二句〕陶渊明 桃花源记，谓武陵捕鱼人至桃花源，中有人，乃避秦乱而至其地者，不复知世间兴亡事。既出，便扶向路处处志之。及郡下，诣太守说如此，太守即遣人随之往，寻向所志，遂迷不复得路。





【编年】


淳熙五年（一一七八）。——上满江红二首，用同韵，知两词之写作，先后相接，据广信书院本顺序，前一首必作于本年在临安任大理少卿时，故同录于此。





水调歌头

舟次扬州，和杨济翁、周显先韵





落日塞尘起，胡骑猎清秋。汉家组练十万，列舰耸层楼。谁道投鞭飞渡，忆昔鸣髇血污，风雨佛狸愁。季子正年少，匹马黑貂裘。 今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯。





【校】


〔题〕四卷本甲集作“舟次扬州和人韵”。

〔层楼〕四卷本作“高楼”。





【笺注】


〔杨济翁〕名炎正，吉水人。杨邦乂之孙。杨万里 诚斋诗话：“予族弟炎正，字济翁。……年五十二乃登第。初任宁远簿，甚为京丞相所知。”按：据宋会要辑稿职官门各卷之记事，知杨氏于庆元中任吏部架阁，嘉定中改大理司直，并历守藤、琼等州。其早年或曾久居京口或扬州，故与寓居京口之稼轩相识甚早。

〔周显先〕未详。稼轩诗集有和周显先韵之七绝二首。

〔组练〕见前摸鱼儿（望飞来半空鸥鹭阕）“组练”注。

〔投鞭〕晋书 苻坚载记：“坚曰：‘以吾之众，投鞭于江，足断其流。’”

〔飞渡〕晋书 杜预传：“预又遣牙门管定、周旨、伍巢等率奇兵八百，泛舟夜渡，以袭乐乡。吴都督孙歆震恐，与伍延书曰：‘北来诸军乃飞渡江也。’”

〔忆昔二句〕史记 匈奴传谓匈奴 头曼单于之太子冒顿作鸣镝，令左右曰：“鸣镝所射而不悉射者斩之。”后从其父头曼猎，以鸣镝射头曼，其左右亦皆随鸣镝而射杀头曼。佛狸为北魏 太武帝小字，曾率师南侵至长江北岸。二句盖指金主亮南侵为部属所杀而言。两朝纲目备要卷十三载金主亮被杀于扬州 瓜洲镇之龟山寺。

〔季子二句〕战国策 赵策：“李兑送苏秦明月之珠，和氏之璧，黑貂之裘，黄金百镒，苏秦得以为用，西入于秦。”季子，苏秦字。（宋高宗 绍兴三十一年辛巳，金主亮大举南侵，稼轩与耿京举义山东，其后金主亮师丧身死，稼轩亦奉表南归。本阕前章云云，盖均稼轩自述之词也。）

〔橘千头〕襄阳耆旧传：“李衡为丹阳太守，遣人往武陵 龙阳 氾洲上作宅，种橘千株。临死，敕儿曰：‘吾州里有千头木奴，不责汝食，岁上匹绢，亦当足用耳。’”

〔东南名胜〕资治通鉴卷一一二晋纪 胡三省注：“江东人士，其名位通显于时者，率谓之佳胜、名胜。”

〔莫射句〕史记李将军列传：“广家与故颍阴侯孙屏野居蓝田 南山中，射猎。”“天子乃召拜广为右北平太守。……广出猎，中草中石，以为虎而射之，中石没镞，视之石也。因复更射之，终不能复入石矣。广所居郡闻有虎，尝自射之。居右北平射虎，虎腾伤广，广亦竟射杀虎。”

〔富民侯〕汉书 西域传：“自武帝初通西域，罢校尉，屯田渠犁。是时军旅连出，师行三十二年，海内虚耗。……上既悔远征……由是不复出军，而封丞相车千秋为富民侯，以明休息，恩养富民也。”





【附录】


杨济翁 炎正原唱（见西樵语业）

水调歌头 登多景楼

寒眼乱空阔，客意不胜秋。强呼斗酒发兴，特上最高楼。舒卷江山图画，应答龙鱼悲啸，不暇顾诗愁。风露巧欺客，分冷入衣裘。　忽醒然，成感慨，望神州。可怜报国无路，空白一分头。都把平生意气，只做如今憔悴，岁晚若为谋。此意仗江月，分付与沙鸥。





满江红

江行，简杨济翁、周显先





过眼溪山，怪都似旧时曾识。还记得梦中行遍，江南江北。佳处径须携杖去，能消几平生屐。笑尘劳三十九年非，长为客。　吴楚地，东南坼。英雄事，曹 刘敌。被西风吹尽，了无尘迹。楼观才成人已去，旌旗未卷头先白。叹人间哀乐转相寻，今犹昔。





【校】


〔题〕四卷本甲集作“江行，和杨济翁韵”。花庵词选作“感兴”。

〔还记得句〕四卷本作“是梦里寻常行遍”。

〔尘劳〕四卷本作“尘埃”。

〔东南坼〕四卷本作“东南拆”。

〔尘迹〕四卷本及花庵词选作“陈迹”。

〔才成〕王诏校刊本及四印斋本作“甫成”。

〔人间〕王诏校刊本、四印斋本改作“人生”。





【笺注】


〔能消句〕世说新语 雅量篇：“祖士少好财，阮遥集好屐，并恒自经营，同是一累而未判其得失。人有诣祖，见料视财物；或有诣阮，见自吹火蜡屐，因叹曰：‘未知一生当着几量屐。’神色闲畅。于是胜负始分。”

〔三十九年非〕淮南子 原道训：“凡人中寿七十岁，然而趋舍指凑，日以自悔也，以至于死。故蘧伯玉年五十而有四十九年非。”王安石 省中诗：“身世自知还自笑，悠悠三十九年非。”

〔吴楚二句〕杜甫 登岳阳楼诗：“吴楚东南坼，乾坤日夜浮。”

〔英雄二句〕蜀志 先主传：“时献帝舅车骑将军董承辞受帝衣带中密诏，当诛曹公，先主未发，是时曹公从容谓先主曰：‘今天下英雄，唯使君与操耳，本初之徒，不足数也。’先主方食，失匕箸。”

〔楼观句〕苏轼 送郑户曹诗：“楼成君已去，人事固多乖。”





【编年】


淳熙五年（一一七八）。——上二词均为江行之作，且均与杨、周二人相唱和者，自必作于同时。杨济翁词集西樵语业中与稼轩唱和之作甚多，就其“寄辛潭州”“呈辛隆兴”诸题考之，亦可证知其与稼轩之相识必甚早。稼轩行踪，唯于淳熙五年由大理少卿出领湖北漕时有溯江之行且必即由其早年寓居之京口出发，外此则均往返于湖、赣之间，扬州非所路经，故二词必淳熙五年所作。是年稼轩三十九岁。





南乡子





隔户语春莺，才挂帘儿敛袂行。渐见凌波罗袜步，盈盈，随笑随颦百媚生。　着意听新声，尽是司空自教成。今夜酒肠难道窄，多情，莫放纱笼蜡炬明。





【校】


〔难道〕四卷本乙集作“还道”。

〔纱笼〕四卷本作“笼纱”。





【笺注】


〔春莺〕北宋 王诜有歌姬名啭春莺。此处意含双关。

〔凌波罗袜步〕曹植 洛神赋：“凌波微步，罗袜生尘。”

〔司空句〕云溪友议卷中中山悔条：“中山公（刘禹锡）谓诸宾友曰：‘昔赴吴台，扬州大司马杜公鸿渐为余开宴，沉醉归驿亭。似醒，见二女子在旁，惊非我有也，乃曰：“郎中席上与司空诗，特令二乐妓侍寝。”且醉中之作都不记忆。明旦修启陈谢，杜公亦优容之。’诗曰：‘高髻云鬟宫样妆，春风一曲杜韦娘。司空见惯寻常事，断尽苏州刺史肠。’”

〔莫放〕莫教。





【编年】


上词广信书院本列置“舟行记梦”一词之前，今仍其次序。





又

舟行记梦





欹枕橹声边，贪听咿哑聒醉眠。梦里笙歌花底去；依然，翠袖盈盈在眼前。　别后两眉尖。欲说还休梦已阑。只记埋冤前夜月，相看，不管人愁独自圆。





【校】


〔题〕四卷本甲集作“舟中记梦”。

〔梦里〕四卷本作“变作”。





【笺注】


〔欹枕句〕苏轼 祝英台近 惜别：“欹枕听鸣橹。”

〔埋冤〕即埋怨。





南歌子





万万千千恨，前前后后山。傍人道我轿儿宽。不道被他遮得望伊难。　今夜江头树，船儿系那边。知他热后甚时眠？万万不成眠后有谁扇？





【笺注】


〔热后、眠后〕“后”为语助词，与“啊”同。





西江月

江行采石岸，戏作渔父词





千丈悬崖削翠，一川落日镕金。白鸥来往本无心，选甚风波一任。 　别浦鱼肥堪鲙，前村酒美重斟。千年往事已沉沉，闲管兴亡则甚？





【校】


〔题〕四卷本甲集作“渔父词”。





【笺注】


〔采石〕在今安徽 当涂县西北，为江流最狭之地。历代南北征战，多于此渡江。后汉 兴平二年孙策渡江攻刘繇，晋 咸宁五年王浑帅师取吴，梁 太清二年侯景渡江趣建康，隋 开皇九年韩擒虎济师破陈，宋 开宝七年曹彬渡江取南唐，绍兴三十一年虞允文邀击金主亮南犯之师，均在此地。

〔一川句〕一川即“一片”。廖世美 好事近词：“落日水镕金，天淡暮烟凝碧。”李清照 永遇乐词：“落日镕金，暮云合碧。”

〔选甚句〕“选甚”即“不论甚么”。李献民 云斋广录 唐御史条：“御史唐介一日挈家渡淮，至中流忽有大风，波涛泛滥，舟人甚恐，以为不免饲鱼鳖矣。公乃朗吟诗云：‘圣宋非狂楚，清淮异汨罗。平生仗忠信，今日任风波。’日暮，舟济南岸，众乃欣然。”

〔闲管句〕苏轼 将军树诗：“不会人间闲草木，豫人何事管兴亡？”“则甚”即“做甚”。





【编年】


疑淳熙五年（一一七八）。——上三词均见四卷本甲集，甲集刊成于淳熙十四年，该年以前江行之可考者唯淳熙五年之出领湖北漕一事，因汇录于此。





破阵子

为范南伯寿。时南伯为张南轩辟宰卢溪，南伯迟迟未行，因作此词勉之





掷地刘郎玉斗，挂帆西子扁舟。千古风流今在此，万里功名莫放休。君王三百州。　燕雀岂知鸿鹄，貂蝉元出兜鍪。却笑卢溪如斗大，肯把牛刀试手不？寿君双玉瓯。





【校】


〔题〕四卷本丁集“卢溪”作“泸溪”，“作此词勉之”作“赋此词勉之”。





【笺注】


〔张南轩〕宋史 道学张栻传：“张栻字敬夫，丞相浚子也。……除左司员外郎……在朝未期岁，而召对至六七，所言大抵皆修身务学，畏天恤民，抑侥幸，屏谗谀，于是宰相益惮之，而近习尤不悦。退而家居累年，孝宗念之，诏除旧职，知静江府，经略安抚广南西路。……孝宗闻栻治行，诏特进秩，知宝文阁，因任。寻除秘阁修撰，荆湖北路转运副使，改知江陵府，安抚本路。……诏以右文殿修撰提举武夷山 冲佑观。……卒时年四十有八。”按：南轩，张氏自号也。

〔卢溪〕县名，宋属辰州，隶荆湖北路。

〔掷地句〕史记 项羽本纪：“沛公旦日从百余骑来见项王，至鸿门。……项王即日因留沛公与饮。……亚父者，范增也……数目项王，举所佩玉玦以示之者三，项王默然不应。……坐须臾，沛公起如厕……于是遂去，乃令张良入谢曰：‘沛公不胜杯杓，不能辞，谨使臣良奉白璧一双，再拜献大王足下；玉斗一双，再拜奉大将军足下。’……项王则受璧置之坐上；亚父受玉斗置之地，拔剑撞而破之，曰：‘唉，竖子不足与谋！夺项王天下者必沛公也，吾属今为之虏矣。’”

〔挂帆句〕春秋时，越之诸暨有苎罗山 若耶溪，旁有东施家、西施家。西施色美，范蠡献之吴王。其后吴灭，蠡复取西施乘扁舟游五湖而不返。（按：起两句用范增 范蠡事，切范南伯姓。）

〔三百州〕据宋史 地理志，宋自太祖 太宗结束五代十国分裂割据局面，迨宣和间，全国共有京府四，府三十，州二百五十四，监六十三，合计有府州监三百五十一。此云三百州，盖包括南宋统治区域与中原旧疆而约略言之。

〔燕雀句〕史记 陈涉世家：“陈涉少时，尝与人佣耕，辍耕之垄上，怅恨久之，曰：‘苟富贵，无相忘。’佣者笑而应曰：‘若为佣耕，何富贵也！’陈涉太息曰：‘嗟乎，燕雀安知鸿鹄之志哉！’”

〔貂蝉句〕南齐书 周盘龙传：“出为持节都督兗州缘淮诸军事，平北将军、兗州刺史，进爵侯，加领东平太守。盘龙表年老才弱，不可镇边，求解职；见许，还为散骑常侍、光禄大夫。世祖戏之曰：‘卿著貂蝉，何如兜鍪？’盘龙曰：‘此貂蝉从兜鍪中出耳。’”按：兜鍪即盔，战时所着之冠。貂蝉，参前洞仙歌（江头父老阕）“貂蝉”注。

〔如斗大〕南史 宗悫传：“悫为豫州，典签多所违执，悫怒曰：‘我年六十，得一州如斗大，不能复与典签共论之。’”

〔牛刀〕论语 阳货篇：“子之武城，闻弦歌之声，夫子莞尔而笑曰：‘割鸡焉用牛刀！’”





【编年】


淳熙五年（一一七八）。——据朱文公文集 张敬夫神道碑，张氏于淳熙五年六月内自静江移帅荆湖北路，稼轩亦于是年出为湖北漕副，此词当为已至湖北后所作。





临江仙

为岳母寿





住世都知菩萨行，仙家风骨精神。寿如山岳福如云。金花汤沐诰，竹马绮罗群。　更愿升平添喜事，大家祷祝殷勤。明年此地庆佳辰：一杯千岁酒，重拜太夫人。





【校】


〔都知〕四卷本乙集作“都无”。

〔绮罗群〕王诏校刊本及四印斋本改作“绮罗裙”。





【笺注】


〔金花句〕宋敏求 春明退朝录卷中：“凡官诰之制……郡夫人常使金花罗纸七张，法锦褾袋。”汉书 外戚传：“邓皇后 新野君汤沐邑万户。”颜师古注云：“凡言汤沐邑者，谓以其赋税供汤沐之具也。”漫塘文集卷三十四故公安范大夫及夫人张氏行述：“夫人张氏，家巨鹿，少以同郡结姻，禀资孝敬。姑赵夫人，皇叔士经女，贵重，夫人事之惟谨，甚暑不敢挟扇。有以姑命至，必拱立而听。”按：稼轩岳母为赵士经之女，则此句之意，盖谓其既享高寿，且将有封赏也。苏轼 送程建用诗：“会看金花诏，汤沐奉朝请。”

〔竹马〕后汉书 郭伋传：“童儿数百，各骑竹马。”





【编年】


至晚当在淳熙五年（一一七八）。——据“明年此地”句，知此词非远地寄奉者。稼轩及其岳家均寓居镇江，在淳熙六年以前，稼轩曾数度居官临安，其时当有可能至镇江为岳母祝寿；非然者则是范南伯宰公安时，奉母以行，于时稼轩将漕湖北，公安适在部封之内，因得就近赋词以贺。淳熙六年之后，稼轩宦游湘 赣，大都挈眷同行，无缘再得至其岳家矣。





摸鱼儿

淳熙己亥，自湖北漕移湖南，同官王正之置酒小山亭，为赋





更能消几番风雨？匆匆春又归去。惜春长怕花开早，何况落红无数。春且住。见说道天涯芳草无归路。怨春不语。算只有殷勤，画檐蛛网，尽日惹飞絮。　长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞。君不见玉环飞燕皆尘土！闲愁最苦。休去倚危栏，斜阳正在，烟柳断肠处。





【校】


〔题〕花庵词选作“暮春”。草堂诗余作“春晚”。绝妙好词无题。鹤林玉露作“晚春”。

〔长怕〕四卷本甲集及阳春白雪卷三作“长恨”。

〔无归路〕四卷本作“迷归路”。

〔纵买〕阳春白雪作“莫买”。

〔谁诉〕阳春白雪作“难诉”。

〔危栏〕四卷本作“危楼”。





【笺注】


〔同官王正之〕据楼钥 攻媿集卷九十九王正之墓志铭，王正之 淳熙六年任湖北转运判官，故称“同官”。

〔小山亭〕舆地纪胜 荆湖北路鄂州：“绍兴二年复置荆湖北路转运副使，治鄂州。有副使、判官东西二衙。”又：“小山在东漕衙之乖崖堂。”

〔消〕消受、经受。

〔见说道句〕苏轼 点绛唇词：“归不去，凤楼何处？芳草迷归路。”

〔画檐句〕苏轼 虚飘飘诗：“画檐蛛结网。”

〔长门〕昭明文选 长门赋序：“孝武皇帝 陈皇后，时得幸，颇妒，别在长门宫，愁闷悲思，闻蜀郡 成都 司马相如天下工为文，奉黄金百斤，为相如、文君取酒，因于解悲愁之辞。而相如为文以悟主上，皇后复得幸。”

〔蛾眉句〕离骚：“众女嫉予之蛾眉兮，谣诼谓予以善淫。”

〔玉环〕新唐书 后妃传：“玄宗贵妃杨氏，号太真，得幸。善歌舞，邃晓音律，且智筹警颖，迎意辄悟，帝大悦，遂专房宴。宫中号娘子，仪体与皇后等。天宝初，进册贵妃。安禄山反，以诛国忠为名，且指言妃及诸姨罪。及西幸至马嵬，陈玄礼等以天下计诛国忠，已死，军不解，帝遣力士问故，曰：‘祸本尚在。’帝不得已，与妃诀，引而去，缢路祠下。”按：玉环，杨贵妃小字，见太真外传。

〔飞燕〕汉书 外戚传：“孝成赵皇后，本长安宫人……及壮，属阳阿主家，学歌舞，号曰飞燕。成帝尝微行出过阳阿主作乐，上见飞燕而说之，召入宫，大幸。有女弟复召入，俱为倢伃。……姊弟颛宠十余年。”

〔皆尘土〕赵飞燕外传附伶玄自叙：“伶玄字子于，潞水人，学无不通。……哀帝时，子于老休，买妾樊通德，有才色，知书，颇能言赵飞燕姊弟故事。子于闲居命言，厌厌不倦。子于语通德曰：‘斯人俱灰灭矣！当时疲精力驰骛嗜欲蛊惑之事，宁知终归荒田野草乎！’”

〔危栏、斜阳〕苏舜钦 春日晚晴诗：“谁见危栏外，斜阳尽眼平。”





【附录一】


赵无咎 善括和章（见应斋杂著）

摸鱼儿 和辛幼安韵

喜连宵四郊春雨，纷纷一阵红去。东君不爱闲桃李，春色尚余分数。云影住。任绣勒香轮且阻寻芳路。农家相语：渐南亩浮青，西江涨绿，芳沼点萍絮。

西成事，端的今年不误。从他蝶恨蜂妒。莺啼也怨春多雨，不解与春分诉。新燕舞。犹记得雕梁旧日空巢土。天涯劳苦。望故国江山，东风吹泪，渺渺在何处。





【附录二】


鹤林玉露卷四辛幼安词：“辛幼安晚春词云：‘更能消几番风雨……’（按：所载词句与四卷本全同）词意殊怨。斜阳烟柳之句，其与‘未须愁日暮，天际乍轻阴’（按此为程颢 和司马光诸人禊饮诗中句）者异矣。使在汉 唐时，宁不贾种豆种桃之祸哉。愚闻寿皇见此词颇不悦，然终不加罪，可谓盛德也已。”





【附录三】


谢叠山注解唐诗选卷二李涉 春晚游鹤林寺诗注云：“此诗有爱惜人才之意。……辛稼轩中年被劾凡一十六章，不堪谗，遂赋摸鱼儿云：‘更能消几番风雨，匆匆春又归去。惜春长怕花开早，何况乱红无数。’正得此诗遗意。”按：稼轩于淳熙己亥前之三二年内，转徙频繁，均未能久于其任。其中年被劾乃淳熙八年后事，因知谢说之非。词中“蛾眉曾有人妒”句，与稼轩 淳熙己亥论盗贼札子中之“臣孤危一身久矣”、“年来不为众人所容”，语意正同。





【编年】


淳熙六年（一一七九）。





水调歌头

淳熙己亥，自湖北漕移湖南，周总领、王漕、赵守置酒南楼，席上留别





折尽武昌柳，挂席上潇湘。二年鱼鸟江上，笑我往来忙。富贵何时休问，离别中年堪恨，憔悴鬓成霜，丝竹陶写耳，急羽且飞觞。　序兰亭，歌赤壁，绣衣香。使君千骑鼓吹，风采汉侯王。莫把离歌频唱，可惜南楼佳处，风月已凄凉。“在家贫亦好”，此语试平章。





【校】


〔题〕四卷本甲集无“淳熙己亥”四字，“总”上脱“周”字，“王”字下脱“漕”字。

〔离歌〕四卷本作“骊驹”。





【笺注】


〔周总领〕宋会要辑稿 职官五二之一七，有淳熙四年三月十五日命度支员外郎周嗣武往四川总领所点检驱磨五年内钱物收支记事一则；又职官七二之二七，有淳熙六年九月二十七日总领周嗣武、漕臣陈延年劾罢知鄂州 赵善括之记事一则。参合两事观之，知周总领必即周嗣武。八闽通志卷六十四建宁府人物：“周嗣武字功甫，浦城人，因之孙。祖荫补官，知临川县，赈济有方，催科不急。赴阙奏利民三事，擢主管官告院，除太府丞，提举江西常平事。江西民输役钱，官司规其羡，变省陌为足陌，嗣武奏复旧。改湖北提刑，以平蛮徭功进直敷文阁。召对，除度支郎官，命使蜀稽考财计，奏乞停成都、潼川两路科买一年，以宽民力，又奏蠲兴元茶息钱引二十万。入对，除太府少卿，湖广总领。召为户部侍郎，寻卒。”

〔王漕〕据前阕摸鱼儿题中“同官王正之”一语，知王漕即王正己。

〔赵守〕宋会要辑稿 职官七二之二七：“淳熙六年九月二十七日知鄂州 赵善括放罢。以总领周嗣武、漕臣陈延年言赵善括增起税务课额至十倍，多添民间赁地钱，强令拍户沽买私酒，白纳利钱，侵都统司课额故也。”又，赵善括 应斋杂著有和稼轩之摸鱼儿一阕，知此赵守即赵善括。杨万里 诚斋集卷八三应斋杂著序：“淳熙季年，孝宗皇帝一日御垂拱殿顾见廷臣，天颜怡愉，因问左右：‘宗子在廷者为谁，凡若干人？’皆谨对曰：‘无之。’……而应斋居士 赵无咎是时方高卧南州，狎东湖之鸥，弄西山之云，远追徐孺，近访山谷，赋诗把酒，与一世相忘，讫不求诸公之举，而诸公亦无求无咎者。……予自乾道辛卯在朝列，时无咎为苏州别驾，已闻其名。后十八年予再补外，过豫章，始识之。至其家，见门巷萧然，槐柳蔚然，知其为幽人高士之庐也，而其人老矣。……无咎讳善括，尝知鄂州，终官朝请大夫。拨烦决疑，所至名迹焯焯云。”

〔南楼〕舆地纪胜 荆湖北路鄂州景物上：“南楼，在郡治正南黄鹄山顶，后改为白云阁。元祐间知州方泽重建，复旧名。”

〔武昌柳〕晋书 陶侃传：“尝课诸营种柳，都尉夏施盗官柳植之于己门，侃后见，驻车问曰：‘此是武昌西门前柳，何因盗来种此？’”

〔二年句〕苏轼 常润道中有怀钱塘寄述古：“二年鱼鸟浑相识，三月莺花付与公。”又留别雩泉诗：“二年饮泉水，鱼鸟亦相识。”

〔富贵句〕杨恽 报孙会宗书：“人生行乐耳，须富贵何时。”

〔离别句〕世说新语 言语篇：“谢太傅语王右军曰：‘中年伤于哀乐，与亲友别辄作数日恶。’王曰：‘年在桑榆，自然至此。正赖丝竹陶写。’”

〔序兰亭〕晋 王羲之有兰亭序，作于永和九年之上巳日。

〔歌赤壁〕苏轼有赤壁赋二篇，又有赤壁怀古之念奴娇一阕。按：赤壁为周瑜大破曹操大军处，其地在今湖北 嘉鱼县东北江滨。今武昌县东南有地曰赤矶，亦名赤壁。

〔绣衣〕汉武帝时置绣衣直指官，衣绣衣，持斧，分部讨奸治狱。宋代各路之提点刑狱使即其官也。

〔使君句〕见前满江红（照影溪梅阕）“千骑”注。

〔南楼佳处〕晋书 庾亮传载亮在武昌，诸佐吏殷浩之徒乘秋夜往共登南楼，俄而不觉亮至，徐曰：“老子于此处兴复不浅。”

〔在家句〕唐戎昱 中秋感怀诗：“远客归去来，在家贫亦好。”





【编年】


淳熙六年（一一七九）。





满江红

贺王帅宣子平湖南寇





笳鼓归来，举鞭问何如诸葛？人道是匆匆五月，渡泸深入。白羽风生貔虎噪，青溪路断鼪鼯泣。早红尘一骑落平冈，捷书急。

三万卷，龙头客。浑未得，文章力。把诗书马上，笑驱锋镝。金印明年如斗大，貂蝉却自兜鍪出。待刻公勋业到云霄，浯溪石。





【校】


〔题〕四卷本甲集及花庵词选题中无“帅”字。

〔人道是〕阳春白雪外集作“人尽道”。

〔白羽风生〕广信书院本“羽”误作“虎”，此从四卷本。王诏校刊及四印斋本“风生”作“生风”。

〔貔虎噪〕花庵词选及阳春白雪作“貔虎啸”。

〔鼪鼯〕四卷本、花庵词选及阳春白雪作“猩鼯”。

〔平冈〕花庵词选作平“岗”。

〔龙头〕四卷本作“龙韬”。

〔待刻〕阳春白雪作“待勒”。

〔到云霄〕花庵词选“到”作“等”。四卷本作“到□云”。阳春白雪作“上磨崖”。





【笺注】


〔王帅宣子平湖南寇〕陆游 渭南文集卷三十四尚书王公墓志铭：“公讳佐，字宣子，会稽 山阴人。……二十有一以南省高选奉廷对，为第一。……徙知潭州，连进秘阁修撰、集英殿修撰。淳熙六年正月郴州 宜章县民陈峒窃发，俄破道州之江华，桂阳军之蓝山、临武，连州之阳山县。旬日有众数千，郴、道、连、永、桂阳军皆惊。公奏乞荆 鄂精兵三千，未报。公度不可待，而见将校无可用者，流入冯湛适在州……遂檄湛带元管权湖南路兵马钤辖，统制军马。即日令湛自选潭州厢禁军及忠义寨凡八百人，即教场誓师遣行。……五月朔日诘旦分五路进兵。贼初诈降，实欲缮治寨栅，阻险以抗官军。公得其情，督兵甚峻。及驰入隘口，贼果立寨栅，未及成，闻官军至，狼狈出战。既败，又退失所凭，乃皆溃走。……湛遂诛陈峒，函首来献。”

〔笳鼓至深入〕南史 曹景宗传：“天监五年魏中山王英游钟离，围徐州刺史昌义之，武帝诏景宗督众军援义之。……凯旋之后，景宗振旅凯入，帝于华光殿宴饮连句，令左仆射沈约赋韵，景宗不得韵，意色不平，启求赋诗，帝曰：‘卿伎能甚多，人才英拔，何必止在一诗。’景宗已醉，求作不已。诏令约赋韵，时韵已尽，唯余竞、病二字，景宗便操笔，斯须而成。其辞曰：‘去时儿女悲，归来笳鼓竞。借问行路人，何如霍去病？’帝叹不已。”晋书 山简传谓简镇襄阳，每出嬉游，有儿童歌曰：“举鞭问葛彊，何如并州儿？”彊家在并州，简爱将也。诸葛亮 出师表：“受命以来，夙夜忧叹，恐托付不效，以伤先帝之明，故五月渡泸，深入不毛。”按：据王宣子墓志及宋史 孝宗纪谓王氏之讨陈峒，以五月朔日分五路进兵，同月乙亥“郴寇平”，是其事始末与诸葛亮渡泸南征之时令正同。

〔白羽句〕裴启 语林：“诸葛武侯乘素舆，葛巾白羽扇，指麾三军。”苏轼与欧育等六人饮酒诗：“苦战知君便白羽……引杯看剑坐生风。”

〔青溪〕当是王氏行军所经由之路，未详所在。

〔鼪鼯〕鼪通作狌，或作猩。宋人每用以侮辱其时之少数民族。如宋史 蛮夷传有云：“狌鼯之性，便于跳梁。或以雠隙相寻，或以饥馑所逼，长啸而起。”

〔早红尘句〕杜牧 过华清宫绝句：“一骑红尘妃子笑，无人知是荔支来。”

〔平冈〕义同平野。

〔龙头客〕三国志 魏志 华歆传注引魏略：“歆与北海邴原、管宁俱游学，三人相善，时人号三人为一龙，歆为龙头，原为龙腹，宁为龙尾。“梁颢 及第诗：“也知年少登科好，争奈龙头属老成。”按·王宣子于绍兴十八年戊辰举进士第一。

〔浑未得二句〕刘禹锡 书怀寄河南尹兼简分司崔宾客诗：“一生不得文章力，百口空为饱暖家。”

〔诗书马上〕史记 陆贾传：“陆生时时前说称诗书，高帝骂之曰：‘乃公居马上而得之，安事诗书！’陆生曰：‘居马上得之，宁可以马上治之乎？’”

〔金印句〕见前西江月（秀骨青松不老阕）“金印句”注。

〔貂蝉句〕见前破阵子（掷地刘郎玉斗阕）“貂蝉句”注。

〔浯溪石〕元结 溪铭序：“溪在湘水之南，北汇于湘。爱其胜异，遂家溪畔，命曰浯溪。”又，元结 大唐中兴颂：“湘江东西，中直浯溪，石崖天齐。可磨可镌，刊此颂焉，可千万年。”按：浯溪在今湖南 祁阳县西南五里。





【附录】


齐东野语卷七王宣子讨贼条

王佐宣子帅长沙日，茶贼陈丰啸聚数千人，出没旁郡。朝廷命宣子讨之。时冯太尉湛谪居在焉，宣子乃权宜用之。谍知贼巢所在，乘日晡放饭少休时，遣亡命卒三十人持短兵以前，湛自率五百人继其后，径入山寨。丰方抱孙独坐，其徒皆无在者，卒睹官军，错愕不知所为，亟鸣金啸集，已无及矣。于是成擒，余党亦多就捕。宣子乃以湛功闻于朝，于是湛以劳复元官，宣子增秩。辛幼安以词贺之，有云：“三万卷，龙头客，浑未得，文章力。把诗书马上，笑驱锋镝。金印明年如斗大，貂蝉元自兜鍪出。”宣子得之，疑为讽己，意颇衔之。殊不知陈后山亦尝用此语送苏尚书知定州云：“枉读平生三万卷，貂蝉当复作兜鍪。”幼安正用此。然宣子尹京之时，尝有书与执政云：“佐本书生，历官处自有本末，未尝得罪于清议。今乃蒙置诸士大夫所不可为之地，而与数君子接踵而进，除目一传，天下士人视佐为何等类？终身之累，孰大于此！”是亦宣子之本心耳。

按：郴县起事民军首领各史传均作陈峒，野语作陈丰，误。





【编年】


淳熙六年（一一七九）。





木兰花慢

席上送张仲固帅兴元





汉中开汉业，问此地，是耶非？想剑指三秦，君王得意，一战东归。追亡事今不见，但山川满目泪沾衣。落日胡尘未断，西风塞马空肥。　一编书是帝王师。小试去征西。更草草离筵，匆匆去路，愁满旌旗。君思我回首处，正江涵秋影雁初飞。安得车轮四角，不堪带减腰围。





【校】


〔题〕四卷本甲集“送”作“呈”。花庵词选无“席上”二字。

〔一编〕广信书院本作“一篇”，兹从四卷本及花庵词选。





【笺注】


〔张仲固〕刘宰 京口耆旧传：“张坚字仲固，郊恩补承务郎，再擢绍兴甲戌进士第。……汤公鹏举为御史中丞，荐为台簿，父纲亦以耆德召，父子连舟东上，时以为荣。……除江南西路转运判官，居一岁，兴元择牧，难其人，遂畀帅节。在兴元教阅义士，劝课农桑，惟日孜孜……民甚德之。而坚以勤瘁得疾。八月除户部郎中、四川总领，视事甫旬日卒。”宋会要辑稿 瑞异二之二五：“淳熙八年七月十七日诏：‘去年诸路州军有旱伤去处，其监司守臣修举荒政，民无浮殍，各与除职转官。’既而……江西运副钱佃、知兴元府 张坚、知隆兴府 辛弃疾……广南路提点坑冶李大正各转一官。”同书职官四八之一三八：“（淳熙）九年三月二十七日……以知兴元府 张坚奏……”

〔兴元〕读史方舆纪要：“兴元 禹贡为梁州地，秦、汉以来皆曰汉中。宋平孟蜀，升为兴元府，属利州东路。”

〔汉中句〕汉高祖因汉中以成帝业。

〔三秦〕史记 高祖本纪：“项羽自立为西楚霸王……更立沛公为汉王，王巴、蜀、汉中，都南郑。三分关中，立秦三将：章邯为雍王，都废丘；司马欣为塞王，都栎阳；董翳为翟王，都高奴。”

〔剑指至东归〕汉书 高帝纪：“（韩信）因陈羽可图、三秦易并之计，汉王大说，遂听信策，部署诸将。……五月，汉王引兵从故道出袭雍，雍王邯迎击汉陈仓，雍兵败……汉王遂定雍地。……秋八月……塞王 欣、翟王 翳皆降汉。”

〔追亡事〕史记 淮阴侯列传：“信数与萧何语，何奇之。至南郑，诸将行道亡者数十人，信度何等已数言上，上不我用。即亡。何闻信亡，不及以闻，自追之。人有言上曰：‘丞相何亡。’上大怒，如失左右手。居一二日，何来谒上，上且怒且喜，骂何曰：‘若亡何也？’何曰：‘臣不敢亡也，臣追亡者。’上曰：‘若所追者谁？’何曰：‘韩信也。’上复骂曰：‘诸将亡者以十数，公无所追，追信，诈也。’何曰：‘诸将易得耳，至如信者，国士无双。王必欲长王汉中，无所事信；必欲争天下，非信无所与计事者。’”

〔但山川句〕唐 李峤 汾阴行：“山川满目泪沾衣，富贵荣华能几时？不见只今汾水上，惟有年年秋雁飞。”

〔一编句〕史记 留侯世家：“良尝闲，从容步游下邳圯上，有一老父，出一编书，曰：‘读此，则为王者师矣。’旦日，视其书，乃太公兵法也。”

〔正江涵句〕杜牧 九日齐山登高诗：“江涵秋影雁初飞，与客携壶上翠微。”

〔车轮四角〕陆龟蒙 古意诗：“君心莫淡薄，妾意正栖托。愿得双车轮，一夜生四角。”

〔带减腰围〕沈约 与徐勉书：“老病，百日数旬，革带尝应移孔，以手握臂，率计月小半分。”杜甫伤秋诗：“懒慢头时栉，艰难带减围。”





【编年】


淳熙六年冬或七年春（一一七九或一一八〇）。——据宋会要，张仲固之帅兴元应始于七年，且淳熙七年江西运副钱佃即有“修举荒政”事，而于八年与张坚等同时被奖转官，则张、钱之交代江西漕运事当在淳熙六年秋（剑南诗稿卷十一有送钱仲耕修撰诗，即钱氏由福建移漕江西时，陆游在建州为之送行之作，编年为淳熙六年五月），隆兴 兴元相距遥远，旅途须经数月，意张氏必系淳熙六年秋季由江西启程赴兴元，而此词应为途次辗转经由湖南路某地时，稼轩饯别所赋，其时间至晚当在淳熙七年之春。唯是词中有“君思我回首处，正江涵秋影雁初飞”等句，一似稼轩即将赴江西帅任者，于史实颇难吻合，此则较为费解耳。





阮郎归

耒阳道中为张处父推官赋





山前灯火欲黄昏。山头来去云。鹧鸪声里数家村。潇湘逢故人。　挥羽扇，整纶巾。少年鞍马尘。如今憔悴赋招魂。儒冠多误身。





【校】


〔题〕四卷本甲集作“耒阳道中”。

〔灯火〕四卷本作“风雨”。





【笺注】


〔耒阳〕县名，宋属衡州，隶荆湖南路。

〔张处父〕未详。据下片云云，疑亦与稼轩在山东同时举兵反抗金朝统治者。

〔潇 湘句〕梁 柳恽 江南曲：“洞庭有归客，潇 湘逢故人。”

〔羽扇、纶巾〕三才图会：“诸葛巾，一名纶巾。诸葛武侯尝服纶巾，执羽扇，指挥军事。”

〔招魂〕楚辞篇名。

〔儒冠句〕杜甫 赠韦左丞丈：“纨袴不饿死，儒冠多误身。”





【编年】


淳熙六年或七年（一一七九或一一八〇）。——稼轩于淳熙六年领湖南漕事，寻改湖南安抚使，此词当因按视州郡时忽逢故人张氏而作，其为六年抑七年，则莫得确知。





霜天晓角





暮山层碧。掠岸西风急。一叶软红深处，应不是，利名客。

玉人还伫立。绿窗生怨泣。万里衡阳归恨，先倩雁，寄消息。





【笺注】


〔软红〕谓红尘。苏轼 次韵蒋颖叔钱穆父从驾景灵宫诗：“半白不羞垂领发，软红犹恋属车尘。”自注：“前辈戏语：西湖风月，不如东华软红尘土。”

〔伫立、怨泣〕诗 邶风 燕燕：“之子于归，远于将之。瞻望弗及，伫立以泣。”

〔万里句〕衡阳，县名，宋属衡州。其地有回雁峰。高适 送王少府贬长沙诗：“巫峡啼猿数行泪，衡阳归雁几封书。”杜甫 归雁诗：“万里衡阳雁，今年又北归。”





【编年】


淳熙六年或七年（一一七九或一一八〇）。——据词中“衡阳归恨”句，知作于居官湖南时。因次于此。





减字木兰花

长沙道中，壁上有妇人题字，若有恨者，用其意为赋





盈盈泪眼。往日青楼天样远。秋月春花。输与寻常姊妹家。 水村山驿。日暮行云无气力。锦字偷裁。立尽西风雁不来。





【校】


〔题〕四卷本甲集作“记壁间题”。





【笺注】


〔青楼〕曹植 美女篇：“借问女何居，乃在城南端。青楼临大路，高门结重关。”

〔秋月春花〕李煜 虞美人词：“春花秋月何时了，往事知多少？”





【编年】


淳熙六年或七年（一一七九或一一八〇）。





满江红

暮春





可恨东君，把春去春来无迹。便过眼等闲输了，三分之一。昼永暖翻红杏雨，风晴扶起垂杨力。更天涯芳草最关情，烘残日。 湘浦岸，南塘驿。恨不尽，愁如织。算年年辜负，对他寒食。便恁归来能几许，风流早已非畴昔。凭画栏一线数飞鸿，沉空碧。





【校】


〔风晴〕六十家词本作“风清”。

〔如织〕四卷本甲集作“如积”。

〔辜负〕四卷本作“孤负”。

〔早已〕四卷本作“已自”。





【笺注】


〔把春去三句〕清 毛先舒 南唐拾遗记：“李后主作红罗亭子，四面栽红梅花，作艳曲歌之。韩熙载歌云：‘桃李不须夸烂漫，又输了春风一半。’时已割淮南与周矣。”

〔南塘驿〕未详。

〔愁如织〕张孝祥 满江红词：“但长洲茂苑草萋萋，愁如织。”





又





敲碎离愁，纱窗外风摇翠竹。人去后吹箫声断，倚楼人独。满眼不堪三月暮，举头已觉千山绿。但试把一纸寄来书，从头读。　相思字，空盈幅；相思意，何时足。滴罗襟点点，泪珠盈掬。芳草不迷行客路，垂杨只碍离人目。最苦是立尽月黄昏，栏干曲。





【校】


〔试把〕四卷本乙集作“试将”。





【笺注】


〔风摇翠竹〕秦观 满庭芳词：“风摇翠竹，疑是故人来。”

〔千山绿〕李贺 河南府试十二月乐词：“千山浓绿生云外。”





又





倦客新丰，貂裘敝征尘满目。弹短铗青蛇三尺，浩歌谁续？不念英雄江左老，用之可以尊中国。叹诗书万卷致君人，翻沉陆。　休感慨，浇醽醁。人易老，欢难足。有玉人怜我，为簪黄菊。且置请缨封万户，竟须卖剑酬黄犊。甚当年寂寞贾长沙，伤时哭。





【校】


〔感慨〕四卷本乙集作“感叹”。

〔浇醽醁〕四卷本作“年华促”。

〔甚当年〕四卷本作“叹当年”。





【笺注】


〔倦客句〕旧唐书 马周传：“马周字宾王，清河 茌平人也。少孤贫好学，尤精诗传，落拓不为州里所敬。武德中补博州教授，日饮醇酎，不以讲授为事，刺史达奚恕屡加咎责……遂感激西游长安。宿于新丰逆旅，主人唯供诸商贩而不顾待，周遂命酒一斗八升，悠然独酌，主人深异之。”

〔貂裘句〕见前水调歌头（落日古城角阕）“敝貂裘”注。

〔弹短铗〕见前满江红（汉水东流阕）“腰间二句”注。

〔青蛇〕郭元振 宝剑篇：“精光黯黯青蛇色，文章片片绿龟蒙鳞。”韦庄 秦妇吟：“匣中秋水拔青蛇，旗上高风吹白虎。”

〔叹诗书句〕参前水调歌头（落日古城角阕）“诗书二句”注。

〔沉陆〕庄子则阳：“其声销，其志无穷，其口虽言，其心未尝言，方且与世违而心不屑与之俱，是陆沉者也。”注云：“人中隐者譬无水而沉也。”

〔醽醁〕亦作酃渌，酒名。盛弘之 荆州记：“渌水出豫章 康乐县，其间乌程乡有酒官，取水为酒，酒极甘美，与湘东酃湖，年常献之，世称酃渌酒。”

〔有玉人二句〕苏轼 千秋岁 徐州重阳作：“美人怜我老，玉手簪金菊。”

〔请缨〕汉书 终军传：“南越与汉和亲，乃遣军使南越，说其王，欲令入朝，比内诸侯。军自请受长缨，必羁南越王而致之阙下。”

〔卖剑〕汉书 龚遂传：“遂见齐俗奢侈，好末技，不田作，乃躬率以俭约，劝民务农桑。……民有带持刀剑者，使卖剑买牛，卖刀买犊。”

〔甚当年二句〕汉书 贾谊传：“贾谊，洛阳人也。……为长沙王太傅。……为梁怀王太傅。……是时匈奴强，侵边……谊数上疏陈政事，多所欲匡建。其大略曰：‘臣窃惟事势，可为痛哭者一，可为流涕者二，可为长太息者六。’”





【附录】


岳珂 桯史稼轩论词

是时润有贡士姜君玉（莹中），尝与余游。……携康伯可 顺庵乐府一帙相示，中有满江红，作于婺女 潘子贱席上者，如“诗书万卷致君人，番沉陆”、“且置请缨封万户，径须卖剑酬黄犊。恸当年寂寞贾长沙，伤时哭”之句，与稼轩集中词全无异。伯可盖先四五十年。君玉亦疑之。然余读其全篇，则他语却不甚称，似不及稼轩出一格律。所携乃板行，又故本，殆不可晓也。





又





风卷庭梧，黄叶坠新凉如洗。一笑折秋英同赏，弄香挼蕊。天远难穷休久望，楼高欲下还重倚。拚一襟寂寞泪弹秋，无人会。　今古恨，沉荒垒。悲欢事，随流水。想登楼青鬓，未堪憔悴。极目烟横山数点，孤舟月淡人千里。对婵娟从此话离愁，金尊里。





【编年】


上满江红四首，广信书院本均列置于淳熙八年和洪景卢一首之前。“可恨东君”阕有“湘浦岸”数句，知必作于长沙。余三阕作年不可确考，今全依广信本次第，汇录于淳熙六、七年诸作之间。





贺新郎





柳暗凌波路。送春归猛风暴雨，一番新绿。千里潇湘葡萄涨，人解扁舟欲去。又樯燕留人相语。艇子飞来生尘步，唾花寒唱我新番句。波似箭，催鸣橹。　黄陵祠下山无数。听湘娥泠泠曲罢，为谁情苦。行到东吴春已暮，正江阔潮平稳渡。望金雀觚棱翔舞。前度刘郎今重到，问玄都千树花存否。愁为倩，么弦诉。





【校】


〔凌波〕四卷本乙集作“清波”。





【笺注】


〔凌波、生尘〕曹植 洛神赋：“凌波微步，罗袜生尘。”

〔葡萄涨〕李白 襄阳歌：“遥看汉水鸭头绿，恰似葡萄初酦醅。”宋祁 蝶恋花词：“雨过蒲萄新涨绿。”苏轼 武昌西山诗：“春江绿涨葡萄醅，武昌官柳知谁栽。”

〔又樯燕句〕杜甫 发潭州诗：“岸花飞送客，樯燕语留人。”

〔黄陵祠〕水经注 湘水条：“黄陵水上承大湖，湖水西流，径二妃庙南，世谓之黄陵庙。言舜之陟方也，二妃从征，溺于湘江，神游洞庭之渊，出入潇 湘之浦，故民为立祠于水侧。”按：黄陵山在今湖南 湘阴县北四十五里。

〔湘娥〕郭璞 江赋称湘妃为湘娥。杜甫 湘夫人 祠南夕望诗：“湘娥倚暮花。”

〔江阔句〕王湾 次北固山下：“潮平两岸阔，风正一帆悬。”

〔望金雀句〕班固 西都赋：“周庐千列，徼道绮错，辇路经营，修途飞阁。……设璧门之凤阙，上觚棱而栖金爵。”文选五臣注：“凤阙，阙名也。南有璧门。觚棱，阙角也。角上栖金爵，金爵，凤也。”苏轼 元祐三年春帖子词皇太妃阁：“雪残乌鹊喜，翔舞下觚棱。”

〔前度二句〕见前新荷叶（人已归来阙）“兔葵二句”注。

〔么弦〕唐诗纪事载：“刘梦得曰：诗僧多出江右，么弦孤韵，瞥入人耳，非大音之乐。”按：么弦，为琵琶第四弦，最细，故称么弦。欧阳修 千秋梦词：“莫把丝弦拨，怨极弦能说。”





【编年】


淳熙七年（一一八〇）。——玩词中语意，当是在长沙时送人归临安之作。





水调歌头

和赵景明知县韵





官事未易了，且向酒边来。君如无我，问君怀抱向谁开？但放平生丘壑，莫管旁人嘲骂，深蛰要惊雷。白发还自笑，何地置衰颓。 五车书，千石饮，百篇才。新词未到，琼瑰先梦满吾怀。已过西风重九，且要黄花入手，诗兴未关梅。君要花满县，桃李趁时栽。





【笺注】


〔赵景明〕名奇暐，与叶水心、丘宗卿等俱相友善。于淳熙六年宰江陵县，八年任满替归。叶水心文集卷六送赵景明知江陵县诗云：“吾友赵景明，材绝世不近。疏通无流连，豪俊有细谨。尤精人间事，照见肝鬲隐。忽然奋须髯，万事供指准。汉士兴伐胡，唐军业诛镇。久已受褒封，谁能困嘲摈。四十七年前，时节忧患尽。去作江陵公，风雨结愁愠。“……勉发才钧机，一射强虏殒。”赵氏行谊据此略可概见。（余参年谱 淳熙八年记事。）

〔官事句〕晋书 傅咸传：“杨骏弟济素与咸善，与咸书曰：‘江海之流混混，故能成其深广也。天下大器，非可稍了，而相观每事欲了。生子痴，了官事，官事未易了也。’”

〔问君句〕杜甫 奉待严大夫诗：“身老时危思会面，一生怀抱向谁开？”简薛华醉歌：“千里犹残旧冰雪，百壶且试开怀抱。”

〔平生丘壑〕汉书 叙传：“渔钓于一壑，则万物不奸其志；栖迟于一丘，则天下不易其乐。”张方平 都官叶舒郎中归三衢诗：“一丘一壑平生志。”

〔莫管句〕苏轼 定惠院寓居月夜偶出诗：“但当谢客对妻子，倒冠落佩从嘲骂。”

〔深蛰句〕庄子 天运篇：“蛰虫始作，吾惊之以雷霆。”

〔五车书〕庄子 天下篇：“惠施多方，其书五车。”

〔百篇才〕杜甫 饮中八仙歌：“李白一斗诗百篇，长安市上酒家眠。”

〔琼瑰句〕左传 成公十七年：“声伯梦涉洹，或与己琼瑰食之，泣而为琼瑰，盈其怀。从而歌之曰：‘济洹之水，赠我以琼瑰。归乎归乎，琼瑰盈吾怀乎。’”集解谓：“泪下化为珠玉满其怀。”苏轼 送郑户曹诗：“迟君为坐客，新诗出琼瑰。”

〔诗兴句〕杜甫 和裴迪逢早梅相忆见寄诗：“东阁官梅动诗兴，还如何逊在扬州。”

〔君要二句〕晋 潘岳为河阳县令，于县境内遍植桃李，时人称为花县。庾信 春赋：“河阳一县并是花。”





【编年】


淳熙七年（一一八〇）。——赵景明宰江陵县三年，于淳熙八年秋东归，见后沁园春（伫立潇湘阕）笺注及编年。此词下片有“新词未到”和“桃李趁时栽”云云数句，知作于赵氏东归过豫章之先，因编于此年。





满庭芳

和洪丞相景伯韵





倾国无媒，入宫见妒，古来颦损蛾眉。看公如月，光彩众星稀。袖手高山流水，听群蛙鼓吹荒池。文章手，直须补袞，藻火粲宗彝。

痴儿公事了，吴蚕缠绕，自吐余丝。幸一枝粗稳，三径新治。且约湖边风月，功名事欲使谁知。都休问，英雄千古，荒草没残碑。





【校】


〔题〕四卷本丙集作“和洪景伯丞相韵”。





【笺注】


〔洪丞相景伯〕宋史 洪适传：“适字景伯，皓长子也。……皓使朔方，适年甫十三，能任家事。……绍兴十二年与弟遵同中博学宏词科。……后三年，弟迈亦中是选。由是三洪文名满天下。……乾道元年五月，迁翰林学士，仍兼中书舍人。……十二月，拜尚书右仆射、同中书门下平章事、兼枢密使。未几春霖，适引咎乞退，林安宅抗疏论适，既而台臣复合奏。三月，除观文殿学士，提举江州太平兴国宫，寻起知绍兴府、浙东安抚使，再奉祠。淳熙十一年薨，年六十八。谥文惠。适以文学闻望，遭时遇主，自两制一月入政府，又四阅月居相位，又三月罢政。然无大建明，以究其学。家居十有六年，兄弟鼎立，子孙森然，以著述吟咏自乐。近世备福，鲜有及之。”

〔倾国句〕韩愈 县斋有怀诗：“谁为倾国媒，自许连城价。”

〔入宫二句〕离骚：“众女嫉余之蛾眉兮，谣诼谓余以善淫。”史记 邹阳传：“故女无美恶，入宫见妒。”骆宾王 讨武曌檄：“入宫见妒，蛾眉不肯让人。”

〔看公二句〕淮南子 说林训：“百星之明，不如一月之光。”

〔高山流水〕列子 汤问篇：“伯牙善鼓琴，钟子期善听。伯牙鼓琴，志在高山，钟子期曰：善哉，峨峨兮若泰山；志在流水，钟子期曰：善哉，洋洋兮若江河。”

〔听群蛙句〕南齐书 孔稚珪传：“孔稚珪字德璋，会稽山阴人也。……不乐世务，居宅盛营山水，凭几独酌，傍无杂事，门庭之内，草莱不剪，中有蛙鸣，或问之曰：‘欲为陈蕃乎？’稚珪笑曰：‘我以此当两部鼓吹，何必期效仲举。’”

〔补袞〕诗 大雅 烝民：“袞职有阙，维仲山甫补之。”

〔藻火句〕尚书 益稷：“予欲观古人之象：日月星辰，山龙华虫，作会宗彝；藻火粉米，黼黻绣，以五采彰施于五色，作服。”注：“会，五采也……宗庙彝樽，亦以山龙华虫为饰。”又云：“天子服日月而下，诸侯自龙袞而下至黼黻，士服藻火。”藻、火皆衣饰图形。

〔痴儿句〕见前水调歌头（官事未易了阕）“官事句”注。

〔幸一枝二句〕庄子 逍遥游：“许由曰：‘鹪鹩巢于深林，不过一枝。’”庾信 小园赋：“若夫一枝之上，巢父得安巢之所。”陶渊明归去来辞：“三径就荒，松菊犹存。”苏轼 除夜病中赠段屯田诗：“三径初成赀，一枝有余暖。”





【附录】


洪景伯（适）原唱二首（见盘洲文集卷八十）

满庭芳 辛丑春日作

华发苍颜，年年更变，白雪轻犯双眉。六旬过四，七十古来稀。问柳寻花兴懒，拈筇杖闲绕园池。尊中有，青州从事，无意唤琼彝。　人生何处乐？楼台院落，吹竹弹丝。奈壮怀销铄，病费医治。漫道游鱼听瑟，弦绿绮山水谁知。盘洲怨，盟鸥间阔，瘗鹤立新碑。

又

景卢有南昌之行，用韵惜别，兼简司马汉章

雨洗花林，春回柳岸，窗间列岫横眉。老来光景，生怕聚谈稀。何事扁舟西去，收杖屦契阔鱼池。流觞近，诗筒暂歇，焉用虎文彝。　良辰怀旧事，海棠花下，笑摘垂丝。叹五年一别，万病难治。几处绣衣尘迹，歌舞地乌鹊曾知。君今去，珠帘暮卷，山雨拂崇碑。（汉章作山雨楼，景卢为之记）





又

和洪丞相景伯韵，呈景卢内翰





急管哀弦，长歌慢舞，连娟十样宫眉。不堪红紫，风雨晓来稀。惟有杨花飞絮，依旧是萍满方池。酴醿在，青虬快剪，插遍古铜彝。

谁将春色去？鸾胶难觅，弦断朱丝。恨牡丹多病，也费医治。梦里寻春不见，空肠断怎得春知？休惆怅，一觞一咏，须刻右军碑。





【校】


〔题〕四卷本甲集作“和洪丞相韵，呈景卢舍人”。

〔晓来稀〕广信书院本作“晓稀稀”，兹从四卷本。

〔方池〕四卷本、王诏校刊本及四印斋本作“芳池”。

〔朱丝〕王诏校刊本及四印斋本作“蛛丝”。

〔肠断〕王诏校刊本及四印斋本作“断肠”。





【笺注】


〔景卢内翰〕宋史 洪迈传：“迈字景卢。皓季子也。……乾道二年复知吉州，入对，遂除起居舍人。……三年，迁起居郎，拜中书舍人，兼侍读，直学士院，仍参史事。父忠宣，兄适、遵皆历此三职，迈又踵之。……六年除知赣州……寻知建宁府。……（淳熙）十一年知婺州……明年，召对……绍熙改元……明年，再上章告老，进龙图阁学士。寻以端明殿学士致仕，是岁卒，年八十。赠光禄大夫，谥文敏。迈兄弟皆以文章取盛名，跻贵显，迈尤以博洽受知，孝宗谓其文备众体。迈考阅典故，渔猎经史，极鬼神事物之变。……”

〔急管句〕鲍照 白纻歌：“古称渌水今白纻，催弦急管为君舞。”

〔长歌慢舞〕白居易 长恨歌：“缓歌慢舞凝丝竹，尽日君王看不足。”

〔连娟〕宋玉 神女赋：“眉联娟以蛾扬兮，朱唇的其若丹。”司马相如 上林赋：“长眉连娟，微睇绵藐。”

〔十样宫眉〕海录碎事：“唐明皇令画工画十眉图，一曰鸳鸯眉，二曰小山眉，三曰五岳眉，四曰三峰眉，五曰垂珠眉，六曰月棱眉，七曰分稍眉，八曰涵烟眉，九曰拂云眉，十曰倒晕眉。”晏几道 鹧鸪天词：“十样宫眉捧寿觞。”

〔惟有二句〕苏轼 水龙吟次韵章质夫杨花：“晓来雨过，遗踪何在？一池萍碎。”自注云：“杨花落水为浮萍，验之信然。”

〔谁将句〕韩愈 晚春诗：“谁收春色将归去？慢绿妖红半不存。”

〔鸾胶〕汉武外传：“西海献鸾胶，武帝弦断，以胶续之，弦两头遂相著，终日射不断。帝大悦，名续弦胶。”

〔一觞二句〕王羲之 兰亭序：“一觞一咏，亦足以畅叙幽情。”羲之仕晋为右军将军。





又

游豫章东湖再用韵





柳外寻春，花边得句，怪公喜气轩眉。阳春 白雪，清唱古今稀。曾是金銮旧客，记凤凰独绕天池。挥毫罢，天颜有喜，催赐尚方彝。公在词掖尝拜尚方宝彝之赐。　只今江海上，钧天梦觉，清泪如丝。算除非痛把，酒疗花治。明日五湖佳兴，扁舟去一笑谁知。溪堂好，且拚一醉，倚杖读韩碑。堂记公所制。





【校】


〔题〕四卷本甲集无题。永乐大典卷二二六六湖字韵引作“游东湖”。

〔尚方〕四卷本作“上方”。

〔注〕“宝彝”四卷本、永乐大典作“宝鼎”。

〔江海上〕广信书院本作“江远上”，兹从四卷本及永乐大典。王诏校刊本及四印斋本作“江山远”。





【笺注】


〔阳春 白雪〕宋玉对楚王问：“客有歌于郢中者，其始曰下里 巴人，国中属而和者数千人；其为阳阿 薤露，国中属而和者数百人；其为阳春 白雪，国中属而和者不过数十人。……其曲弥高，其和弥寡。”

〔金銮旧客〕文献通考 学士院：“故事：学士掌内庭书诏，指挥边事，晓达机谋，天子机事密命在焉，不当豫外司公事，盖防纤微间或漏省中语。故学士院常在金銮殿侧。……前朝因金銮坡以为门名，与翰林院相接，故为学士者称金銮以美之。”容斋随笔卷十六兄弟直四垣条：“绍兴二十九年，予仲兄始入西省，至隆兴二年伯兄继之，乾道三年予又继之，相距九岁。予作谢表云：‘父子相承，四上銮坡之直；弟兄在望，三陪凤阁之游。’”

〔凤凰独绕天池〕天池谓禁苑中之池沼，亦称凤池或凤凰池。文献通考 中书省：“魏、晋以来中书监令掌赞诏命，记会时事，典作文书。以其地在枢近，多承宠任，是以人因其位谓之凤凰池焉。”

〔天颜有喜〕杜甫 紫宸殿退朝诗：“天颜有喜近臣知。”

〔钧天句〕见前八声甘州（把江山好处付公来阕）“钧天梦”注。

〔五湖、扁舟〕见前破阵子（掷地刘郎玉斗阕）“挂帆句”注。

〔溪堂、韩碑〕韩愈有郓州溪堂诗，诗前有长序，记溪堂修建因由，当时即将此诗此序刻石于郓州。此处盖以指司马汉章之山雨楼及洪景卢之山雨楼记。

〔堂记公所制〕据词中语句及自注，知稼轩此次之游东湖，盖与洪景卢偕往。洪景伯原唱自注谓“司马汉章作山雨楼，景卢为之记”，稼轩此注当亦指此。予曩曾以此注为指洪景卢所作之稼轩记而言，盖误。稼轩 上饶居第之经始，据新居上梁文知在淳熙七年，本年春容已次第落成，然依此词前后语意观之，似以指山雨楼记为合。又洪氏稼轩记云：“绘图畀予曰：‘吾甚爱吾轩，为吾记。’”知稼轩记系洪氏与稼轩会晤之后，据所畀信上居第之营造图样而作。非洪氏初抵豫章之日，于匆遽之间所写就也。





【编年】


淳熙八年（一一八一）春。——上满庭芳三首，据洪景伯原唱题中语，知均作于淳熙八年春季。宋会要辑稿 职官七二之二八，于淳熙七年五月载洪迈以求琼花故而罢知建宁府事，其后当即家居鄱阳。八年春间有南昌之行，景伯赋词饯送，稼轩因亦用韵而相与酬答。据景伯词中“流觞近”句，其抵南昌时节当在上巳左右也。





满江红

席间和洪景卢舍人，兼简司马汉章大监





天与文章，看万斛龙文笔力。闻道是一诗曾换，千金颜色。欲说又休新意思，强啼偷笑真消息。算人人合与共乘鸾，銮坡客。　倾国艳，难再得。还可恨，还堪忆。看书寻旧锦，衫裁新碧。莺蝶一春花里活，可堪风雨飘红白。问谁家却有燕归梁，香泥湿。





【校】


〔题〕四卷本甲集无“景卢”及“大监”四字。

〔曾换〕四卷本作“曾赐”。





【笺注】


〔看万斛句〕韩愈 病中赠张籍诗：“龙文百斛鼎，笔力可独扛。”

〔算人人句〕“人人”为对女子之昵称。鸾谓凤凰。此当用萧史 弄玉故事。刘向 列仙传载，秦穆公时有萧史者善吹箫，穆公以女弄玉妻之。萧史日教弄玉作凤鸣，居数年，凤凰来止。又数年，夫妇皆随凤凰飞去。

〔銮坡〕见前满庭芳（柳外寻春阕）“金銮旧客”注。

〔倾国二句〕汉书 外戚传：“李延年性知音，善歌舞。武帝爱之……延年尝侍上，起舞而歌曰：‘北方有佳人，绝世而独立。一顾倾人城，再顾倾人国。宁不知倾城与倾国，佳人难再得。’”

〔衫裁句〕苏轼 次韵王郎子立风雨有感诗：“为君裁春衫，高会开桂籍。”

〔莺蝶句〕李贺 秦宫诗：“皇天厄运犹曾裂，秦宫一生花底活。”秦宫，后汉 梁冀之嬖奴，得宠内舍。

〔问谁家二句〕据洪景伯送景卢往南昌之满庭芳自注，司马汉章其时已作山雨楼，二句云云，盖即指山雨楼而言。





【编年】


淳熙八年（一一八一）。——据洪文敏公年谱，自淳熙二年至七年，景卢均在建宁守任，知稼轩前此两次官江西时均无缘与之相值，此词当亦八年所赋。





西河

送钱仲耕自江西漕移守婺州





西江水，道似西江人泪。无情却解送行人，月明千里。从今日日倚高楼，伤心烟树如荠。

会君难，别君易。草草不如人意。十年著破绣衣茸，种成桃李。问君可是厌承明，东方鼓吹千骑。　对梅花更消一醉。看明年调鼎风味。老病自怜憔悴。过吾庐定有，幽人相问：岁晚渊明归来未？





【校】


〔题〕“移守婺州”四卷本甲集作“赴婺州”。

〔道似句〕四卷本作“道是西风人泪。”

〔看明年〕四卷本作“有明年”。





【笺注】


〔钱仲耕〕重修琴川志：“钱佃字仲耕，弱冠入太学，登绍兴十五年进士第。……累迁左右司检正，兼权吏、兵、工三侍郎。出为江西路转运副使。时盗赖文正起武陵，朝廷调兵讨之，佃馈饷不乏。继使福建，再使江西，奏蠲诸郡之逋。淳熙八年，婺州饥，且缺守，上曰：‘钱某可守郡。’既至，荐饥祷雨，须发为白。劝分移粟，所活口七十余万。政甲一路。……佃忠信恭宽，临政不求赫赫声，以安民为先务。所至得民。家不取盈，捐橐装买田，赡合族，名曰义庄。”

〔西江〕指赣江。

〔烟树如荠〕颜氏家训卷三勉学篇引罗浮山记：“望平地树如荠。”戴暠 度关山诗：“今上关山望，长安树如荠。”孟浩然 秋登万山寄张五诗：“天边树若荠，江畔洲如月。”

〔十年句〕钱仲耕于淳熙初年即出任江西运副，继使福建，再使江西，虽尚未及十年，然为时已甚久，故举成数以言之也。

〔种成桃李〕韩诗外传：“春树桃李，夏得荫其下，秋得食其实。”唐 狄仁杰喜荐士，当时有“天下桃李尽出公门”之誉。李绹 和杜祁公致仕诗：“收得桑榆归物外，种成桃李满人间。”

〔承明〕见前木兰花慢（老来情味减阕）“承明”注。

〔东方句〕见前满江红（照影溪梅阕）“千骑”注。

〔对梅花二句〕尚书 说命下：“若作和羹，尔惟盐梅。”





【附录】


丘宗卿 崈和章（见文定公词）

西河 饯钱漕仲耕移知婺州奏事，用幼安韵

清似水，不了眼中供泪。今宵忍听唱阳关，暮云千里。可堪客里送行人，家山空老春荠。　道别去，如许易。离合定非人意。几年回首望龙门，近才御李。也知追诏有时来，匆匆今见归骑。整弓刀，徒御喜。举离觞饮嚼无味。端的慰人憔悴。想天心注倚，方深应是，日日传宣公来未？





【编年】


淳熙八年（一一八一）。——丘宗卿为继钱仲耕之后任江西漕使者，其交接当为本年春季，此词及丘氏和章即作于是时。又龙川文集卷二十一与辛幼安殿撰书有“闻往往寄词与钱仲耕”语，知稼轩与钱氏唱和当不止此一首，惜已无可考寻矣。





贺新郎

赋滕王阁





高阁临江渚。访层城空余旧迹，黯然怀古。画栋珠帘当日事，不见朝云暮雨。但遗意西山 南浦。天宇修眉浮新绿，映悠悠潭影长如故。空有恨，奈何许。　王郎健笔夸翘楚。到如今落霞孤鹜，竞传佳句。物换星移知几度，梦想珠歌翠舞。为徙倚阑干凝伫。目断平芜苍波晚，快江风一瞬澄襟暑。谁共饮？有诗侣。





【校】


〔题〕四卷本丁集无题。





【笺注】


〔滕王阁〕舆地纪胜：“滕王阁在南昌郡城之西，唐高祖之子滕王 元婴所建也。

夹以二亭，南曰压江，北曰挹秀。”

〔高阁句〕王勃 滕王阁诗：“滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。”

〔西山 南浦〕舆地纪胜 江南西路 隆兴府：“西山在新建西大江之外，高二千丈，周三百里。寰宇记云：‘又名南昌山。’”同书：“南浦亭在隆兴府 广润门外，下瞰南浦，往来舟舣于此。”

〔天宇句〕韩愈 南山诗：“天宇浮修眉，浓绿画新就。”黄庭坚 念奴娇同诸甥待月：“断虹霁雨，净秋空，山染修眉新绿。”

〔奈何许〕“许”字为语助词。

〔王郎句〕新唐书 王勃传：“勃过钟陵，九月九日，都督大宴滕王阁，宿命其婿作序，以夸客；因出纸笔遍请，客莫敢当，至勃，抗然不辞。都督怒，起更衣，遣吏伺其文辄报，一再报，语益奇，乃矍然曰：‘天才也。’”摭言：“阎公以纸笔巡让宾客，勃不辞让。公大怒，拂衣而起，专令人伺其下笔。第一报云：‘南昌故郡，洪都新府。’公曰：‘亦是老生常谈。’又报云：‘星分翼轸，地接衡 庐。’公闻之，沉吟不言。又云：‘落霞与孤鹜齐飞，秋水共长天一色。’公矍然而起曰：‘此真天才，当垂不朽矣。’”“翘楚”出诗 周南汉广，喻杰出之物。

〔物换二句〕均用王勃 滕王阁诗中句。





【编年】


淳熙八年（一一八一）夏。——据“江风一瞬澄襟暑”句，知上词必作于夏季。

稼轩首次帅江西，为时仅三月而被召，去职时尚在暮春，因知此词作于第二次帅江西时。





昭君怨

豫章寄张守定叟





长记潇湘秋晚：歌舞橘洲人散。走马月明中，折芙蓉。

今日西山 南浦，画栋珠帘云雨。风景不争多，奈愁何。





【校】


〔题〕四卷本甲集无“守”字。





【笺注】


〔张守定叟〕名枃，浚之次子。宋史 张枃传：“枃字定叟。……知衢州，兄栻丧，无壮子，请祠以营葬事。主管玉局观，迁湖北提举常平。奏事，帝大喜，谕辅臣曰：‘张浚有子如此。’改浙西，督理荒政。苏、湖二州皆阙守，命兼摄焉。……迁两浙转运判官，未几以直徽猷阁升副使，改知临安府。……枃天分高爽，吏材敏给，遇事不凝滞，多随宜变通，所至以治办称。南渡以来论尹京者以枃为首。”

〔长记四句〕张浚自绍兴末年即家居潭州，卒后葬衡山。淳熙七年二月张栻卒，枃请祠营葬，即应家居潭州。时稼轩知潭州兼湖南安抚，故定叟得从游于潇湘橘洲之上。橘洲，在湖南 长沙县西湘江中。方舆胜览：“湘江中有四洲，曰：橘洲、直洲、誓洲、白水洲。夏月水泛，惟此不没。土多美橘，故名。”

〔今日二句〕见前贺新郎（高阁临江渚阕）“高阁句”及“西山 南浦”注。





【编年】


淳熙八年（一一八一）。——据词中前章数语，知是稼轩第二次帅豫章时所作。





沁园春

带湖新居将成





三径初成，鹤怨猿惊，稼轩未来。甚云山自许，平生意气；衣冠人笑，抵死尘埃。意倦须还，身闲贵早，岂为莼羹鲈鲙哉。秋江上，看惊弦雁避，骇浪船回。　东冈更葺茅斋。好都把轩窗临水开。要小舟行钓，先应种柳；疏篱护竹，莫碍观梅。秋菊堪餐，春兰可佩，留待先生手自栽。沉吟久，怕君恩未许，此意徘徊。





【校】


〔题〕花庵词选题作“退闲”。

〔贵早〕花庵词选作“要早”。

〔东冈〕花庵词选作“东岗”。





【笺注】


〔带湖〕在信州府城灵山门外。韩淲 周国正约过茶山带湖诗：“从容出处易，缅怀聚散难。记此野城北，望望横灵山。”

〔三径初成〕苏轼 次韵周邠诗：“南迁欲举力田科，三径初成乐事多。”余见前满庭芳（倾国无媒阕）“一枝二句”注。

〔鹤怨句〕孔稚珪 北山移文：“至于还飙入幕，写雾出楹，蕙帐空兮夜鹤怨，山人去兮晓猿惊。”

〔甚〕当作“为甚”解。

〔衣冠二句〕白居易 游悟真寺诗：“斗擞尘埃衣，礼拜冰雪颜。”抵死，老是、总是。

〔莼羹鲈鲙〕见前木兰花慢（老来情味减阕）“秋晚句”注。

〔惊弦雁避〕庾信 周大将军襄城公郑伟墓志铭：“麋兴丽箭，雁落惊弦。”

〔轩窗临水〕陆游 老学庵笔记六：“会稽 镜湖之东，地名东关，有天花寺。吕文靖尝题诗云：‘贺家湖上天花寺，一一轩窗向水开。不用闭门防俗客，爱闲能有几人来？’”苏轼 再和杨公济梅花十绝：“白发思家万里回，小轩临水为花开。”送贾讷倅眉诗：“父老得书知我在，小窗临水为君开。”

〔秋菊二句〕离骚：“朝饮木兰之坠露兮，夕餐秋菊之落英。”又：“扈江蓠与辟芷兮，纫秋兰以为佩。”





【附录】


赵无咎 善括和章二阕（见应斋杂著卷六）

沁园春 和辛帅

虎啸风生，龙跃云飞，时不再来。试凭高望远，长淮清浅；伤今怀古，故国氛埃。壮志求申，匈奴未灭，早以家为何谓哉。多应是，待着鞭事了，税驾方回。稼轩聊尔名斋。笑学请樊迟心未开。似南阳高卧，莘郊自乐，磻矶韬略，傅野盐梅。植杖亭前，集山楼下，五桂三槐次第栽。功名遂，向急流勇退，肯恁徘徊。

问舍东湖，招隐西山，惠然肯来。有閟香兰桂，无穷幽趣；隔溪车马，何处轻埃。微利虚名，朝荣暮辱，笑尔焉能浼我哉。闲欹枕，被幽禽唤觉，午梦惊回。无言独坐南斋，好唤取芳樽相对开。待醒时重醉，疏帘透月；醉时还醒，画角吹梅。无用千金，休悬六印，荆棘谁能满地栽。人间世，任游鲲独运，斥低徊。





又

送赵景明知县东归，再用前韵





伫立潇湘，黄鹄高飞，望君未来。被东风吹堕，西江对语；急呼斗酒，旋拂征埃。却怪英姿，有如君者，犹欠封侯万里哉。空赢得，道江南佳句，只有方回。　锦帆画舫行斋。怅雪浪黏天江影开。记我行南浦，送君折柳；君逢驿使，为我攀梅。落帽山前，呼鹰台下，人道花须满县栽。都休问，看云霄高处，鹏翼徘徊。





【校】


〔题〕四卷本甲集“赵景明知县”作“赵江陵”。

〔未来〕四卷本作“不来”。

〔被东风〕广信书院本作“快东风”，兹从四卷本。

〔吹堕〕广信书院本作“吹断”，兹从四卷本。

〔征埃〕广信书院本作“尘埃”，兹从四卷本。





【笺注】


〔赵景明知县东归〕据项安世 平庵悔稿送赵令奇暐赴江陵及江陵送赵知县二诗，知赵氏之宰江陵，事在淳熙六年至八年。项氏江陵送赵知县次首云：“别离底处最堪怜，君上吴船我蜀船。从此相思真万里，重来何止又三年。司州刺史髭如戟（浙漕丘宗卿），国子先生瘦似椽（太学正叶正则）。二子有情须问讯，为言重九到西川。”据知赵氏之离江陵盖在重九前不久，其绕道豫章相会应在稍后之时。

〔伫立三句〕谓淳熙七年稼轩在湖南，与赵氏有词章往来而未能晤面，至此方得聚首也。九歌湘君：“望夫君兮未来，吹参差兮谁思。”

〔却怪三句〕见前水调歌头（落日古城角阕）“莫学三句”注。

〔道江南二句〕宋 贺铸字方回。黄庭坚 寄贺方回诗：“少游醉卧古藤下，谁与愁眉唱一杯？解道江南断肠句，只今惟有贺方回。”

〔雪浪黏天〕王安石 舟还江南阻风有怀伯兄诗：“白浪黏天无限断。”

〔南浦送君〕江淹 别赋：“送君南浦，伤如之何。”

〔君逢二句〕荆州记：“陆凯与范晔相善，自江南寄梅花一枝诣长安与晔。赠诗曰：‘折梅逢驿使，寄与陇头人。江南无所有，聊赠一枝春。’”

〔落帽山〕陶渊明集晋故征西大将军长史孟府君传：“君讳嘉，字万年。……为征西大将军谯国 桓温参军。……九月九日，温游龙山，参佐毕集……有风吹君帽，堕落，温目左右及宾客勿言，以观其举止，君初不自觉。”读史方舆纪要卷七十八湖广江陵县：“龙山在城西北十五里，桓温九日登高，孟嘉落帽处也。”

〔呼鹰台〕水经注 沔水条：“襄阳城东……沔水中有渔梁洲……水南有层台，号曰景升台，盖刘表治襄阳之所筑也。表性好鹰，尝登此台歌野鹰来曲。”

〔花须满县栽〕见前水调歌头（官事未易了阕）“君要二句”注。

〔鹏翼〕见前满江红（鹏翼垂空阕）“鹏翼”注。





【附录】


丘宗卿 崈和章二阕（见文定公词）

沁园春 景明告行，颇动怀归之念，偶得帅卿词，因次其韵。前阕奉送，后阕以自见云

雨趁轻寒，风作秋声，燕归雁来。动天涯羁思，登山临水；惊心节物，极目烟埃。客里逢君，才同一笑，何遽言归如此哉。别离久，算不应兴尽，却棹船回。　主人下榻高斋，更点检笙歌频宴开。便留连不到，迎春见柳；也须小驻，度腊观梅。花上盈盈，闺中脉脉，应念胡麻正好栽。从教去，正危阑望断，小倚徘徊。

匏系弥年，江北江南，羡君去来。笑山横南浦，朝来爽致；文书堆案，胸次生埃。放旷如君，拘縻如我，试问人生谁乐哉。真难学，是留得且住，欲去须回。　何时竹屋茅斋，去相傍为邻三径开。撰小窗临水，危亭当；随宜有竹，著处须梅。坐读黄庭，手援紫藟，一寸丹田时自栽。当余暇，更与君来往，林下徘徊。





【编年】


淳熙八年（一一八一）秋。





菩萨蛮





稼轩日向儿童说：带湖买得新风月。头白早归来，种花花已开。　功名浑是错，更莫思量着。见说小楼东，好山千万重。





【校】


〔儿童〕稼轩集钞存作“儿曹”，兹从四卷本甲集。广信书院本无此首。





【笺注】


〔头白句〕杜甫 不见诗：“匡山读书处，头白好归来。”苏轼 送表弟程六知楚州诗：“功成头白早归来，共借梨花作寒食。”

〔小楼〕洪迈 稼轩记：“东冈西阜，北墅南麓……集山有楼，婆娑有室，信步有亭，涤砚有渚。”小楼当即指集山楼言。





【编年】


淳熙八年（一一八一）。——上词亦带湖宅第已成而尚未归去时之作。





蝶恋花

和赵景明知县韵





老去怕寻年少伴。画栋珠帘，风月无人管。公子看花朱碧乱，新词搅断相思怨。　凉夜愁肠千百转。一雁西风，锦字何时遣？毕竟啼乌才思短，唤回晓梦天涯远。





【校】


〔题〕四卷本乙集题作“和江陵 赵宰”。





【笺注】


〔朱碧乱〕王僧孺 夜愁示诸宾诗：“谁知心眼乱，看朱忽成碧。”





【编年】


淳熙八年（一一八一）。——据“画栋珠帘”句，知此词亦作于豫章。盖必赵景明于离去豫章之后，有词惜别，稼轩因赋和章以为报也。





祝英台近

晚春





宝钗分，桃叶渡，烟柳暗南浦。怕上层楼，十日九风雨。断肠片片飞红，都无人管；更谁劝啼莺声住。　鬓边觑。试把花卜归期，才簪又重数。罗帐灯昏，哽咽梦中语：是他春带愁来；春归何处，却不解带将愁去。





【校】


〔调〕四卷本甲集作“祝英台令”。

〔题〕花庵词选作“春晚”。绝妙好词及阳春白雪均无题。

〔片片〕花庵词选及绝妙好词作“点点”。

〔更谁劝〕四卷本、花庵词选及绝妙好词作“倩谁唤”。

〔啼莺〕四卷本及花庵词选作“流莺”。

〔试把〕广信书院本作“应把”，兹从四卷本及花庵词选、阳春白雪。

〔归期〕四卷本作“心期”。

〔哽咽〕四卷本、花庵词选、阳春白雪作“呜咽”。

〔却不解〕花庵词选作“又不解”。

〔带将愁去〕四卷本作“将愁归去”。阳春白雪作“和愁将去”。





【笺注】


〔宝钗分〕梁 陆罩 闺怨：“自怜断带日，偏恨分钗时。……欲以别离意，独向蘼芜悲。”白居易 长恨歌：“惟将旧物表深情，钿合金钗寄将去。钗留一股合一扇，钗擘黄金合分钿。”元稹 会真诗：“宝钗行彩凤。”段成式 剑侠传虬髯叟条：“吕用之在维扬日，佐渤海王擅政害人。……有商人刘损挈家乘巨船，自江夏至扬州。用之凡遇公私来船，悉令觇其行止。刘妻裴氏有国色，用之以阴事下刘狱，纳裴氏。刘献金百两免罪。虽脱非横，然亦愤惋，因成诗三首曰：‘宝钗分股合无缘，鱼在深渊鹤在天。……’”王明清 玉照新志卷四：“绍兴己卯，张安国为右史，明清与仲信兄在左。郑举善、郭世模 从范、李大正 正之、李泳 子永多馆于安国家。春日，诸友同游西湖，至普安寺，于窗户间得玉钗半股，青蚨半文，想是游人欢洽所分授，偶遗之者。各赋诗以记其事，归以录似安国，安国云：‘我当为诸公考校之。’明清云：‘凄凉宝钿初分际，愁绝清光欲破时。’安国云：‘仲言宜在第一。’”按：据此知分钗赠别之制，南宋犹盛行。

〔桃叶渡〕晋 王献之与妾作别处。六朝事类编类卷五：“图经云：‘（桃叶渡）在（江宁）县南一里秦淮口。桃叶者，晋 王献之妾名也，其妹曰桃根。’”余参本卷念奴娇（晚风吹雨阕）“桃叶”注。

〔暗南浦〕江淹 别赋：“春草碧色，春水渌波，送君南浦，伤如之何。”王安石晚归诗：“烟回重重柳，川低渺渺河。不愁南浦暗，归伴有嫦娥。”

〔试把至重数〕花卜之法未详，当是以所簪花瓣之单双，占离人归信之准的，故云“才簪又重数”也。

〔是他三句〕刘克庄 后村诗话前集：“雍陶 送春诗云：‘今日已从愁里去，明年更莫共愁来。’稼轩词云：‘是他春带愁来，春归何处，却不解和愁将去。’虽用前语而反胜之。”李邴洞仙歌柳花：“又恐伊家忒疏狂，蓦地和春，带将归去。”





【附录】


张端义 贵耳集下：“吕婆，即吕正己之妻，淳熙间姓名亦达天听。……旧京畿有二漕，一吕搢，一吕正己。搢家诸姬甚盛，必约正己通宵饮。吕婆一日大怒，逾墙相詈，搢之子，一弹碎其冠。事彻孝皇，两漕即日罢。今止除一漕自此始。吕婆有女事辛幼安，因以微事触其怒，竟逐之。今稼轩 桃叶渡词因此而作。”

按：据临安志卷五十，吕正己与吕搢于乾道九年同任两浙转运判官。宋会要辑稿 职官七二之一二：“淳熙二年二月二十二日，两浙转运副使吕搢、吕正己并放罢，以言者论二人侥求进用，势既相轧，互相攻击故也。”同书职官七二之二一于淳熙五年载吕正己罢浙西提刑之事云：“正己闺门之内，丑声著闻。每所居官，政由内出。昨守镇江，致禁囚越狱窜逸，乃归过于司理以自免。故有是命。”陆游 渭南文集卷三十五夫人孙氏墓志铭亦有云：“朝议大夫直显谟阁吕公正己之夫人，性坚正，善持家法，凡家人必责以法度，不知者以为过严。”是则贵耳集所记吕正己之仕历及其夫人之严毅性行，并不诬罔。然吕氏身为显宦，而谓其有女事稼轩，事甚难解。以别无相反或相成之材料可资参证，特附存其说，以俟再考。





又





绿杨堤，青草渡，花片水流去。百舌声中，唤起海棠睡。断肠几点愁红，啼痕犹在，多应怨夜来风雨。　别情苦。马蹄踏遍长亭，归期又成误。帘卷青楼，回首在何处？画梁燕子双双，能言能语，不解说相思一句。





惜分飞

春思





翡翠楼前芳草路，宝马坠鞭暂驻。最是周郎顾，尊前几度歌声误。 望断碧云空日暮，流水桃源何处？闻道春归去，更无人管飘红雨。





【校】


〔题〕广信书院本及四卷本乙集俱无题，兹从王诏校刊本及四印斋本补入。

〔暂驻〕四卷本作“曾驻”。

〔尊前〕广信书院本无此二字，兹从四卷本。





【笺注】


〔翡翠楼〕未详。

〔周郎顾〕三国志 吴志 周瑜传：“瑜少精意于音乐，虽三爵之后，其有阙误，瑜必知之，知之必顾，故时人谣曰：‘曲有误，周郎顾。’”

〔望断句〕见前念奴娇（我来吊古阕）“暮云”注。

〔流水桃源〕见前满江红（照影溪梅阕）“怕他年二句”注。

〔红雨〕李贺 将进酒诗：“桃花乱落如红雨。”





恋绣衾

无题





夜长偏冷添被儿。枕头儿移了又移。我自是笑别人底，却元来当局者迷。　如今只恨因缘浅，也不曾抵死恨伊。合下手安排了，那筵席须有散时。





【校】


〔夜长、下手〕王诏校刊本及四印斋本作“长夜”、“手下”。

〔抵死〕广信书院本作“底死”，兹从王诏校刊本及四印斋本。





【笺注】


〔当局者迷〕旧唐书 元竹冲传：“当局称迷，傍观见审。”

〔抵死〕总是、老是意。





减字木兰花

宿僧房有作





僧窗夜雨，茶鼎熏炉宜小住。却恨春风，勾引诗来恼杀翁。

狂歌未可，且把一尊料理我。我到亡何，却听侬家陌上歌。





【校】


〔题〕广信书院本无题，兹从王诏校刊本及四印斋本补。

〔侬家〕王诏校刊本、六十家词本及四印斋本作“农家”。





【笺注】


〔料理〕犹言“安排”。

〔亡何〕意即更无余事。汉书 袁盎传：“徙为吴相，辞行，种谓盎曰：‘南方卑湿，君能日饮无何，时说王毋反而已。’”

〔陌上歌〕苏轼 陌上花序云：“游九仙山，闻里中儿歌陌上花。父老云：吴越王妃每岁春必归临安，王以书遗妃曰：‘陌上花开，可缓缓归矣。’吴人用其语为歌。”





又





昨朝官告，一百五年村父老。更莫惊疑，刚道人生七十稀。

使君喜见，恰限华堂开寿宴。问寿如何？百代儿孙拥太婆。





【笺注】


〔刚道〕犹言“偏说”、“硬说”。

〔人生七十稀〕见前感皇恩（七十古来稀阕）“七十句”注。





糖多令





淑景斗清明，和风拂面轻。小杯盘同集郊坰。着个簥儿不肯上，须索要，大家行。　行步渐轻盈，行行语笑频。凤鞋儿微褪些根。忽地倚人陪笑道：“真个是，脚儿疼。”





【校】


〔着个〕稼轩集钞存“着”上有“顿”字，此从四卷本乙集。

〔簥儿〕稼轩集钞存作“轿儿”。

〔忽地〕稼轩集钞存“忽”上有“蓦”字。





【笺注】


〔须索〕须得也。

〔微褪些根〕刘过 沁园春咏美人足，亦有“销金样窄……笑教人款捻，微褪些跟”等语。其意当为，因难忍窄鞋束缚之苦，故褪足移后，致后跟露出也。





南乡子

赠妓





好个主人家，不问因由便去嗏。病得那人妆晃子，巴巴，系上裙儿稳也哪。　别泪没些些，海誓山盟总是赊。今日新欢须记取，孩儿，更过十年也似他。





【校】


〔题〕四卷本乙集无，兹从稼轩集钞存。广信书院本无此首。

〔晃子〕四卷本作“晃了”，兹从稼轩集钞存。





【笺注】


〔赊〕渺茫难凭之意。





【编年】


上起祝英台近（宝钗分阕），迄南乡子，共词八首，均似中年居官时所作，以无可确考，姑汇录于此。





鹧鸪天





一片归心拟乱云，春来谙尽恶黄昏。不堪向晚檐前雨，又待今宵滴梦魂。　炉烬冷，鼎香氛。酒寒谁遣为重温？何人柳外横双笛，客耳那堪不忍闻。





又





困不成眠奈夜何，情知归未转愁多。暗将往事思量遍，谁把多情恼乱他。　些底事，误人哪。不成真个不思家。娇痴却妒香香睡，唤起醒松说梦些。





【笺注】


〔香香〕当是侍女名。

〔醒松〕“醒”亦作“惺”，稼轩有赠人之鹊桥仙词，起句即作“风流标格，惺松言语”。周邦彦词有“惺松言语胜闻歌”句，毛滂词有“略成轻醉早醒松”句。陈元龙 片玉词注：“惺松，犹清轻也。”





菩萨蛮





西风都是行人恨，马头渐喜归期近。试上小红楼，飞鸿字字愁。　阑干闲倚处，一带山无数。不似远山横，秋波相共明。





【笺注】


〔试上二句〕秦观 减字木兰花词：“因倚危楼，过尽飞鸿字字愁。”

〔远山〕指眉。西京杂记：“文君姣好，眉色如望远山。”





【编年】


上词三首，作年均无可确考，唯玩其语意，均似中年宦游思归之作，姑汇附于此。





卷二 带湖之什





水调歌头

盟鸥





带湖吾甚爱，千丈翠奁开。先生杖屦无事，一日走千回。凡我同盟鸥鹭，今日既盟之后，来往莫相猜。白鹤在何处，尝试与偕来。 破青萍，排翠藻，立苍苔。窥鱼笑汝痴计，不解举吾杯。废沼荒丘畴昔，明月清风此夜，人世几欢哀。东岸绿阴少，杨柳更须栽。





【校】


〔杖屦无事〕花庵词选作“无事杖屦”。

〔鸥鹭〕四卷本甲集作“鸥鸟”。

〔相猜〕花庵词选作“嫌猜”。





【笺注】


〔一日句〕杜甫 三绝句：“门外鸬鹚去不来，沙头忽见眼相猜。自今已后知人意，一日须来一百回。”又百忧集行：“一日上树能千回。”

〔凡我三句〕左传 僖九年：“齐侯盟诸侯于葵丘曰：‘凡我同盟之人，既盟之后，言归于好。’”

〔窥鱼〕黄庭坚 刘邦直送早梅水仙花诗：“白鹭窥鱼凝不知。”

〔废沼句〕洪迈 稼轩记：“郡治之北可里所，故有旷土存，三面附城，前枕澄湖如宝带。……而前乎相攸者皆莫识其处。”

〔明月句〕苏轼 后赤壁赋：“月白风清，如此良夜何。”

〔东岸二句〕杜甫 舍弟占归草堂检校聊示此诗：“东林竹影薄，腊月更须栽。”





又

严子文同傅安道和前韵，因再和谢之





寄我五云字，恰向酒边开。东风过尽归雁，不见客星回。闻道琐窗风月，更着诗翁杖屦，合作雪堂猜。子文作雪斋，寄书云：“近以旱，无以延客。”岁旱莫留客，霖雨要渠来。　短灯檠，长剑铗，欲生苔。雕弓挂壁无用，照影落清杯。多病关心药裹，小摘亲锄菜甲，老子政须哀。夜雨北窗竹，更倩野人栽。





【校】


〔题〕四卷本乙集作“严子文同傅安道和盟鸥韵，和以谢之”。

〔酒边开〕四卷本作“酒边来”。

〔闻道〕广信书院本作“均道”，兹从四卷本。

〔注〕“猜”字下四卷本无注。

〔短灯檠〕四卷本作“短檠灯”。





【笺注】


〔傅安道〕名自得，泉州人。历任福建转运副使、浙东提点刑狱等官。晚年闲废，杜门自守，客至则觞酒论文，道说古今，唱酬诗什，以相娱乐。苍颜白发，意气伟然，未尝以留落不偶几微见于颜面。淳熙十年卒，年六十八。见朱文公文集傅氏行状。李心传 建炎以来朝野杂记乙集卷八“傅安道不见曾觌”条亦谓傅氏“喜吏事，工文章，而性复高简”。据宋会要辑稿 职官七二之二二，知傅氏于淳熙五年八月罢浙东提刑，此后即闲居泉州以终。

〔五云字〕新唐书 韦陟传：“常以五采笺为书记，使侍妾主之，其裁答受意而已，皆有楷法，陟唯署名。自谓所书陟字若五朵云，时人慕之，号郇公五云体。”按：陟为韦安石子，安石卒赠郇国公，陟袭其封号，故人称郇公。

〔客星〕后汉书 严光传：“共偃卧，光以足加帝腹上。明日，太史奏：‘客星犯御座甚急。’帝笑曰：‘朕故人严子陵共卧耳。’”

〔雪堂〕苏轼于元丰二年贬黄州，寓居临皋亭，就东坡筑雪堂，号东坡居士。见东坡先生年谱。

〔霖雨句〕尚书 说命上：“说筑傅岩之野，惟肖，爰立作相，王置诸左右，命之曰：‘……若岁大旱，命汝作霖雨。’”按，“客星”句以严光况严子文，此句乃以傅说况傅安道也。

〔短灯檠〕韩愈 短灯檠歌：“太学儒生东鲁客，二十辞家来射策。夜书细字缀语言，两目眵昏头雪白。此时提携当案前，看书到晓那能眠。一朝富贵还自恣，长檠高张照珠翠。吁嗟世事无不然，墙角君看短檠弃。”

〔长剑铗〕见卷一满江红（汉水东流阕）“腰间二句”注。

〔雕弓二句〕应劭 风俗通义卷九世间多有见怪惊怖以自伤者条：“予之祖父郴为汲令，以夏至日诣见主簿杜宣，赐酒。时北壁上有悬赤弩，照于杯，形如蛇，宣畏恶之，然不敢不饮，其日便得胸腹痛切。妨损饮食，大用羸露，攻治万端不为愈。后郴因事过至宣家窥视，问其变故，云畏此蛇，蛇入腹中。郴还听事，思惟良久，顾见悬弩，必是也。则使门下史将铃下侍，徐扶辇载宣于故处设酒，杯中故复有蛇。因谓宣：‘此壁上弩影耳，非有他怪。’宣遂解，甚夷怿。由是瘳平。”又晋书乐广传载一事，与此相类。苏轼 刘顗宫苑退老于庐山石碑庵诗：“雕弓挂壁耻言勋，笑入渔樵便作群。”

〔多病句〕杜甫 酬郭十五判官诗：“药裹关心诗总废，花枝照眼句还成。”

〔小摘句〕杜甫 有客诗：“自锄稀菜甲，小摘为情亲。”

〔老子句〕后汉书 马援传：“诸曹时白外事，援辄曰：‘此丞掾之任，何足相烦，颇哀老子，使得遨游。’”





又

汤朝美司谏见和，用韵为谢





白日射金阙，虎豹九关开。见君谏疏频上，谈笑挽天回。千古忠肝义胆，万里蛮烟瘴雨，往事莫惊猜。政恐不免耳，消息日边来。 笑吾庐，门掩草，径封苔。未应两手无用，要把蟹螯杯。说剑论诗余事，醉舞狂歌欲倒，老子颇堪哀。白发宁有种，一一醒时栽。





【校】


〔题〕四卷本甲集“汤朝美司谏”作“汤坡”。

〔谈笑〕四卷本作“高论”。





【笺注】


〔汤朝美〕京口耆旧传卷八汤邦彦传：“邦彦，鹏举孙，字朝美。以祖荫入官。主昆山簿。未几，中乾道壬辰博学宏词科。丞相虞允文一见如旧，除枢密院编修官。允文宣抚四川，辟充大使司干办公事。明年允文薨。……时孝宗锐意远略，邦彦自负功名，议论英发，上心倾向之，除秘书丞、起居舍人、兼中书舍人，擢左司谏兼侍读。论事风生，权幸侧目。上手书以赐，称其‘以身许国，志若金石，协济大计，始终不移’。及其他圣意所疑，辄以诹问。使金还，坐贬。淳熙末，复故官，归乡里，其才益老，朝廷将收用之，未几卒。”另据宋会要辑稿 职官五一之二六，谓汤邦彦于淳熙三年四月，以臣僚言其“奉使虏廷，颇乖使指……又于虏廷辄有所受”，于是诏邦彦送新州编管。

〔虎豹句〕楚辞 招魂：“魂兮归来，君无上天些。虎豹九关，啄害下人些。”〔见君至义胆〕漫塘集卷十九颐堂集序：“颐堂先生司谏汤公……薄举子业不为，去试博学鸿词科，一上即中选。同时之士，亦有与公文相轧者，而公意气激昂，议论慷慨，独颖脱而出，故贵名之起如轰雷霆。……（淳熙二年）秋八月出使，又明年三月以使事谪。中间立螭坳，登谏垣，演纶凤阁，劝讲金华，君臣之间，气合道同，言听谏行，仅期月耳。”

〔万里句〕汤氏被谪送新州编管，新州为今广东 新兴县。

〔政恐句〕世说新语 排调篇：“初，谢安在东山居布衣时，兄弟已有富贵者，翕集家门，倾动人物。刘夫人戏谓安曰：‘大丈夫不当如此乎？’谢乃捉鼻曰：‘但恐不免耳。’”

〔未应二句〕世说新语 任诞篇：“毕茂世云：‘一手持蟹螯，一手持酒杯……便足了一生。’”

〔说剑句〕张祜 到广陵诗：“逢人说剑三攘臂，对镜吟诗一掉头。”苏轼与梁左藏会饮傅国博家：“将军破贼自草檄，论诗说剑均第一。”

〔老子句〕见前首“老子句”注。

〔白发句〕黄庭坚 次韵裴仲谋同年诗：“白发齐生如有种，青山好去坐无钱。”





【编年】


淳熙九年（一一八二）。——上同韵水调歌头三首，当是同时作。稼轩于淳熙八年岁杪方解官而归，前阕必作于九年春初，其时严子文必正任福建市舶，与傅安道同居泉州，稼轩以词寄视，得其和章，因有次阕之作也。刘宰颐堂集序谓汤朝美于淳熙三年被谪，谪后八年始得归。韩元吉送汤朝美还金坛诗有“几年卧新州……朅来灵山隈”等句，知汤氏于谪居新州数年后又量移近里之信州。据此词推考，汤氏至晚于淳熙八年冬已移居信州矣。





踏莎行

赋稼轩，集经句





进退存亡，行藏用舍。小人请学樊须稼。衡门之下可栖迟，日之夕矣牛羊下。　去卫灵公，遭桓司马。东西南北之人也。长沮 桀溺耦而耕，丘何为是栖栖者。





【笺注】


〔进退句〕易 乾文言：“亢之为言也，知进而不知退，知存而不知亡，知得而不知丧。其惟圣人乎，知进退存亡而不失其正者，其惟圣人乎。”

〔行藏句〕论语 述而篇：“子谓颜渊曰：‘用之则行，舍之则藏，唯我与尔有是夫。’”

〔小人句〕论语 子路篇：“樊迟请学稼，子曰：‘吾不如老农。’请学为圃，曰：‘吾不如老圃。’樊迟出，子曰：‘小人哉，樊须也！上好礼，则民莫敢不敬；上好义，则民莫敢不服；上好信，则民莫敢不用情。夫如是，则四方之民襁负其子而至矣，焉用稼？’”史记仲尼弟子列传：“樊须，字子迟。”

〔衡门句〕诗 陈风 衡门：“衡门之下，可以栖迟。泌之洋洋，可以乐饥。”

〔日之夕句〕诗 王风 君子于役：“日之夕矣，羊牛下来。”

〔去卫二句〕论语 卫灵公篇：“卫灵公问陈于孔子，对曰：‘俎豆之事则尝闻之矣，军旅之事未之学也。’明日遂行，在陈绝粮，从者病，莫能兴。”孟子 万章上：“孔子不悦于鲁、卫，遭宋 桓司马，将要而杀之，微服而过宋。是时孔子当阨。”

〔东西句〕礼记 檀弓上：“孔子既得合葬于防，曰：‘吾闻之：古者墓而不坟。今丘也，东西南北之人也，不可以弗识也。’”

〔长沮句〕论语 微子篇：“长沮、桀溺耦而耕，孔子过之，使子路问津焉。”

〔丘何为句〕论语 宪问篇：“微生亩谓孔子曰：‘丘何为是栖栖者与？无乃为佞乎？’孔子曰：‘非敢为佞也，疾固也。’”





【编年】


疑淳熙九年（一一八二）。——上词作年难确定。玩全词语意，当是居于带湖之初所作，兹姑附次于盟鸥词之后。





蝶恋花

和杨济翁韵，首句用丘宗卿书中语





点检笙歌多酿酒。蝴蝶西园，暖日明花柳。醉倒东风眠永昼，觉来小院重携手。　可惜春残风雨又。收拾情怀，闲把诗僝僽。杨柳见人离别后，腰肢近日和他瘦。





【校】


〔题〕四卷本甲集无“首句用丘宗卿书中语”九字。

〔永昼〕广信书院本作“昼锦”，兹从四卷本。王诏校刊本作“昼锦”，四印斋本作“锦昼”。

〔雨又〕广信书院本及王诏校刊本并作“又雨”，兹从四卷本。

〔闲把〕四卷本作“长把”。





【笺注】


〔丘宗卿〕宋史 丘崈传：“丘崈字宗卿，江阴军人，隆兴元年进士。为建康府观察推官，丞相虞允文奇其才，奏除国子博士。……知鄂州，移江西转运判官，提点浙东刑狱。……崈仪状魁杰，机神英悟，尝慷慨谓人曰：‘生无以报国，死愿为猛将以灭敌。’其忠义性然也。”

〔闲把句〕犹言“闲来只以诗为陶写之具”也。僝僽，折磨、烦恼、使之憔悴之意。





【附录】


杨济翁 炎正原唱（见西樵语业）

蝶恋花 稼轩坐间作，首句用丘六书中语

点检笙歌多酿酒。不放东风，独自迷杨柳。院院翠阴停永昼，曲阑随处堪垂手。 昨日解酲今夕又。消得情怀，长被春僝僽。门外马嘶人去后，乱红不管花消瘦。





又

继杨济翁韵饯范南伯知县归京口





泪眼送君倾似雨。不折垂杨，只倩愁随去。有底风光留不住，烟波万顷春江橹。　老马临流痴不渡，应惜障泥，忘了寻春路。身在稼轩安稳处，书来不用多行数。





【笺注】


〔京口〕即今镇江。元和郡县志：“孙权自吴徙治丹徒，号曰京城。后徙建业，于此置京口镇。”

〔有底〕所有的。

〔老马至障泥〕世说新语 术解篇：“王武子（济）善解马性。尝乘一马，著连钱障泥，前有水，终日不肯渡。王云：‘此必是惜障泥。’使人解去，便径渡。”苏轼 与周长官李秀才游径山诗：“痴马惜障泥，临流不肯渡。”按：障泥，马鞯之两旁下垂者，用以障蔽尘土，故名。亦称蔽泥。

〔书来句〕黄庭坚 新喻道中寄元明诗：“但知家里俱无恙，不用书来细作行。”





【附录】


杨济翁 炎正原唱（见西樵语业）

蝶恋花 别范南伯

离恨做成春夜雨。添得春江，刬地东流去。弱柳系船都不住，为君愁绝听鸣橹。 君到南徐芳草渡，想得寻春，依旧当年路。后夜独怜回首处，乱山遮隔无重数。





又

席上赠杨济翁侍儿





小小年华才月半。罗幕春风，幸自无人见。刚道羞郎低粉面，旁人瞥见回娇盼。　昨夜西池陪女伴。柳困花慵，见说归来晚。劝客持觞浑未惯，未歌先觉花枝颤。





【校】


〔年华〕四卷本甲集作“华年”。





【笺注】


〔小小句〕谓年仅十五。

〔羞郎〕唐元稹会真记中诗句：“为郎憔悴却羞郎。”





【编年】


疑淳熙九年（一一八二）。——上蝶恋花三首，其中“饯范南伯归京口”一首为四卷本所不载，余二首并见四卷本甲集。其作年虽均难确考，然杨济翁既与丘宗卿甚相熟，疑杨氏曾在隆兴任帅属，迨稼轩罢官归广信，杨氏亦随同前往，客居甚久，故得一同饯送范氏并接读丘宗卿来书也。因推定其作年如上。





六幺令

用陆氏事，送玉山令陆德隆侍亲东归吴中





酒群花队，攀得短辕折。谁怜故山归梦，千里莼羹滑。便整松江一棹，点检能言鸭。故人欢接。醉怀霜橘，堕地金圆醒时觉。　长喜刘郎马上，肯听诗书说。谁对叔子风流，直把曹 刘压？更看君侯事业，不负平生学。离觞愁怯。送君归后，细写茶经煮香雪。





【校】


〔题〕四卷本甲集无“侍亲东归吴中”六字。

〔霜橘〕四卷本作“双橘”。





【笺注】


〔陆德隆〕按玉山县志所著宋代县令甚简略，其中陆姓者有陆翼言一人，汪应辰 文定集昭烈庙记则谓陆翼年曾于淳熙中任玉山令。苏州府志 选举志谓翼年等为吴县人，知“翼”字为吴县 陆族之联名字，则翼言亦必为吴县人，疑即稼轩所饯送之陆德隆也。陆氏其他事历莫考，唯曾丰 缘督集有“别陆德隆、黄叔万”诗，起数语为“辛丑随浮梗，钟陵得盍簪。潜藩门若市，敛板客如林。气宇黄陂阔，词源陆海深。二豪谈正剧，一座口俱瘖”。

〔攀得句〕艺文类聚卷七一引东观汉记：“第五伦为会稽守，为事征，百姓攀辕扣马呼曰：‘舍我何之！’”

〔故山归梦〕李商隐 归墅诗：“故山归梦喜，先入读书堂。”

〔千里句〕世说新语 言语篇：“陆机诣王武子，武子前置数斛羊酪，指以示陆曰：‘卿江东何以敌此？’陆云：‘有千里莼羹，但未下盐豉耳。’”

〔便整二句〕甫里文集附录杨文公谈苑：“唐陆龟蒙善为赋，绝妙。……相传龟蒙多智数，狡狯，居笠泽。有内养自长安使杭州，舟出舍下，小童奴以小舟驱群鸭出，内养弹其一绿头雄鸭，折头。龟蒙遽舍出，大呼云：‘此绿鸭有异，善人言，适将献状本州，贡天子，今持此死鸭以诣官自言耳。’内养少长宫禁，不知外事，信然，甚惊骇，厚以金帛遗之，龟蒙乃止。因徐问龟蒙曰：‘此鸭何言？’龟蒙曰：‘常自呼其名。’巧捷多类此。”

〔故人三句〕三国志 吴志 陆绩传：“绩年六岁，于九江见袁术，术出橘，绩怀三枚去，拜辞，堕地，术谓曰：‘陆郎作宾客而怀橘乎？’绩跪答曰：‘欲归遗母。’术大奇之。”

〔长喜二句〕刘郎指汉高帝言。余见卷一满江红（笳鼓归来阕）“诗书马上”注。

〔谁对二句〕晋书 羊祜传：“祜字叔子，泰山 南城人也。……在军常轻裘缓带，身不被甲。……吴 西陵督步阐举城来降，吴将陆抗攻之甚急，诏祜迎阐，祜率兵五万出江陵。……祜与陆抗相对，使命交通，抗称祜之德量虽乐毅、诸葛孔明不能过也。抗尝病，祜馈之药，抗服之无疑心，人多谏抗，抗曰：‘羊祜岂酖人者。’时谈以为华元、子反复见于今日。”曹刘指魏与蜀言。

〔不负句〕旧唐书 陆贽传：“贽以受人主殊遇，不敢爱身，事有不可，极言无隐。朋友规之，以为太峻，贽曰：‘吾上不负天子，下不负吾所学，不恤其他。’”

〔细写句〕唐 陆羽字鸿渐，竟陵人。隐苕溪，杜门著书，有茶经三卷。





又

再用前韵





倒冠一笑，华发玉簪折。阳关自来凄断，却怪歌声滑。放浪儿童归舍，莫恼比邻鸭。水连山接。看君归兴，如醉中醒梦中觉。 江上吴侬问我，一一烦君说：坐客尊酒频空，剩欠真珠压；手把渔竿未稳，长向沧浪学。问愁谁怯。可堪杨柳，先作东风满城雪。





【校】


〔坐客〕广信书院本缺此二字，兹从四卷本甲集。王诏校刊本及四印斋本俱作“忍使”。

〔真珠〕王诏校刊本及四印斋本俱作“珍珠”。





【笺注】


〔阳关二句〕见卷一鹧鸪天（唱彻阳关泪未干阕）“唱彻句”注。白居易 晚春欲携酒寻沈四著作先以六韵寄之诗：“最忆阳关唱，真珠一串歌。”自注：“沈有讴者，善唱‘西出阳关无故人’词。”

〔放浪二句〕杜甫 将赴成都草堂寄严郑公诗：“休怪儿童延俗客，不教鹅鸭恼比邻。”王安石 和惠思岁二日二绝：“为嫌归舍儿童聒。”

〔如醉句〕苏轼 江城子词：“梦中了了醉中醒。”

〔坐客句〕后汉书 孔融传：“及退闲职，宾客日盈其门，常叹曰：‘坐上客恒满，尊中酒不空，吾无忧矣。’”

〔剩欠句〕意即甚少酿造。“真珠”寓酒。罗隐 江南行：“夜槽压酒银船满。”李贺 将进酒诗：“琉璃钟，琥珀浓，小槽酒滴真珠红。”稼轩 临江仙词（冷雁寒云渠有恨阕）亦有“多病近来浑止酒，小槽空压新醅”句。

〔手把二句〕言尚未习惯于赋闲生涯。楚辞 渔父：“渔父莞尔而笑，鼓枻而去，乃歌曰：‘沧浪之水清兮，可以濯吾缨；沧浪之水浊兮，可以濯吾足。’”





【编年】


淳熙九年（一一八二）。——上六幺令二首，当是同时作。玩其语意，亦均为送别玉山令陆德隆者。查曾丰 缘督集有别陆德隆黄叔万诗，序云：“岁在辛丑，始识陆德隆、黄叔万于江西帅辛大卿坐上，握手论交而去。戊申又会于中都，德隆得倅夔，叔万得宰公安，言别次韵赠之。”疑陆氏于此后即去为玉山令。陈亮于淳熙十年致书稼轩，有“去年东阳一宗子来自玉山，具说辱见问甚详，且言欲幸临教之”

等语，知稼轩该年有玉山之行。当是其时适值陆氏之去，因赋此词以送之也。





太常引

寿韩南涧尚书





君王着意履声间，便合押，紫宸班。今代又尊韩，道吏部文章泰山。　一杯千岁，问公何事，早伴赤松闲？功业后来看，似江左风流谢安。





【校】


〔题〕四卷本甲集作“寿南涧”。

〔便合〕四卷本作“便令”。





【笺注】


〔韩南涧〕陆心源 宋史翼 韩元吉传：“韩元吉字无咎，开封 雍丘人，门下侍郎维之元孙。徙居信州之上饶。所居之前有涧水，号南涧。词章典丽，议论通明，为故家翘楚。乾道三年除江东转运判官。八年权吏部侍郎。九年权礼部尚书、贺金生辰使。凡所以觇敌者，虽驻车乞浆，下马盥手，遇小儿妇女，皆以言挑之，往往得其情。淳熙元年，以待制知婺州。明年移知建安府。旋召赴行在，以朝议大夫试吏部尚书，进正奉大夫，除吏部尚书。五年，乞州郡，除龙图阁学士，复知婺州。东莱 吕祖谦其婿也。元吉少受业于尹和靖之门。与叶梦得、陆游、沈明远、赵蕃、张浚相唱和。政事文学为一代冠冕。著有易系辞解、焦尾集、南涧甲乙稿。”

〔君王句〕汉书 郑崇传：“郑崇字子游，本高密大族，世与王家相嫁娶。……哀帝擢为尚书仆射，数求见，谏争，上初纳用之，每见曳革履，上笑曰：‘我识郑尚书履声。’”

〔押紫宸班〕宋制，凡朝会奏事，例由参知政事、宰相分日知印押班，余官则随班朝谒。押班盖即领班之意。紫宸，殿名。唐会要 大明宫条：“开元十六年施敬本等连名上疏曰：紫宸殿者陛下所以飨万国、朝诸侯，人臣致敬之所，犹玄极可见不可得而升也。”

〔道吏部句〕韩愈官至吏部侍郎。新唐书 韩愈传赞：“自愈之没，其言大行，学者仰之如泰山北斗云。”欧阳修 寄王介甫诗：“翰林风月三千首，吏部文章二百年。”

〔赤松〕史记 留侯世家：“今以三寸舌为帝者师，封万户，位列侯，此布衣之极，于良足矣，愿弃人间事，欲从赤松子游耳。”王琪 国老谈苑卷二载魏野诗：“西祀东封俱礼毕，好来相伴赤松游。”

〔江左风流谢安〕南史 王俭传：“俭尝谓人曰：‘江左风流宰相惟有谢安。’”





【编年】


淳熙九年（一一八二）。——稼轩于淳熙九年方定居广信，南涧之卒在淳熙十四年，其间所赋韩氏寿词，现存者凡有五阕，其水龙吟两阕，题中已明著其作年为甲辰与乙巳，庆韩氏七十之水调歌头一阕，为淳熙十四年作，所余则此阕与“席上用王德和推官韵”之水调歌头而已。王德和官信约在淳熙十年前后，而此词中有“问公何事，早伴赤松闲”句，疑是寿韩词中最早之一首。





蝶恋花





洗尽机心随法喜。看取尊前，秋思如春意。谁与先生宽发齿，醉时惟有歌而已。　岁月何须溪上记，千古黄花，自有渊明比。高卧石龙呼不起，微风不动天如醉。





【笺注】


〔机心〕庄子 天地篇：“有机械者必有机事，有机事者必有机心。”成玄英疏：“有机关之器者，必有机动之务，有机动之务者，必有机变之心。”

〔法喜〕维摩诘所说经卷中佛道品第八：“于是维摩诘以偈答曰：‘智度菩萨母，方便以为父，一切众导师，无不由是生。法喜以为妻，慈悲心为女。’”苏轼 和渊明止酒诗：“子室有孟光，我室惟法喜。”按：佛语法喜，谓见法生欢喜。

〔宽发齿〕人老则齿落发白，故多用齿发为年龄征象。宽发齿即宽延齿落发白之期，亦即延年益寿之意。

〔高卧句〕苏轼 寄吴德仁兼简陈季常诗：“溪堂醉卧呼不醒，落花如雪春风颠。”

〔微风句〕黄庭坚 二月丁卯喜雨吴体为北门留守文潞公作：“微风不动天如醉，润物无声春有功。”





又





何物能令公怒喜？山要人来，人要山无意。恰似哀筝弦下齿，千情万意无时已。　自要溪堂 韩作记，今代机云，好语花难比。老眼狂花空处起，银钩未见心先醉。





【笺注】


〔何物句〕世说新语 宠礼篇：“王珣、郗超并有奇才，为大司马所眷拔，珣为主簿，超为记室参军。超为人多须，珣状短小，于时荆州为之语曰：‘髯参军，短主簿，能令公喜，能令公怒。’”

〔自要句〕韩愈有郓州溪堂诗，见卷一满庭芳（柳外寻春阕）“溪堂、韩碑”注。此处盖兼指韩南涧。南涧从兄名元龙字子云，仕终直龙图阁，浙西提刑，与南涧俱以文学显名当世，故下句拟之陆机、陆云。

〔今代机云〕晋书 陆机陆云传：“陆机字士衡，吴郡人也。……少有异才，文章冠世。……天才秀逸，辞藻宏丽。张华尝谓之曰：‘人之为文常患才少，而子更患其多。’……云字士龙，少与兄机齐名，虽文章不及机，而持论过之。号曰二陆。”

〔银钩〕书苑：“晋索靖草书绝代，名曰银钩虿尾。”白居易 鸡距笔赋：“搦之而变成金距，书之而化出银钩。”





【编年】


淳熙九年（一一八二）。——上蝶恋花二首，作年难考定。据后阕语意，疑是带湖居第落成之后，赋此向南涧求作记文者，因编次于此。





水调歌头

九日游云洞，和韩南涧尚书韵





今日复何日，黄菊为谁开。渊明谩爱重九，胸次正崔嵬。酒亦关人何事，政自不能不尔，谁遣白衣来。醉把西风扇，随处障尘埃。

为公饮，须一日，三百杯。此山高处东望，云气见蓬莱。翳凤骖鸾公去，落佩倒冠吾事，抱病且登台。归路踏明月，人影共徘徊。





【校】


〔题〕四卷本甲集无“尚书”二字。

〔谩〕四卷本作“漫”。

〔踏明月〕四卷本作“有明月”。





【笺注】


〔云洞〕南涧甲乙稿 云洞诗题下自注云：“在信州西。”诗云：“挥策度穷谷，撑空见楼台。丹崖几千仞，中有佛寺开。老僧如巳公，譍门走蒿莱。下马问所适，搴衣指崔嵬。飞栏倚石磴，旷荡无纤埃。坐久意颇惬，爽气生樽罍。仙棺是何人？白骨藏莓苔。举酒一酌之，慨然兴我怀。丹砂固未就，白鹤何时来？不若生前乐，长啸衔此杯。”上饶县志卷五山川志：“云洞在县西三十里开化乡，天欲雨则兴云。”

〔渊明句〕陶潜 九日闲居诗序：“余闲居，爱重九之名。”诗有“日月依辰至，举俗爱其名”之句，汤汉注：“魏文帝书云：‘九为阳数，而日月并应，俗嘉其名，以为宜于长久。’”

〔胸次句〕黄庭坚 次韵子瞻武昌西山：“平生四海苏太史，酒浇不下胸崔嵬。”又送王郎：“酒浇胸次之磊隗。”陶潜 九日闲居诗：“酒能袪百虑，菊为制颓龄。如何蓬庐士，空视时运倾！尘爵耻虚罍，寒华徒自荣。敛襟独闲谣，缅焉起深情。”即其胸中之郁结不平也。

〔政自句〕晋书 谢安传：“谓温曰：‘安闻诸侯有道，守在四邻，明公何须壁后置人邪？’温笑曰：‘政自不能不尔耳。’遂笑语移日。”

〔白衣〕续晋阳秋：“陶潜九日无酒，出篱边怅望久之，见白衣人至，乃王弘送酒使也。即便就酌，醉而后归。”

〔醉把二句〕晋书王导传：“于时庾亮以望重地逼，出镇于外……而执朝廷之权，既据上流，拥强兵，趋向者多归之。导内不能平，常遇西风起，举扇自蔽，徐曰：‘元规尘污人。’”

〔须一日二句〕李白 襄阳歌：“百年三万六千日，一日须倾三百杯。”

〔云气句〕史记 封禅书：“蓬莱、方丈、瀛洲此三神山者，其传在勃海中，未至，望之如云。”王直方诗话：“‘璧门金阙倚天开，五见宫花落古槐。明日扁舟沧海去，却将云气望蓬莱。’此刘贡甫诗也，自馆中出知曹州时作。旧云‘云里’，荆公改作‘云气’。”

〔翳凤骖鸾〕意驾鸾凤而登仙也。杜甫 寄韩谏议诗：“或骑麒麟翳凤凰。”杜牧 早春阁下寓直诗：“王乔在何处？清汉正骖鸾。”张孝祥 水调歌头与喻子才登金山：“挥手从兹去，翳凤更骖鸾。”

〔落佩句〕杜牧 晚晴赋：“若予者则谓何如，倒冠落佩兮与世阔疏，敖敖休休兮，真徇其愚而隐居者乎。”

〔抱病句〕杜甫 九日五首：“重阳独酌杯中酒，抱病起登江上台。”

〔归路二句〕李白 月下独酌诗：“月既不解饮，影徒伴我身。我歌月徘徊，我舞影凌乱。”苏轼 同王胜之游蒋山诗：“归来踏人影，云细月娟娟。”





【附录】


韩无咎 元吉原唱（见南涧甲乙稿卷七）

水调歌头 云洞

今日我重九，莫负菊花开。试寻高处携手，蹑屐上崔嵬。放目苍崖千仞，云护晓霜成阵，知我与君来。古寺倚修竹，飞槛绝纤埃。　笑谈间，风满座，酒盈杯。仙人跨海休问，随处是蓬莱。（洞有仙骨岩。）落日平原西望，彭角秋深悲壮，戏马但荒台。细把茱萸看，一醉且徘徊。





又

再用韵，呈南涧





千古老蟾口，云洞插天开。涨痕当日，何事汹涌到崔嵬。攫土抟沙儿戏，翠谷苍崖几变，风雨化人来。万里须臾耳，野马骤空埃。

笑年来，蕉鹿梦，画蛇杯。黄花憔悴风露，野碧涨荒莱。此会明年谁健，后日犹今视昔，歌舞只空台。爱酒陶元亮，无酒正徘徊。





【笺注】


〔涨痕二句〕此处记述云洞内有涨水之痕迹，至判断其地当年为川海，可见稼轩对远古海陆之降升变迁，曾有所探索。

〔攫土句〕苏轼 游白水山诗：“伟哉造物真豪纵，攫土抟沙为此弄。”

〔翠谷句〕诗 小雅 十月之交：“百川沸腾，山冢萃崩，高岸为谷，深谷为陵。”

〔化人〕列子 周穆王：“西极之国，有化人来。”苏轼 和黄龙清老诗：“静嘿堂中有相忆，清江谁遣化人来。”

〔野马句〕庄子 逍遥游：“野马也，尘埃也。”注：“青春之时，阳气发动，遥望薮泽，犹如奔马，故谓之野马。扬土曰尘，尘之细者曰埃。”

〔蕉鹿梦〕列子 周穆王篇：“郑人有薪于野者，遇骇鹿，御而击之，毙之，恐人见之也，遽而藏诸隍中，覆之以蕉，不胜其喜；俄而遗其所藏之处，遂以为梦焉。顺途而咏其事。傍人有闻者，用其言而取之，既归，告其室人曰：‘向薪者梦得鹿而不知其处，吾今得之，彼直真梦者矣。’室人曰：‘若将是梦见薪者之得鹿耶，讵有薪者耶？今真得鹿，是若之梦真耶？’夫曰：‘吾据得鹿，何用知我梦彼梦耶。’”

〔画蛇杯〕见本卷水调歌头（寄我五云字阕）“雕弓二句”注。

〔此会句〕杜甫 九日蓝田崔氏庄诗：“明年此会知谁健，醉把茱萸仔细看。”五百家注杜诗云：“苏氏曰：阮瞻九日会亲友曰：‘人生如风中烛，樽酒何必拒其满。不知明年今日再开此会，是谁强健。’”

〔后日句〕王羲之 兰亭序：“固知一死生为虚诞，齐彭、殇为妄作，后之视今，亦犹今之视昔，悲夫！”

〔爱酒句〕苏轼 乘舟过贾收诗：“爱酒陶元亮，能诗张志和。”





又

再用韵答李子永提干





君莫赋幽愤，一语试相开：长安车马道上，平地起崔嵬。我愧渊明久矣，犹借此翁湔洗，素壁写归来。斜日透虚隙，一线万飞埃。　断吾生，左持蟹，右持杯。买山自种云树，山下斸烟莱。百炼都成绕指，万事直须称好，人世几舆台。刘郎更堪笑，刚赋看花回。





【校】


〔题〕四卷本甲集无“提干”二字。

〔犹借〕四卷本作“独借”。





【笺注】


〔李子永〕黄昇 花庵词选卷五：“李子永名泳。”又：“李子大名洪，家世同登桂籍，跻仕，号淮甸儒族。子大，其弟漳、泳、洤、淛，皆以文鸣，有李氏花萼词五卷，其侄直伦为之序。庐陵人。”陈振孙 直斋书录解题：“庐陵 李氏兄弟五人：洪 子大，漳 子清，泳 子永，洤 子召，淛 子秀，皆有官阀。”江西诗征卷十六：“李泳字子永，号兰泽，庐陵人，淳熙中尝为溧水令，又为坑冶司干官。”按：上引各书均谓李氏兄弟为庐陵人，但花庵词选则又谓李子大家世号淮甸儒族，殊为牴牾。查楼钥 攻媿集卷五十二檗庵居士文集序云：“江都 李氏，名族也。余生晚，犹及识将作监端民平叔及其子泳，皆有诗声。”是子永实扬州人也。又查李洪 芸庵类稿 陈贵谦序，谓洪为李正民 方叔之子，而李正民即己酉航海记及大隐集之作者，亦扬州人也。盖端民、正民俱李定之孙。王明清 挥麈前录卷四有云：“李定字资深，元丰御史中丞。其孙方叔 正民兄弟皆显名一时。扬州人。”各书俱不载其迁徙里居事，知花萼集中李氏群从断不得为庐陵人。扬州府志 人物志中又有：“李直养字无害，正民之孙，绍熙元年摄华亭令。”其人与序花萼集之李直伦必为兄弟行，则直伦亦不得为庐陵人也。因知花庵词选中之“庐陵”必为“广陵”之误。其后书录解题及江西诗徵乃沿袭其误而未加深考，世遂误认诸李为庐陵人矣。（说本劳格 读书杂识。）

〔赋幽愤〕晋书嵇康传：“东平 吕安服康高致，每一相思，千里命驾，康友而善之。后安为兄所枉诉，以事系狱，辞相引证，遂复收康。康性慎言行，一旦缧绁，乃作幽愤诗。”刘琨传：“初，琨之去晋阳也，虑及危亡而大耻不雪……每见将佐，发言慷慨，悲其道穷，欲率部曲死于贼垒。斯谋未果，竟为匹䃅所拘……为五言诗赠其别驾卢谌……托意非常，摅畅幽愤，远想张陈，感鸿门 白登之事，用以激谌。”

〔一语句〕东坡 减字木兰花词：“一语相开，匹似当初本不来。”

〔崔嵬〕诗周南卷耳：“陟彼崔嵬。”毛传：“土山之戴石者。”说文“嵬”字云：“山石崔嵬，高而不平也。”稼轩稼轩 水调歌头三阕中，于“崔嵬”或用其本义，或用其引申义。此阕谓平地上忽起高山，意指仕途中每多意外风波也。

〔素壁句〕白氏六帖：“王子敬过戴安道，饮酣，安道求子敬文，子敬攘臂大言曰：‘我辞翰虽不如古人，与君一扫素壁。’今山阴草堂碑是也。”

〔斜日二句〕景德传灯录卷十三圭峰 禅源诸诠序：“虚隙日光，纤埃扰扰；清潭水底，影像昭昭。”苏轼和陶杂诗十一首：“斜日照孤隙，始知空有尘。”

〔断〕了也。

〔左持蟹二句〕见本卷水调歌头（白日射金阙阕）“未应二句”注。

〔买山〕世说新语 言语篇：“支道林因人就深公买印山，深公答曰：‘未闻巢由买山而隐。’”

〔山下句〕聂夷中 田家诗：“父耕原上田，子斸山下荒。”

〔百炼句〕应劭 汉书注云：“说者以金刚百炼不耗。”刘琨 赠卢谌诗：“何意百炼刚，化为绕指柔。”

〔万事句〕世说新语注引司马徽别传：“徽有人伦鉴，居荆州，知刘表性暗，必害善人，乃囊括不谈议时人。有以人物问徽者，初不辨其高下，每辄言佳。其妇谏曰：‘人质所疑，君宜辨论，而一皆言佳，岂人所以咨君之意乎。’徽曰：‘如君所言亦复佳。’其婉约逊遁如此。”黄庭坚 次韵任道食荔支有感诗：“一钱不值程卫尉，万事称好司马公。”

〔舆台〕左传 昭七年：“天有十日，人有十等：王臣公，公臣大夫，大夫臣士，士臣皁，皁臣舆，舆臣隶，隶臣僚，僚臣仆，仆臣台。”

〔刘郎二句〕参卷一新荷叶（人已归来阕）“兔葵二句”注。





【编年】


淳熙九年（一一八二）。上同韵水调歌头三首，当为同时作。弋阳县志：“李泳子永……淳熙六年为坑冶司干官，分局信州，次年被檄至弋阳。”据知李氏之任期，适至淳熙九年而满，稼轩与相过从，必即在初居信上之时。





又

提干李君索余赋秀野、绿绕二诗，余诗寻医久矣，姑合二榜之意，赋水调歌头以遗之。然君才气不减流辈，岂求田问舍而独乐其身耶





文字觑天巧，亭榭定风流。平生丘壑，岁晚也作稻粱谋。五亩园中秀野，一水田将绿绕，䅉不胜秋。饭饱对花竹，可是便忘忧？ 吾老矣，探禹穴，欠东游。君家风月几许，白鸟去悠悠。插架牙签万轴，射虎南山一骑，容我揽须不？更欲劝君酒，百尺卧高楼。





【笺注】


〔诗寻医〕苏轼 七月五日诗：“避谤诗寻医，畏病酒入务。”

〔求田问舍〕见卷一水龙吟（楚天千里清秋阕）“求田三句”注。

〔文字句〕韩愈 答孟东野诗：“规模背时利，文字觑天巧。人皆余酒肉，子独不得饱。”

〔丘壑〕见卷一水调歌头（官事未易了阕）“平生丘壑”注。

〔稻粱谋〕杜甫 同诸公登慈恩寺塔诗：“君看随阳雁，各有稻粱谋。”

〔五亩句〕苏轼 司马君实独乐园诗：“中有五亩园，花竹秀而野。”

〔一水句〕王安石 书湖阴先生壁诗：“一水护田将绿绕，两山排闼送青来。”

〔䅉〕稻名。

〔可是〕即“何至”、“岂能”意。

〔探禹穴〕史记 太史公自序：“二十而南游江、淮，上会稽，探禹穴。”杜甫 送孔巢父谢病归游江东兼呈李白诗：“南寻禹穴见李白，道甫问讯今何如。”

〔君家句〕欧阳修 寄王介甫诗：“翰林风月三千首，吏部文章二百年。”翰林指李白，故此云君家。

〔插架句〕韩愈 送诸葛觉往随州读书诗：“邺侯家多书，插架三万轴。一一悬牙签，新若手未触。”按：唐 李泌封邺侯。

〔射虎句〕见卷一水调歌头（落日塞尘起阕）“莫射句”注。

〔揽须〕苏轼 次韵答邦直子由诗：“潇洒使君殊不俗，尊前容我揽须不？”晋书 桓伊传：“伊便抚筝而歌怨诗……声节慷慨，俯仰可观。（谢）安泣下沾衿，乃越席而就之，捋其须曰：‘使君于此不凡！’”

〔百尺句〕见卷一水龙吟（楚天千里清秋阕）“求田三句”注。





小重山

席上和人韵送李子永提干





旋制离歌唱未成，阳关先画出，柳边亭。中年怀抱管弦声。难忘处：风月此时情。　夜雨共谁听？尽教清梦去，两三程。商量诗价重连城。相如老，汉殿旧知名。





【校】


〔题〕四卷本甲集无“提干”二字。





【笺注】


〔阳关二句〕苏轼 书林次中所得李伯时归去来阳关二图后 查慎行补注：“张芸叟（舜民）画墁集云：‘京兆 安汾叟赴辟临洮幕府，南舒 李伯时自画阳关图并诗以送行。’”查注本并附李伯时诗云：“画出离筵已怆神，那堪真别渭城春。渭城柳色休相恼，西出阳关有故人。”余见卷一鹧鸪天（唱彻阳关泪未干阕）“唱彻句”注。

〔中年句〕见卷一水调歌头（折尽武昌柳阕）“离别句”注。

〔夜雨句〕苏轼 送刘寺丞赴余姚诗：“中和堂后石楠树，与君对床听夜雨。”

〔连城〕史记 廉颇蔺相如列传：“赵 惠文王时，得楚 和氏璧，秦昭王闻之，使人遗赵王书，愿以十五城请易璧。”后因谓和氏璧为连城璧。

〔相如二句〕史记 司马相如列传：“相如既奏大人之颂，天子大说。……相如既病免，家居茂陵，天子曰：‘司马相如病甚，可往从悉取其书，若不然，后失之矣。’”





【编年】


淳熙九年（一一八二）。——李氏之为提干，始于淳熙六年，则其去职至晚当在九年，韩元吉南涧甲乙稿有送李子永赴调改秩诗，中有句云：“会课未妨更美秩，趣班聊喜近天颜。”则子永离信后盖即入为朝官也。





贺新郎

赋水仙





云卧衣裳冷。看萧然风前月下，水边幽影。罗袜生尘凌波去，汤沐烟波万顷。爱一点娇黄成晕。不记相逢曾解佩，甚多情为我香成阵？待和泪，收残粉。　灵均千古怀沙恨，记当时匆匆忘把，此仙题品。烟雨凄迷僝僽损，翠袂摇摇谁整？谩写入瑶琴幽愤。弦断招魂无人赋，但金杯的皪银台润。愁酒，又独醒。





【校】


〔调〕阳春白雪作“贺新凉”。

〔题〕阳春白雪无“赋”字。

〔生尘〕四卷本甲集作“尘生”，阳春白雪及全芳备祖前集引并同四卷本。

〔烟波〕四卷本作“烟江”。

〔收残粉〕阳春白雪及全芳备祖并作“揾残粉”。

〔记当时〕四卷本作“□当时”。阳春白雪及全芳备祖并作“恨当时”。

〔此仙〕全芳备祖及翰墨全书后戊集卷五引并作“此花”。

〔摇摇〕翰墨大全作“轻轻”。

〔独醒〕全芳备祖作“还醒”。





【笺注】


〔云卧句〕杜甫 游龙门奉先寺诗：“天阙象纬逼，云卧衣裳冷。”

〔罗袜句〕黄庭坚 王充道送水仙花诗：“凌波仙子生尘袜，水上轻盈步微月。是谁招此断肠魂，种作寒花寄幽绝。”余见卷一贺新郎（柳暗凌波路阕）“凌波、生尘”注。

〔解佩〕神仙传：“江妃二女，游于江滨，逢郑交甫，交甫不知何人也，目而挑之，女遂解佩与之。行数步，空怀无佩，女亦不见。”

〔灵均句〕史记 屈原列传：“上官大夫短屈原于顷襄王，顷襄王怒而迁之，屈原至于江滨……乃作怀沙之赋。”离骚：“字余曰灵均。”王嘉 拾遗记卷十：“屈原以忠见斥，隐于沅湘……被王逼逐，乃赴清泠之水，楚人思慕，谓之水仙。”

〔僝僽〕见本卷蝶恋花（点检笙歌多酿酒阕）“闲把句”注。

〔瑶琴幽愤〕琴调有水仙操。晋 嵇康有幽愤诗。

〔但金杯句〕杨万里 千叶水仙花诗有序云：“世以水仙为金盏玉台，盖单叶者甚似真有一酒盏，深黄而金色。至千叶水仙，其中花片卷皱密蹙，一片之中，下轻黄而上淡白，如染一截者，与酒杯之状殊不相似，而千叶者乃真水仙云。”





又

赋海棠





著厌霓裳素。染胭脂苎罗山下，浣沙溪渡。谁与流霞千古酝，引得东风相误。从臾入吴宫深处。鬓乱钗横浑不醒，转越江刬地迷归路。烟艇小，五湖去。　当时倩得春留住，就锦屏一曲种种，断肠风度。才是清明三月近，须要诗人妙句。笑援笔殷勤为赋。十样蛮笺纹错绮，粲珠玑渊掷惊风雨。重唤酒，共花语。





【笺注】


〔霓裳素〕楚辞 九歌 东君：“青云衣兮白霓裳”。

〔苎罗山〕吴越春秋 句践阴谋篇：“越王得苎萝山鬻薪之女曰西施。”注云：“苎萝山在诸暨县南五里，西施、郑旦所居。下临浣江，江中有浣纱石。”

〔流霞〕见卷一水调歌头（千里渥洼种阕）“流霞”注。

〔从臾〕即怂恿、鼓动。

〔吴宫〕越王 句践为吴所败，乃以西施献于吴王 夫差，深得宠幸。

〔鬓乱句〕太真外传：“上皇登沉香亭召太真妃子，妃子时卯醉未醒，命力士从侍儿扶掖而至。妃子醉颜残妆，鬓乱钗横，不能再拜。上皇笑曰：‘岂是妃子醉，直海棠睡未足耳。’”

〔转越江三句〕世传越复平吴，西施仍随范蠡去，后随范蠡泛舟湖中。“刬地”在此应作“无端”或“反而”解。

〔断肠风度〕嫏嬛记卷中引采兰杂志：“昔有妇人思所欢不见，辄涕泣，恒洒泪于北墙之下，后洒处生草，其花甚媚，色如妇面……名曰断肠花，又名八月春，即今之秋海棠也。”

〔十样蛮笺〕蜀笺谱：“谢公有十色笺。……杨文公亿 谈苑载韩浦 寄弟诗云：‘十样蛮笺出益州，寄来新自浣花头’，谢公笺出于此乎？”杨慎 升庵诗话卷一引宋赵朴 成都古今记谓十样为：“深红、粉红、杏红、明黄、深青、浅青、深绿、浅绿、铜绿、浅云十色。”

〔惊风雨〕杜甫 寄李白二十韵：“笔落惊风雨，诗成泣鬼神。”





又

赋琵琶





凤尾龙香拨。自开元 霓裳曲罢，几番风月？最苦浔阳江头客，画舸亭亭待发。记出塞黄云堆雪。马上离愁三万里，望昭阳宫殿孤鸿没。弦解语，恨难说。　辽阳驿使音尘绝。琐窗寒轻拢慢撚，泪珠盈睫。推手含情还却手，一抹梁州哀彻。千古事云飞烟灭。贺老定场无消息，想沉香亭北繁华歇。弹到此，为呜咽。





【校】


〔题〕四卷本乙集作“听琵琶”。

〔泪珠〕王诏校刊本、六十家词本、四印斋本作“珠泪”。





【笺注】


〔凤尾句〕郑嵎 津阳门诗：“玉奴琵琶龙香拨。”自注云：“贵妃妙弹琵琶，其乐器闻于人间者，有逻逤檀为槽，龙香柏为拨者。”苏轼 听琵琶诗：“数弦已品龙香拨，半面犹遮凤尾槽。”

〔自开元句〕白居易新乐府法曲注：“霓裳羽衣曲，起于开元，盛于天宝。”又长恨歌：“渔阳鼙鼓动地来，惊破霓裳羽衣曲。”

〔最苦二句〕白居易 琵琶行序云：“元和十年，予左迁九江郡司马。明年秋，送客湓浦口，闻船中夜弹琵琶者。听其音，铮铮然有京都声。……予出官二年，恬然自安……是夕始有迁谪意。”诗有云：“浔阳江头夜送客，枫叶荻花秋瑟瑟。……忽闻水上琵琶声，主人忘归客不发。”又，郑文宝 咏柳诗：“亭亭画舸系寒潭，直到行人酒半酣。”

〔记出塞三句〕盖用王昭君琵琶出塞故事。石崇乐府王明君辞序云：“昔公主嫁乌孙，令琵琶马上作乐，以慰其道路之思。其送明君，亦必尔也。”欧阳修 明妃曲：“不识黄云出塞路，岂知此声能断肠。”三辅黄图卷二：“未央宫有增城、昭阳殿。”

〔弦解语二句〕杜甫 咏怀古迹：“千载琵琶作胡语，分明怨恨曲中论。”

〔辽阳句〕李白 忆秦娥：“乐游原上清秋节，咸阳古道音尘绝。”沈佺期 独不见诗：“十年征戍忆辽阳。白狼河北音书断。”（按：白狼河在辽阳境。）温庭筠 诉衷情词：“辽阳音信稀，梦中归。”毛文锡 何满子词：“梦断辽阳音信，那堪独守空闺。”

〔轻拢慢撚〕琵琶行：“低眉信手续续弹，说尽心中无限事。轻拢慢撚抹复挑，初为霓裳后六幺。”

〔推手句〕释名卷七释乐器：“枇杷，本出于胡中，马上所鼓也。推手前曰枇，引手却曰杷，象其鼓时，因以为名也。”（按：史焰 通鉴释文引释名此条作“琵琶”，据知枇杷本亦作琵琶。）欧阳修 明妃曲：“推手为琵却手琶，胡人共听亦咨嗟。”

〔梁州哀彻〕元稹 连昌宫词：“逡巡大遍梁州彻，色色龟兹轰陆续。”按，琵琶曲有濩索梁州。见蔡宽夫诗话。

〔贺老句〕元稹 连昌宫词：“夜半月高弦索鸣，贺老琵琶定场屋。”按：贺老谓贺怀智，开元、天宝时之善弹琵琶者。

〔沉香亭北〕李白 清平调：“解释春风无限恨，沉香亭北倚阑干。”雍录：“兴庆宫 图龙池东有沉香亭。”余参卷二念奴娇（对花何似阕）“沉香亭二句”注。





【编年】


上赋水仙、海棠、琵琶之贺新郎词三首，当均为稼轩赋闲时所作。广信书院本置三词于淳熙十五年赠陈同父一词之前，知为带湖之作。赋琵琶词且置于淳熙七年所作“柳暗凌波路”之后，知作年亦不当过晚。今姑依广信本次第编置于淳熙九年诸作之后。





满江红

送汤朝美司谏自便归金坛





瘴雨蛮烟，十年梦尊前休说。春正好故园桃李，待君花发。儿女灯前和泪拜，鸡豚社里归时节。看依然舌在齿牙牢，心如铁。

活国手，封侯骨。腾汗漫，排阊阖。待十分做了，诗书勋业。当日念君归去好，而今却恨中年别。笑江头明月更多情，今宵缺。





【校】


〔题〕四卷本甲集作“送汤朝美自便归”。

〔活国〕四卷本作“治国”。

〔当日〕四卷本作“常日”。





【笺注】


〔题语〕汤朝美事历已详本卷水调歌头（白日射金阙阕）笺注中。彼于淳熙三年因罪贬谪，送边远之新州编管，后遇赦量移信州，后再遇赦而得“自便”归还金坛（宋为江南东路 镇江府之属县）。

〔春正好二句〕唐语林卷六补遗：“韩退之有二妾，一曰绛桃，一曰柳枝，皆能歌舞。初使王庭凑，至寿阳驿绝句云……盖寄意二姝。逮归，柳枝逾垣遁去，家人追获；故镇州初归诗云：‘别来杨柳街头树，摆乱春风只欲飞。惟有小园桃李在，留花不发待郎归。’自是专宠绛桃矣。”

〔儿女句〕诗话总龟前集卷九：“山谷对余言，谢师厚七言绝类老杜，但人少知之耳。如‘倒著衣裳迎户外，尽呼儿女拜灯前’，编之杜集无愧也。”

〔鸡豚句〕韩愈 南溪始泛诗：“愿为同社人，鸡豚燕春秋。”张演（一说王驾）社日诗：“鹅湖山下稻粱肥，豚栅鸡栖对掩扉。桑柘影斜春社散，家家扶得醉人归。”

〔看依然句〕说苑 敬慎篇：“常摐有疾，老子往问焉。……张其口而示老子曰：‘吾舌存乎？’老子曰：‘然。’‘吾齿存乎？’老子曰：‘亡。’常摐曰：‘子知之乎？’老子曰：‘夫舌之存也，岂非以其柔耶？齿之亡也，岂非以其刚耶？’曰：‘嘻，是已。’”苏轼 送刘攽通判泰州诗：“君不见阮嗣宗臧否不挂口，莫夸舌在牙齿牢，是中惟可饮醇酒。”

〔活国〕南史 王广之传：“子珍国为南谯太守，发米散财以赈穷乏，高帝手敕云：‘卿爱人活国，甚副吾意。’”按：汤氏亦有以私积赈穷乏事。京口耆旧传云：“邦彦性开爽，善论，乐施与，少时颇有积谷，尽散以拯乡党之急。平时周人之急，惟力是视。南归坐贫，自譬乾义井云。”

〔封侯骨〕汉书 翟方进传：“为小史，号迟顿不及事，数为掾史所詈辱。方进自伤，乃从汝南 蔡父相，问己能所宜，蔡父大奇其形貌，曰：‘小史有封侯骨，当以经术进。’”

〔腾汗漫〕淮南子 道应训：“‘吾与汗漫期于九垓之外，吾不可以久驻。’若士举臂而竦身，遂入云中。”

〔排阊阖〕离骚：“倚阊阖而望予。”淮南子 原道训：“昔者冯夷 大丙之御也……经纪山川，蹈腾昆仑，排阊阖，沦天门。”

〔中年别〕见卷一水调歌头（折尽武昌柳阕）“离别句”注。





【编年】


淳熙十年（一一八三）。——据刘宰 颐棠集序，知汤氏之归金坛当在淳熙十年。词中有“春正好”句，必作于十年春间。





水调歌头

席上用王德和推官韵，寿南涧





上界足官府，公是地行仙。青毡剑履旧物，玉立近天颜。莫怪新来白发，恐是当年柱下，道德五千言。南涧旧活计，猿鹤且相安。

歌秦缶，宝康瓠，世皆然。不知清庙钟磬，零落有谁编。莫问行藏用舍一，毕竟山林钟鼎，底事有亏全？再拜荷公赐，双鹤千年。公以双鹤见寿。





【校】


〔题〕四卷本乙集作“和德和上南涧韵”。“王”广信书院本误作“黄”，兹改正，考证详笺注中。

〔近天颜〕四卷本作“侍天颜”。

〔莫问〕四卷本作“堪笑”。

〔毕竟〕四卷本作“试问”。

〔注〕“一千年”下注文四卷本无。





【笺注】


〔王德和〕韩元吉 南涧甲乙稿卷五有送王德和赴调改秩诗，卷七有“席上次韵王德和”之水调歌头一阕，用韵与稼轩此词全同，知二人所和为同一人，而其人姓氏，韩集中均作“王”不作“黄”。查上饶县志 秩官志中，淳熙间任推官者有王宁一人，而不著其人之字里。李心传 建炎以来朝野杂记乙集卷二十龙州蕃部寇边条有“郭杲与总赋官王宁 德和不叶”等语，知王德和即王宁，而广信书院本之作“黄德和”者，以黄 王声似而致误也。江阴县志卷十六人物志乡贤：“王宁字德和，三魁乡荐，乾道丙戌中乙科，终中奉大夫、直徽猷阁。逮事三朝，凡所扬历，绰有休闻。有笑庵集十卷。”

〔上界二句〕韩愈 酬卢给事曲江荷花行见寄诗：“上界真人足官府，岂如散仙鞭笞鸾凤终日相追陪。”楞严经：“众生坚固，服饵草木，药道圆成，名地行仙。”苏轼 以拄杖寿张安道诗：“先生真是地行仙，住世因循五百年。”顾况集 五源诀：“番阳仙人王遥琴 子高言：‘下界功满方超上界，上界多官府，不如地仙快活。’”

〔青毡句〕晋书 王献之传：“夜卧斋中，有偷人入其室，盗物都尽，献之徐曰：‘偷儿，青毡我家旧物，可特置之。’群盗惊走。”

〔剑履〕汉官仪：“上公九命则剑履。”

〔柱下〕史记 张丞相列传索隐：“周秦皆有柱下史，谓御史也。所掌及侍立恒在殿柱之下，故老聃为周柱下史。”

〔道德句〕老子有道德经五千言。

〔猿鹤句〕见卷一沁园春（三径初成阕）“鹤怨句”注。

〔歌秦缶〕李斯 上秦始皇书：“夫击瓮扣缶，弹筝搏髀而歌，呜呜快耳者，真秦之声也。”史记 廉颇蔺相如列传：“赵王鼓瑟……蔺相如前曰：‘赵王窃闻秦王善为秦声，请奉盆缶秦王，以相娱乐。’……于是秦王不怿，为一击缶。”集解：“缶者，瓦器，所以盛酒浆，秦人鼓之以节歌也。”

〔宝康瓠〕贾谊 吊屈原赋：“斡弃周鼎兮而宝康瓠。”尔雅 释器：“康瓠谓之甈。”疏曰：“即壶也，说文云破瓠是也。”

〔不知二句〕据宋史 乐志载，北宋之乐凡六改作，至徽宗时制大晟乐，金部乐器有景钟镈钟编钟等，石部有特磬编磬。迨靖康之难，乐器皆亡。南渡之后大抵用先朝之旧，而不详古今制作之本原。又苏轼 和田国博喜雪诗：“岁丰君不乐，钟磬几时编。”

〔行藏句〕见本卷踏莎行（进退存亡阕）“行藏句”注。

〔山林钟鼎〕杜甫 清明诗：“钟鼎山林各天性，浊醪粗饭任吾年。”





【附录】


韩南涧词（见涧甲乙稿卷七）

水调歌头 席上次韵王德和

世事不须问，我老但宜仙。南溪一曲，独对苍翠与孱颜。月白风清长夏，醉里相逢林下，欲辩已忘言。无客问生死，有竹报平安。　少年期，功名事，觅燕然。如今憔悴，萧萧华发抱尘编。万里蓬莱归路，一醉瑶台风露，因酒得天全。笑指云阶梦，今夕是何年。





【编年】


淳熙十年（一一八三）。——康熙上饶县志卷十二载淳熙十年癸卯推官王宁所撰之修学记一文，据知王德和任信州推官在淳熙十年前后。九年稼轩既已有太常引词寿南涧，则此词自当为十年之作。





清平乐

为儿铁柱作





灵皇醮罢，福禄都来也。试引鹓雏花树下，断了惊惊怕怕。

从今日日聪明，更宜潭妹嵩兄。看取辛家铁柱，无灾无难公卿。





【笺注】


〔铁柱〕当是乳名，未详为稼轩第几子。稼轩诗集有哭㔶十五章，其中有“汝方游浩荡，万里挟雄铁”之句，以诗意推测，辛㔶必即此词中乳名铁柱者。嵩、㔶、潭当皆为稼轩仕宦东南期间所得之子女。嵩应为淳熙三年（一一七六）于京西转运判官任上所生，㔶应为淳熙五年（一一七八）于江西安抚任上所生，潭则应为淳熙六或七年（一一七九或一一八〇）居官湖南时所生之女。淳熙八年稼轩退居上饶之后，以稼名轩，其子之名皆从“禾”字旁，唯㔶早夭，或未及改也。又，稼轩有题鹅湖壁一诗：“昔年留此苦思归，为忆啼门玉雪儿。鸾鹄飞残梧竹冷，只今归兴却迟迟。”诗作于淳熙十五、十六年冬春之间，亦为怀㔶之作（以哭㔶诗中有“玉雪色可爱，金石声更清”句与之相合）。据诗之语意，可以推知，辛㔶之夭折，盖在淳熙十年之后，与写作数首“鹅湖归，病起作”之鹧鸪天词同时，其年龄不过五六岁也。

〔灵皇二句〕当系宋代为儿童祈福之一种习俗。

〔试引二句〕当系宋代为儿童避除惊吓之一种习俗。据词意，知此儿多病易受惊，哭㔶诗“昨宵北窗下，不敢高声语，悲深意颠倒，尚疑惊著汝”数句可参。

〔无灾句〕苏轼 洗儿戏作：“人皆养子望聪明，我被聪明误一生。惟愿孩儿愚且鲁，无灾无难到公卿。”





【编年】


淳熙十年（一一八三）前。——既已考知铁柱即辛㔶，则此词必作于淳熙八年稼轩赋闲居带湖之后，其作年不得晚于淳熙十年，故编次于淳熙十一年诸作之前。





临江仙

即席和韩南涧韵





风雨催春寒食近，平原一片丹青。溪头唤渡柳边行。花飞蝴蝶乱，桑嫩野蚕生。　绿野先生闲袖手，却寻诗酒功名。未知明日定阴晴。今宵成独醉，却笑众人醒。





【校】


〔题〕四卷本乙集作“和南涧韵”。

〔溪头〕四卷本作“溪边”。





【笺注】


〔绿野先生〕新唐书 裴度传：“时阉竖擅威，天子拥虚器，搢绅道丧；度不复有经济意，乃治第东都 集贤里，沼石林丛，岑缭幽胜。午桥作别墅，具燠馆凉台，号绿野堂，激波其下。度野服萧散，与白居易、刘禹锡为文章，把酒穷昼夜相欢，不问人间事。”

〔闲袖手〕韩愈 祭柳子厚文：“巧匠旁观，缩手袖间。”

〔今宵二句〕楚辞渔父：“举世皆浊我独清，众人皆醉我独醒，是以见放。”





【编年】


上词作年无可考，姑列于甲辰年寿韩词之前。





洞仙歌

开南溪初成赋





婆娑欲舞，怪青山欢喜。分得清溪半篙水。记平沙鸥鹭，落日渔樵，湘江上，风景依然如此。　东篱多种菊，待学渊明，酒兴诗情不相似。十里涨春波，一棹归来，只做个五湖 范蠡。是则是一般弄扁舟，争知道他家，有个西子。





【校】


〔题〕四卷本丁集作“所居山为仙人舞袖形。”





【笺注】


〔婆娑句〕尔雅 释训：“婆娑，舞也。”郭璞注：“舞者之容。”

〔半篙水〕苏轼 郓州新堂月夜诗：“池中半篙水，池上千尺柳。”

〔东篱句〕陶潜 饮酒诗：“采菊东篱下，悠然见南山。”

〔一棹至西子〕见卷一摸鱼儿（望飞来半空鸥鹭阕）“谩教三句”注。





【编年】


淳熙十年（一一八三）。——上词作年难确考。据丁集词题云云，知此词当为闲居带湖初年所作。其时离湘未久，故湘江风景犹依稀未忘。今兹定为淳熙十年者，以其有“东篱种菊”句，是必已曾于带湖度一春秋矣。





唐河传效

花间体





春水，千里，孤舟浪起，梦携西子。觉来村巷夕阳斜。几家，短墙红杏花。　晚云做造些儿雨。折花去，岸上谁家女。太狂颠。那边，柳绵，被风吹上天。





【校】


〔题〕“体”四卷本丙集作“集”。

〔狂颠〕广信书院本误作“颠狂”，兹从四卷本。

〔那边〕四卷本作“那岸边”。





【笺注】


〔花间体〕花间集，书名，五代蜀赵崇祚编。为长短句最初之总集。其为体多浓艳秀丽，盖词之初体本如此也。

〔春水三句〕苏轼 次韵王定国南迁回见寄诗：“桃花春涨孤舟起。”





【编年】


上词作年无考。以与前词意近，姑附次于此。





水龙吟

甲辰岁寿韩南涧尚书





渡江天马南来，几人真是经纶手？长安父老，新亭风景，可怜依旧。夷甫诸人，神州沉陆，几曾回首！算平戎万里，功名本是，真儒事，公知否。　况有文章山斗，对桐阴满庭清昼。当年堕地，而今试看：风云奔走。绿野风烟，平泉草木，东山歌酒。待他年整顿，乾坤事了，为先生寿。





【校】


〔题〕四卷本甲集作“为韩南涧尚书寿，甲辰岁”。花庵词选作“寿韩南涧”。花草粹编卷十一引同。

〔公知否〕四卷本、花庵词选及花草粹编作“君知否”。





【笺注】


〔渡江句〕晋书 元帝纪：“太安之际，童谣云：‘五马浮渡江，一马化为龙。’及永嘉中……王室沦覆，帝与西阳、汝南、南顿、彭城五王获济，而帝竟登大位焉。”张孝祥 满江红词：“渡江天马龙为匹。”

〔长安句〕晋书 桓温传：“温遂统步骑四万发江陵，水军自襄阳入均口，至南乡，步自淅川，以征关中。……温进至霸上，（苻）健以五千人深沟自固，人皆安堵复业，持牛酒迎温于路者十八九，耆老感泣曰：‘不图今日复见官军！’”

〔新亭句〕世说新语 言语篇：“过江诸人，每至美日，辄相邀新亭，借卉饮宴。周侯（）中坐而叹曰：‘风景不殊，正自有山河之异！’皆相视流泪。唯王丞相（导）愀然变色曰：‘当共勠力王室，克复神州，何至作楚囚相对。’”

〔夷甫二句〕晋书 、桓温传：“温自江陵北伐……过淮、泗，践北境，与诸寮属登平乘楼眺瞩中原，慨然曰：‘遂使神州陆沉，百年丘墟，王夷甫诸人不得不任其责！’”按：夷甫，王衍字；平乘楼指船。晋书 王衍传载：“（衍）妙善玄言，唯谈老庄为事。……拜尚书令、司空、司徒，衍虽居宰辅之重，不以经国为念，而思自全之计。……及石勒、王弥寇京师，以衍都督征讨诸军事、持节、假黄钺以距之。……举军为石勒所破……自说少不豫事，欲求自免，因劝勒称尊号，勒怒曰：‘君名盖四海，身居重任，少壮登朝，至于白首，何得言不豫世事邪！破坏天下，正是君罪。’……使人夜排墙填杀之。”

〔功名二句〕荀子 儒效：“彼大儒者虽隐于穷阎漏屋，无置锥之地，而王公不能与之争名；……用百里之地，而千里之国莫能与之争胜；笞捶暴国，齐一天下，而莫能倾也。是大儒之征也。”

〔文章山斗〕见本卷太常引（君王着意履声间阕）“道吏部句”注。

〔桐阴〕按：北宋有两韩氏并盛，一为相州 韩氏，一为颍川 韩氏。颍川 韩氏京师第门前多植桐木，故世称“桐木韩家”，以别于相州 韩琦。韩无咎有桐阴旧话十卷，记其家世旧事。（参直斋书录解题及四库提要 桐阴旧话条。）

〔当年句〕黄庭坚 次韵邢敦夫诗：“渥洼麒麟儿，堕地志千里。”又次韵子瞻送李豸诗：“骥子堕地追风日，未试千里谁能识。”

〔风云句〕后汉书 刘玄传：“圣公靡闻，假我风云。”李贤注：“言圣公初无所闻，假我中兴风云之便。”苏轼 和张昌言喜雨诗：“百神奔走会风云。”

〔绿野句〕见本卷临江仙（风雨催春寒食近阕）“绿野先生”注。

〔平泉草木〕宋王谠 唐语林卷七：“平泉庄去洛城三十里。……庄周围十余里，台榭百余所。四方奇花异草与松石，靡不置其后。石上皆刻‘支遁’二字，后为人取去。其所传雁翅桧、珠子柏、莲房玉蕊等，仅有存者。（原注：桧叶婆娑，如鸿雁之翅。柏实皆如珠子，丛生叶上，香闻数十步。莲房玉蕊，每跗萼之上，花分五朵，而实同其一房也。）怪石名品甚众，各为洛阳城族有力者取去，有礼星石、狮子石，好事者传玩之。”

〔东山歌酒〕晋书 谢安传：“谢安寓居会稽，虽放情丘壑，然每游赏，必以妓女从。”余参卷一念奴娇（我来吊古阕）“却忆至棋局”注。

〔待他年二句〕见卷一千秋岁（塞垣秋草阕）“整顿句”注。





【编年】


淳熙十一年（一一八四）。





满江红

送李正之提刑入蜀





蜀道登天，一杯送绣衣行客。还自叹中年多病，不堪离别。东北看惊诸葛表，西南更草相如檄。把功名收拾付君侯，如椽笔。　儿女泪，君休滴。荆 楚路，吾能说。要新诗准备，庐山山色。赤壁矶头千古浪，铜鞮陌上三更月。正梅花万里雪深时，须相忆。





【校】


〔题〕四卷本甲集无“入蜀”二字。

〔看惊〕六十家词本作“看剩”。

〔庐山〕四卷本作“庐江”。





【笺注】


〔李正之〕王明清 玉照新志卷四：“绍兴己卯，张安国为右史，明清与仲信兄在左。郑举善、郭世模 从范、李大正 正之、李泳 子永多馆于安国家。……俯仰今四十余年矣，主宾六人俱为泉下之尘。明清独苟存于世。”知李正之名大正，与李子永诸人同为张孝祥 安国之客。建安县志卷六人物志：“李大正字正之，乾道中尉遂昌，去为会稽令，念遂民不忘，求知其邑事。既至，判滞案，均赋税。淳熙中由提点知南安军，理赋税，计利害，皆穷源剔末，所莅事判决如流，毫发快人心。”按：李氏仕历建安县志所载过简，据宋会要辑稿、建炎以来朝野杂记及韩南涧 胆泉铭及范成大 壶天观题名所载，李氏于乾道中及淳熙中，曾两度任江淮 荆浙 福建 广南路提点坑冶铸钱公事，其后又任利州路提刑及四川都大茶马各官。据赵蕃 淳熙稿及韩元吉 南涧甲乙稿中与李氏往还各诗文观之，李氏当时必亦寓居信州，故与信上诸人过从均繁，友谊均深。坑冶司分设饶、赣二州，而信州在其时为产铜主要地区，故李氏身任泉使而常驻信州。又彭龟年 止棠集卷十三迎李泉使启：“擢从辅郡，出拥轺封。……恭惟某官文出胸中之浑厚，学非纸上之拘挛。视天下事，无烦简剧易之不周；置诸公间，以献纳论思而甚允。尝缔班于九寺，旋分节于三官。人皆惜施设之未充，士已知经画之已立。”李氏学行，由此略可概见。

〔蜀道句〕李白 蜀道难：“蜀道之难，难于上青天。”

〔还自叹二句〕见卷一水调歌头（折尽武昌柳阕）“离别句”注。

〔诸葛 表〕诸葛亮出师北伐曹魏，有出师表上蜀汉后主。

〔相如檄〕司马相如有喻巴蜀檄。史记 司马相如传：“相如为郎数岁，会唐蒙使略通夜郎西中，发巴蜀吏卒千人，郡又多为发转漕万余人，用兴法诛其渠帅，巴蜀民大惊恐。上闻之，乃使相如责唐蒙，因喻告巴蜀民以非上意。”

〔如椽笔〕晋书 王珣传：“珣梦人以大笔如椽与之。既觉，语人曰：‘此当有大手笔事。’”

〔荆楚二句〕韩愈 题临泷寺诗：“潮阳未到吾能说，海气昏昏水拍天。”按，李正之由信入蜀，荆 楚是其必经之途，故有此及“庐山、赤壁”数句。

〔新诗准备〕苏轼 和张昌言喜雨诗：“秋来定有丰年喜，剩有新诗准备君。”

〔赤壁矶〕一曰赤鼻矶，在今湖北 黄冈县西北，即苏东坡误以为周瑜破曹操之赤壁而为前后赤壁赋者也。又，东坡 赤壁怀古之念奴娇，起云：“大江东去，浪淘尽千古风流人物。”

〔铜鞮陌〕隋书 音乐志上：“初，梁武帝在雍镇，有童谣云：‘襄阳白铜蹄，反缚扬州儿。’识者言白铜谓金色，蹄谓马也。及义师之兴，实以铁骑，扬州之士皆面缚。果如谣言。”后人改蹄为鞮，未知何义。铜鞮陌谓襄阳。雍陶 送客归襄阳旧居诗：“唯有白铜鞮上月，水楼闲处待君归。”

〔正梅花二句〕杜甫 寄杨五桂州谭诗：“五岭皆炎热，宜人独桂林。梅花万里外，雪片一冬深。闻此宽相忆，为邦复好音。”





【编年】


淳熙十一年（一一八四）。——据韩南涧 胆泉铭（此文仅见铅山县志 艺文志，辑本南涧甲乙稿失收），李正之之再任诸路坑冶提点，事在淳熙八年，至十一年应即任满。周益公文集有与“利路李宪大正”书稿二通，列于淳熙十二年内；又，南涧甲乙稿卷十九，有为李大正之父李文渊所作墓碑，碑载李文渊卒于绍兴十六年（一一四六），后四十年（当为淳熙十二年，即一一八五年）方作此墓碑，其中谓“二子：大卞，今为朝散郎知澧州；大正，朝散郎，潼州府路提点刑狱”；宋会要辑稿 职官七二之四四，于淳熙十三年三月亦载有利路提刑李大正奏劾知洋州 李师夔刑狱淹延一事。知李氏之入蜀任提刑，即在其泉使年满之后。词中有“梅花万里”句，则必在十一年冬季也。





蝶恋花

用赵文鼎提举送李正之提刑韵，送郑元英





莫向楼头听漏点。说与行人，默默情千万。总是离愁无近远，人间儿女空恩怨。　锦绣心胸冰雪面。旧日诗名，曾道空梁燕。倾盖未偿平日愿，一杯早唱阳关劝。





【校】


〔题〕四卷本乙集作“送郑元英”。花庵词选作“别意”。

〔楼头〕四卷本及花庵词选并作“城头”。





【笺注】


〔赵文鼎〕花庵词选卷四：“赵文鼎，名善扛，号解林居士，诗词甚富，盖赵德庄之流也。”据宋史 宗室世系表，知善扛为太宗第四子元份之六世孙。又赵蕃 淳熙稿有“呈赵蕲州 善扛”诗，知其曾任蕲州守；有“寄赵文鼎”诗，起句为“殷勤寄谢湖州牧”，知其曾任湖州守；又有“奉寄斯远，兼属文鼎 处州、子永提属”诗五首，则又曾守处州。据嘉泰吴兴志 郡守题名，知其于淳熙九年二月知湖州，八月以忧去。外此其守各州郡之年月，及其曾任何路提举，则均无可考。但既与信州人士多所往还，必亦寓居上饶者。章泉稿 忆赵蕲州善扛诗有“吾州忆当南渡初，居有曾、吕守则徐。……尔来风流颇寂寞，南池二公也不恶。李今作州大如斗，公更蕲春方待守”诸语，疑赵氏与李正之为比邻也。又，花庵词选卷四载赵文鼎“乙未生朝作”之感皇恩词，首句为：“七十古来稀，吾生已半。”乙未为淳熙二年（一一七五），是年赵氏为三十五岁，则应生于绍兴十一年。

〔郑元英〕据归朝欢（万里康成西走蜀阕）及玉楼春（悠悠莫向文山去阕）二词题语，知其为福建 文山人。归朝欢有“药市船归”句，盖曾居官成都。疑其入蜀与李正之在同时，故用赵文鼎送李韵以相送也。

〔人间句〕韩愈 听颍师弹琴诗：“昵昵儿女语，恩怨相尔汝。”

〔锦绣心胸〕苏轼 寄高令诗：“诗成锦绣开胸臆。”

〔冰雪面〕庄子 逍遥游：“藐姑射之山，有神人居焉，肌肤若冰雪，绰约若处子。”白居易 游悟寺诗：“礼拜冰雪颜。”

〔旧日二句〕隋 薛道衡有“暗牖悬蛛网，空梁落燕泥”之句，最为一时所传诵。

〔倾盖句〕韩诗外传卷二：“孔子遭齐 程本子于剡之间，倾盖而语终日，有间，顾子路曰：‘……夫诗不云乎：邂逅相遇，适我愿兮。’”

〔阳关〕见卷一鹧鸪天（唱彻阳关泪未干阕）“唱彻句”注。





【编年】


淳熙十一年（一一八四）。





又

客有“燕语莺啼人乍远”之句，用为首句





燕语莺啼人乍远。却恨西园，依旧莺和燕。笑语十分愁一半，翠围特地春光暖。　只道书来无过雁，不道柔肠，近日无肠断。柄玉莫摇湘泪点，怕君唤作秋风扇。





【笺注】


〔燕语句〕皇甫冉 春思诗：“莺啼燕语报新年，马邑 龙堆路几千。”分类草堂诗余载朱敦儒 念奴娇词，内有“燕语莺啼人乍远，还是他乡寒食”二句，稼轩之客盖袭用其句也。

〔近日句〕苏轼 临江仙送王缄：“坐上别愁君未见，归来欲断无肠。”

〔湘泪〕湘竹亦称湘妃竹。博物志：“尧之二女，舜之二妃，曰湘夫人。舜崩苍梧，二妃追至，哭帝极哀，泪染于竹，故斑斑如泪痕。”

〔秋风扇〕班婕妤 怨歌行咏合欢扇云：“常恐秋节至，凉风夺炎热。弃捐箧笥中，恩情中道绝。”





【编年】


上词广信书院本紧次于同调“莫向楼头听漏点”之后，其写作时次或当相去不远，因录于此。





鹧鸪天

徐衡仲惠琴不受





千丈阴崖百丈溪，孤桐枝上凤偏宜。玉音落落虽难合，横理庚庚定自奇。山谷听摘阮歌云：“玄璧庚庚有横理。”　人散后，月明时。试弹幽愤泪空垂。不如却付骚人手，留和南风解愠诗。





【校】


〔题〕广信书院本“徐衡仲”下有“抚干”二字，兹从四卷本乙集。

〔玉音〕广信书院本作“玉香”，兹从四卷本。

〔注〕“奇”字下注文四卷本无。





【笺注】


“徐衡仲”上饶县志卷二十二孝友传：“徐安国字衡仲，号西窗。绍兴壬子进士（绍兴疑当作绍熙）。幼育于龚氏，后事龚氏父母，养生送死，克供子职。年逾五十，为岳州学官，迁连山令。有感于正本明宗之义，言于朝，愿归徐姓，诏可，遂别为龚氏立后而身归于徐。时徐姓父母俱存，兄安仁、安蹈、弟安通皆无故。相与孝养二老，名所居之堂曰一乐堂，张南轩为之记。”张南轩文集卷十三一乐堂记：“上饶 徐衡仲幼育于龚氏，后长，读书取科第，事龚氏父母养生送终，克共其子事。年逾五十矣，游宦四方，求友访道，有感于昔人正本明宗之义，乃言于朝，愿归徐姓，诏可其请。方是时，衡仲之父母俱存，合百有五十六春秋，而其伯氏某、仲氏某及其季某亦皆无故。……他日伯氏取孟子所谓一乐者以名其居之堂，而衡仲求予为记。予惟念往岁道岳阳，衡仲适为其州学官，相与语于洞庭之野，怆然及兹事。今衡仲中诚恳恻，卒能成就其志。又为龚氏调护，立之后人。……衡仲名安国，今为连山令。”永乐大典卷三五二五门字韵引岳阳志，载王枢 重建谯门记一文，云：“乾道八年正月庚辰，左朝请郎、权通判岳州……王枢记，左迪功郎充岳州州学教授龚安国书。”杨万里 题徐衡仲西窗诗编：“江东诗老有徐郎，语带江西句子香。秋月春花入牙颊，松风涧水出肝肠。居仁衣钵新分似，吉甫波澜并取将。岭表旧游君记否？荔枝林里折桄榔。”据此知徐氏为江西诗派中人也。

〔孤桐句〕庄子 秋水：“南方有鸟，其名为鹓雏，非梧桐不止，非练实不食，非醴泉不饮。”鹓雏即凤之同类。

〔玉音句〕后汉书 耿弇传：“帝谓弇曰：‘将军前在南阳，建此大策，常以为落落难合；有志者事竟成也。’”

〔横理庚庚〕汉书 文帝纪：“代王报太后，计犹豫未定，卜之，兆得大横。占曰：‘大横庚庚，余为天王，夏启以光。’”服虔注云：“庚庚，横貌也。”

〔幽愤〕见本卷水调歌头（君莫赋幽愤阕）“赋幽愤”注。

〔南风解愠〕文选 琴赋注引尸子：“舜作五弦之琴以歌南风：‘南风之薰兮，可以解吾民之愠。’是舜歌也。”孔子家语辩乐解：“昔者舜弹五弦之琴，造南风之诗，其诗曰：‘南风之薰兮，可以解吾民之愠兮。南风之时兮，可以阜吾民之财兮。’”





又

用前韵，和赵文鼎提举赋雪





莫上扁舟访剡溪，浅斟低唱正相宜。从教犬吠千家白，且与梅成一段奇。　香暖处，酒醒时，画檐玉筯已偷垂。笑君解释春风恨，倩拂蛮笺只费诗。





【校】


〔题〕四卷本乙集作“和赵文鼎雪”。

〔访剡溪〕四卷本作“向剡溪”。

〔筯〕广信书院本误作“筋”，此从四卷本。





【笺注】


〔莫上句〕世说新语 任诞篇：“王子猷居山阴，夜大雪，眠觉，开室，命酌酒，四望皎然，因起徬徨，咏左思 招隐诗。忽忆戴安道，时戴在剡，即便夜乘小舟就之，经宿方至。造门，不前而返。人问其故，王曰：‘吾本乘兴而行，兴尽而返，何必见戴。’”

〔浅斟句〕柳永 鹤冲天词：“忍把浮名，换了浅斟低唱。”苏轼 赵成伯家有姝丽吟春雪谨依元韵诗中有自注云：“世传陶谷学士买得党太尉家故妓，遇雪，陶取雪水烹团茶，谓妓曰：‘党家应不识此。’妓曰：‘彼粗人，安有此景，但能于销金暖帐中浅斟低唱，吃羊羔儿酒耳。’陶默然，媿其言。”

〔犬吠千家白〕南方少雪，故犬见之多惊异而吠。柳宗元 答韦中立书：“仆来南二年，冬大雪，逾岭，被南越中数州，数州之犬皆苍黄吠噬狂走者累日。”

〔一段奇〕苏轼次韵王巩留别：“不辞千里别，成此一段奇。”

〔解释春风恨〕李白 清平调：“解释春风无限恨，沉香亭北倚阑干。”

〔蛮笺〕天中记：“唐中国纸未备，故唐人诗多用‘蛮笺’字。”余参本卷贺新郎（著厌霓裳素阕）“十样蛮笺”注。





【编年】


（疑淳熙）十一年（一一八四）。——上鹧鸪天二首，用同韵，当作于一时。其作年虽无可考，唯次阕题中既标明为和赵文鼎之作，与“送郑元英”之蝶恋花当相先后。今即附编该词之后。





水龙吟

次年南涧用前韵为仆寿，仆与公生日相去一日，再和以寿南涧





玉皇殿阁微凉，看公重试薰风手。高门画戟，桐阴闻道，青青如旧。兰佩空芳，蛾眉谁妒？无言搔首。甚年年却有，呼韩塞上，人争问：公安否？　金印明年如斗。向中州锦衣行昼。依然盛事：貂蝉前后，凤麟飞走。富贵浮云，我评轩冕，不如杯酒。待从公痛饮，八千余岁，伴庄椿寿。





【校】


〔题〕花庵词选题作“再寿韩南涧”。

〔殿阁〕花庵词选作“金殿”。

〔重试〕花庵词选作“一试”。

〔闻道〕四卷本甲集作“阁道”。

〔行昼〕花庵词选作“如昼”。

〔从公〕花庵词选作“从今”。

〔庄椿〕花庵词选作“庄松”。





【笺注】


〔玉皇二句〕新唐书 柳公权传：“文宗尝召与联句，帝曰：‘人皆苦炎热，我爱夏日长。’公权属曰：‘薰风自南来，殿阁生微凉。’他学士亦属继，帝独讽公权者，以为情词皆足。命题于殿壁。”余参本卷鹧鸪天（千丈阴崖百丈溪阕）“南风解愠”注。

〔高门句〕唐制，三品以上官员得私门立戟。

〔桐阴二句〕参本卷水龙吟（渡江天马南来阕）“桐阴”注。

〔蛾眉句〕见卷一摸鱼儿（更能消几番风雨阕）“蛾眉句”注。

〔呼韩三句〕汉时匈奴有呼韩邪单于。王辟之 渑水燕谈录卷二君臣：“韩魏公元勋旧德，夷夏具瞻。每（辽）使至于国，必问侍中（按：指魏公）安否。”按，韩元吉曾于乾道九年以礼部尚书出使金国，贺金主生辰，故以韩琦拟之。

〔金印句〕见卷一西江月（秀骨青松不老阕）“金印句”注。

〔中州〕南涧本颍川人，南渡后方寓居上饶。中州，河、济之间也。

〔锦衣行昼〕史记 项羽本纪：“富贵不归故乡，如锦衣夜行，谁知之者。”后代遂以富贵归故乡为锦衣昼行。韩琦有昼锦堂。此数句乃以复归中州相期也。

〔貂蝉句〕见卷一洞仙歌（江头父老阕）“貂蝉”注。

〔凤麟〕礼记 礼运：“凤皇麒麟，皆在郊薮。”本谓祥瑞，后用以拟才俊之士。苏轼 送子由使契丹诗：“不辞驲骑凌风雪，要使天骄识凤麟。”陆游 哀北诗：“穷追殄犬羊，旁招出凤麟。努力待传檄，勿谓吴无人！”

〔富贵句〕论语 述而篇：“不义而富且贵，于我如浮云。”

〔我评二句〕世说新语 任诞篇：“张季鹰纵任不拘，时人号为江东步兵。或谓之曰：‘卿乃可纵适一时，独不为身后名耶？’答曰：‘使我有身后名，不如即时一杯酒。’”

〔八千二句〕见卷一信八声甘州（把江山好处付公来阕）“八千秋”注。





【附录】


韩无咎 元吉和词（见南涧诗余）

水龙吟 寿辛侍郎

南风五月江波，使君莫袖平戎手。燕然未勒，渡泸声在，宸衷怀旧。卧占湖山，楼横百尺，诗成千首。正菖蒲叶老，芙蕖香嫩，高门瑞，人知否？　凉夜光躔牛斗，梦初回长庚如昼。明年看取，纛旗南下，六骡西走。功画凌烟，万钉宝带，百壶清酒。便留下剩馥，蟠桃分我，作归来寿。

按：韩无咎此词，聚珍丛书本南涧甲乙稿失收。彊村丛书中有南涧诗余一卷，收南涧佚词数十首，上词亦在其中，云是据吴伯宛校补本南涧甲乙稿收录者。吴氏校补原书未见，不知其辑自何处。题云“寿辛侍郎”，当系后来所追改者，稼轩晚年方除兵部侍郎，其时南涧谢世已二十年矣。





【编年】


淳熙十二年（一一八五）。





菩萨蛮

乙巳冬南涧举似前作，因和之





锦书谁寄相思语？天边数遍飞鸿数。一夜梦千回，梅花入梦来。 　涨痕纷树发，霜落沙洲白。心事莫惊鸥，人间千万愁。





【校】


〔题〕广信书院本作“用前韵”，兹从四卷本乙集。“南涧”四卷本误作“前间”，兹改正。

〔沙洲〕广信书院本作“潇湘”，兹从四卷本。





【笺注】


〔前作〕指卷一“金陵 赏心亭为叶丞相赋”之菩萨蛮而言。

〔锦书至入梦来〕此追忆叶衡。叶氏于淳熙二年乙未罢右相，淳熙十年卒。此词盖因韩南涧 淳熙十二年乙巳举似前作而寄追思也。

〔涨痕句〕张祜和岳州徐员外云梦新亭诗：“树失湘潭发。”

〔惊鸥〕杜甫题玄武禅师屋壁诗：“锡飞常近鹤，杯度不惊鸥。”





【编年】


淳熙十二年（一一八五）。





虞美人

寿赵文鼎提举





翠屏罗幕遮前后，舞袖翻长寿。紫髯冠佩御炉香，看取明年归奉万年觞。　今宵池上蟠桃席，咫尺长安日。宝烟飞焰万花浓，试看中间白鹤驾仙风。





【校】


〔题〕四卷本乙集作“赵文鼎生日”。





【笺注】


〔紫髯冠〕李白 司马将军歌：“紫髯如戟冠崔嵬。”

〔看取句〕后汉书 班超传：“班超字仲升，扶风 平陵人。使西域，超欲因此叵平诸国，乃上书请兵曰：‘……窃冀未便僵仆，目见西域平定，陛下举万年之觞，荐勋祖庙，布大喜于天下。’书奏，帝知其功可成。”刘贡父诗话：“自唐以来，试进士诗号省题，近时能诗者亦时有佳句。滕 甫西旅来王云：‘……传闻汉都护，归奉万年觞。’”

〔池上蟠桃〕池谓瑶池。十洲记：“东海有山，名度索山，上有大桃树，蟠屈三千里，曰蟠桃。”





又

送赵达夫





一杯莫落他人后，富贵功名寿。胸中书传有余香，看写兰亭小字记流觞。　问谁分我渔樵席，江海消闲日。看君天上拜恩浓，却怕画楼无处着春风。





【校】


〔题〕广信书院本作“用前韵”，兹从四卷本乙集。

〔他人〕四卷本作“吾人”。

〔看写〕王诏校刊本脱“看”字，六十家词本及四印斋本作“写得”。

〔看君〕广信书院本作“看看”，兹从四卷本。

〔却怕〕四卷本作“却恐”。

〔春风〕四卷本作“东风”。





【笺注】


〔赵达夫〕袁燮 絜斋集卷十八运判龙图赵公墓志铭：“公讳充夫，字可大，魏悼王之七世孙也。始名达夫，字兼善，孝宗为更名，公并字易焉。……从外舅寓居信之铅山。……通判湖州，守临汀、嘉兴、吴兴三郡，奉祠……擢提举淮东常平茶盐公事，直秘阁、福建转运判官，告老……升龙图阁致其事。”





又





夜深困倚屏风后，试请毛延寿。宝钗小立白翻香，旋唱新词犹误笑持觞。　四更山月寒侵席，歌舞催时日。问他何处最情浓？却道“小梅摇落不禁风”。





【笺注】


〔毛延寿〕西京杂记：“汉元帝时，有杜陵 毛延寿，善画人形，丑好老少必得其真。”

〔四更句〕杜甫 月诗：“四更山吐月。”





【编年】


疑当作于淳熙十二、三年（一一八五或一一八六）。上同韵虞美人三首，当为同时作。淳熙十一年冬有“用赵文鼎提举送李正之提刑韵送郑元英”之蝶恋花，上三词当作于其后。但韩元吉卒于淳熙十四年夏，而南涧甲乙稿卷五有挽赵文鼎之七律一首，知赵文鼎之卒必在十四年之前，故约略推定三词之作年如上。永乐大典本临汀志谓赵充夫于绍熙元年四月二十七日以朝散郎知汀州，三年五月二十五日除秀州，均不在淳熙年内，则此中送赵达夫之一首，殆为送其赴湖州通判任而作也。





水调歌头

和信守郑舜举蔗庵韵





万事到白发，日月几西东。羊肠九折歧路，老我惯经从。竹树前溪风月，鸡酒东家父老，一笑偶相逢。此乐竟谁觉，天外有冥鸿。 味平生，公与我，定无同。玉堂 金马，自有佳处着诗翁。“好锁云烟窗户，怕入丹青图画，飞去了无踪。”此语更痴绝，真有虎头风。





【校】


〔题〕四卷本甲集无“信守”二字。





【笺注】


〔郑舜举〕青田县志人物志：“郑汝谐字舜举，绍兴丁丑进士。颖悟贯洽，出入五经，权衡诸史。辛稼轩见之，曰：‘老子胸中兵百万。’丞相洪景伯荐于朝，孝宗书于御屏曰：‘郑汝谐威而能惠。’授两浙转运判官。时两浙苦旱，举行荒政。转江西转运使。……入为大理少卿，持公论释陈亮。历官吏部侍郎。既老，以徽猷阁待制致仕。自号东谷居士。居乡多惠爱，邑人生祠之。”元 郑陶孙 论语意原跋：“曾大父东谷先生，宋 绍熙初，由江南西路提点刑狱迁转运副使，会帅府诸台适皆阙官，躬佩五司之印而总听之，曾不知其为烦剧也。暇则诣学，亲为诸生讲析疑义。未几被召。”

〔蔗庵〕南涧甲乙稿题郑舜举蔗庵诗：“吾州富佳山，修竹连峻岭。……岂知刺史宅，跬步清景。古木盘城隅，石径幽且迥。……郑公闭阁暇，独步毘庐顶。曰‘此气象殊’，逍遥步方永。”据知蔗庵为郑氏居第，在上饶城隅一山巅。

〔万事句〕王安石 愁台诗：“万事因循今白发，一年容易即黄花。”

〔歧路〕列子 说符：“杨子之邻人亡羊，既率其党，又请杨子之竖追之。杨子曰：‘嘻，亡一羊何追者之众？’邻人曰：‘多歧路。’既反，问：‘获羊乎？’曰：‘亡之矣。’曰：‘奚亡之？’曰：‘歧路之中又有歧焉，吾不知所之，所以反也。’”

〔一笑句〕苏轼 游西菩寺诗：“一笑相逢那易得。”

〔冥鸿〕扬雄 法言 问明卷第六：“鸿飞冥冥，弋人何篡焉。”注：“君子潜神重玄之域，世网不能制御之。”

〔定无同〕世说新语 文学篇：“阮宣子有令闻，太尉王夷甫见而问曰：‘老庄与圣教同异？’对曰：‘将无同。’”

〔玉堂 金马〕史记 滑稽列传：“金马门者，宦署门也，门傍有铜马，故谓之金马门。”扬雄 解嘲：“今子幸得遭明盛之世，处不讳之朝，与群贤同行，历金门，上玉堂，有日矣。”应劭曰：“金门，金马门也。”晋灼曰：“黄图有大玉堂、小玉堂殿也。”

〔好锁三句〕当均为郑舜举语。

〔此语二句〕世说新语 巧艺篇注引续晋阳秋曰：“恺之尤好丹青，妙绝于时。曾以一厨画寄桓玄，皆其绝者。深所珍惜，悉糊题其前。桓乃发厨后取之，好加理复。恺之见封题如初，而画并不存，直云‘妙画通灵，变化而去，如人之登仙矣。’”按：顾恺之字长康，小字虎头。世谓顾有三绝：画绝，文绝，痴绝。





【编年】


淳熙十二年（一一八五）。——据宋会要辑稿 食货七〇之七四，载淳熙十二年三月宰执进呈权发遣信州 郑汝谐云云一事，知郑氏之守信当始于十二年春，建造居第疑即在该年内也。





千年调

蔗庵小阁名曰卮言，作此词以嘲之





卮酒向人时，和气先倾倒。最要然然可可，万事称好。滑稽坐上，更对鸱夷笑。寒与热，总随人，甘国老。　少年使酒，出口人嫌拗。此个和合道理，近日方晓。学人言语，未会十分巧。看他门，得人怜，秦吉了。





【校】


〔题〕“蔗庵”广信书院本作“庶庵”，兹从王诏校刊本及四印斋本。





【笺注】


〔卮言〕庄子 寓言篇：“寓言十九，重言十七，卮言日出，和以天倪。”经典释文卷二十八庄子音义下寓言第二十七：“卮言，字略云：‘卮，圆酒器也。’王云：‘夫卮器，满即倾，空则仰，随物而变，非执一守固者也。施之于言而随人从变，己无常主者也。’”

〔然然可可〕庄子 寓言篇：“恶乎然？然于然。恶乎不然？不然于不然。恶乎可？可于可。恶乎不可？不可于不可。物固有所然，物固有所可。无物不然，无物不可。”

〔万事句〕见本卷水调歌头（君莫赋幽愤阕）“万事句”注。

〔滑稽二句〕扬雄 酒赋：“鸱夷、滑稽（按：二者均酒器），腹如大壶。”

〔寒与热三句〕本草草部 上品之上：“甘草，国老，味甘平，无毒，主五脏六腑寒热邪气。”注引药性论云：“甘草……诸药众中为君，治七十二种乳石毒，解一千二百般草木毒，调和使诸药有功，故号国老之名。”

〔秦吉了〕唐会要卷九十八林邑国：“有结辽鸟，能解人语，亦谓之结了鸟，盖夷音讹也。”白居易新乐府 秦吉了：“秦吉了，出南中。彩毛青黑花颈红。耳聪心慧舌端巧，鸟语人言无不通。”范成大 桂海虞衡志志禽篇：“秦吉了如鸲鹆，绀黑色，丹咮黄距，目下连顶有深黄文，顶毛有缝，如人分发。能人言，比鹦鹉尤慧。大抵鹦鹉如儿女，吉了声则如丈夫。出邕州溪洞中。”





【编年】


上词当作于和郑舜举蔗庵韵水调歌头之后，因附于此。





南歌子

独坐蔗庵





玄入参同契，禅依不二门。细看斜日隙中尘，始觉人间何处不纷纷。　病笑春先到，闲知懒是真。百般啼鸟苦撩人。除却提壶此外不堪闻。





【校】


〔题〕“蔗庵”广信书院本作“庶庵”，兹从四卷本乙集。

〔细看〕四卷本作“静看”。

〔先到〕四卷本作“先老”。

〔闲知〕四卷本作“闲怜”。





【笺注】


〔参同契〕书名。葛洪 神仙传称魏伯阳作。名参同契者，谓以周易、黄老、炉火三家相参同，归于一方，契大道也。

〔禅依句〕“不二门”，佛家语，即“不二法门”。佛教谓有八万四千法门，不二法门在诸法门之上，能直见圣道者也。维摩经：“文殊师利问维摩诘：‘何等是不二法门？’维摩默然不应。殊曰：‘善哉善哉，无有文字言语，是真不二法门也。’”

〔隙中尘〕刘禹锡 有僧言罗浮事诗：“下视生物息，霏如隙中尘。”

〔懒是真〕杜甫 漫成：“近识峨嵋老，知余懒是真。”

〔提壶〕鸟名。盖以鸣声而得名。王禹偁 初入山闻提壶鸟诗：“迁客由来长合醉，不烦幽鸟道提壶。”





【编年】


疑淳熙十三年（一一八六）。——此词作年难确知。唯稼轩之独坐蔗庵，必在郑舜举尚未去信之前，因编次于此。





杏花天





病来自是于春懒。但别院笙歌一片。蛛丝网遍玻瓈盏，更问舞裙歌扇！　有多少莺愁蝶怨，甚梦里春归不管。杨花也笑人情浅，故故沾衣扑面。





【笺注】


〔但别院句〕秦观 海棠春词：“宿酲未醒宫娥报，道别院笙歌会早。”

〔更问〕岂可问。

〔故故〕频频，亦可作“故意”或“特意”解。





【编年】


疑淳熙十三年（一一八六）。——上词见四卷本甲集。“独坐蔗庵”之南歌子词中有“病笑春先到，闲知懒是真”语，与此词之时令及“病来自是于春懒”等语所述意兴正相合，因附次于此。





念奴娇

和韩南涧载酒见过雪楼观雪





兔园旧赏，怅遗踪，飞鸟千山都绝。缟带银杯江上路，惟有南枝香别。万事新奇，青山一夜，对我头先白。倚岩千树，玉龙飞上琼阙。　莫惜雾鬓云鬟，试教骑鹤，去约尊前月。自与诗翁磨冻砚，看扫幽兰新阕。便拟明年，人间挥汗，留取层冰洁。此君何事，晚来曾为腰折。





【校】


〔题〕四卷本甲集无“韩”字。

〔云鬟〕四卷本作“风鬟”。

〔明年〕四卷本作“□□”。

〔曾为〕四卷本作“还易”。





【笺注】


〔兔园句〕西京杂记卷二：“梁孝王好营宫室苑囿之乐，作曜华之宫，筑兔园，园中有百灵山……雁池……其诸宫观相连延，亘数十里。”谢惠连 雪赋：“岁将暮，时既昏，寒风积，愁云繁。梁王不悦，游于兔园。……俄而微霰零，密雪下。王乃歌北风于卫 诗，咏南山于周 雅。”

〔怅遗踪二句〕柳宗元 江雪诗：“千山鸟飞绝，万径人踪灭。孤舟蓑笠翁，独钓寒江雪。”

〔缟带句〕韩愈 咏雪赠张籍诗：“随车翻缟带，逐马散银杯。”

〔南枝〕谓梅。白孔六帖：“大庾岭上梅，南枝落，北枝开。”

〔青山二句〕刘禹锡 苏州白舍人寄新诗有叹早白无儿之句因以赠之：“雪里高山头白早，海中仙果子生迟。”

〔玉龙句〕蔡絛 西清诗话：“华州狂子张元，天圣间坐累终身，每托兴吟咏，如雪诗：‘战退玉龙三百万，败鳞残甲满空飞。’……怪谲类是。”

〔幽兰新阕〕宋玉 讽赋：“臣尝行至，主人独有一女，置臣兰房之中，臣援琴而鼓之，为幽兰 白雪之曲。”

〔层冰〕楚辞 招魂：“层冰峨峨，飞雪千里。”

〔此君二句〕“此君”指竹。世说新语 任诞篇：“王子猷尝暂寄人空宅住，便令种竹。或问：‘暂住何烦尔？’王啸咏良久，直指竹曰：‘何可一日无此君？’”下句盖谓晚来积雪厚重，压竹使弯曲也。





【编年】


上词不知作于何年。南涧卒于淳熙十四年夏，则此词至晚当作于十三年冬，因附于十三年寿韩词后。





临江仙





小靥人怜都恶瘦，曲眉天与长颦。沉思欢事惜腰身。枕添离别泪，粉落却深匀。　翠袖盈盈浑力薄，玉笙袅袅愁新。夕阳依旧倚窗尘。叶红苔郁碧，深院断无人。





【笺注】


〔恶瘦〕犹云怪瘦或好瘦也。

〔深院句〕李商隐 访人不遇留别馆：“闲倚绣帘吹柳絮，日高深院断无人。”





又





逗晓莺啼声昵昵，掩关高树冥冥。小渠春浪细无声。井床听夜雨，出藓辘轳青。　碧草旋荒金谷路，乌丝重记兰亭。强扶残醉绕云屏。一枝风露湿，花重入疏櫺。





【笺注】


〔金谷〕晋书 石崇传：“崇有别馆在河阳之金谷。”按此处盖指所居之山园，非实指石崇之金谷园也。

〔乌丝句〕陈槱 负暄野录卷下：“兰亭序用鼠须笔书乌丝栏茧纸。”

〔风露湿、花重〕杜甫 春夜喜雨诗：“晓看红湿处，花重锦官城。”





又





春色饶君白发了，不妨倚绿偎红。翠鬟催唤出房栊。垂肩金缕窄，蘸甲宝杯浓。　睡起鸳鸯飞燕子，门前沙暖泥融。画楼人把玉西东。舞低花外月，唱彻柳边风。





【笺注】


〔翠鬟句〕黄庭坚 清人怨戏效徐庾慢体：“秋水无言度，荷花趁意红。主人敬爱客，催唤出房笼。”此诗首二句写女子，亦即词中之“翠鬟”也。

〔蘸甲〕猗觉寮杂记：“酒斟满，捧觞必蘸指甲。牧之云：‘为君蘸甲十分饮。’”

〔睡起二句〕杜甫 绝句：“泥融飞燕子，沙暖睡鸳鸯。”

〔玉西东〕玉东西谓酒杯，以趁韵故，作“玉西东”。

〔舞低二句〕晏几道 鹧鸪天词：“舞低杨柳楼心月，歌尽桃花扇底风。”





又





金谷无烟宫树绿，嫩寒生怕春风。博山微透暖薰笼。小楼春色里，幽梦雨声中。　别浦鲤鱼何日到，锦书封恨重重。海棠花下去年逢。也应随分瘦，忍泪觅残红。





【笺注】


〔宫树绿〕韦应物 送王主簿诗：“禁钟春雨细，宫树野烟和。”元稹 连昌宫词：“初过寒食一百六，店舍无人宫树绿。”

〔博山〕指香炉。西京杂记卷一：“长安巧工丁缓……作九层博山香炉，镂为奇禽怪兽，穷诸灵异。”

〔别浦二句〕古乐府饮马长城窟行：“客从远方来，遗我双鲤鱼。呼童烹鲤鱼，中有尺素书。”

〔随分〕照例或相应之意。

〔觅残红〕王建 宫词：“树头树底觅残红，一片西飞一片东。”





丑奴儿

醉中有歌此诗以劝酒者，聊櫽括之





晚来云淡秋光薄，落日晴天。落日晴天，堂上风斜画烛烟。

从渠去买人间恨，字字都圆。字字都圆，肠断西风十四弦。





【笺注】


〔十四弦〕陆游 剑南诗稿卷十二长歌行：“人归华表三千岁，春入箜篌十四弦。”稼轩亦有太常引词“赋十四弦”（见卷四），词中用“公无渡河”故事，因知十四弦盖即箜篌。





又





寻常中酒扶头后，歌舞支持。歌舞支持，谁把新词唤住伊。

临歧也有旁人笑，笑已争知。笑已争知：明月楼空燕子飞。





【笺注】


〔明月句〕见卷一念奴娇（野棠花落阕）“楼空二句”注。





一剪梅

中秋无月





忆对中秋丹桂丛。花在杯中，月在杯中。今宵楼上一尊同。云湿纱窗，雨湿纱窗。　浑欲乘风问化工。路也难通，信也难通。满堂惟有烛花红。杯且从容，歌且从容。





又





记得同烧此夜香，人在回廊，月在回廊。而今独自睚昏黄，行也思量，坐也思量。　锦字都来三两行，千断人肠，万断人肠。雁儿何处是仙乡？来也恓惶，去也恓惶。





【笺注】


〔锦字句〕晋书 列女传：“窦滔妻苏氏，名蕙，字若兰，善属文。滔 苻坚时为秦州刺史，被徙流沙，苏氏思之，织锦为回文旋图诗以赠滔，宛转循环以读之，词甚凄惋。”“都来”意即“总共”。





【编年】


上词八首，作年均难确考。然以广信书院本次第推知，皆赋闲带湖时期所作，其时间又不容过晚，因汇录于淳熙十三年游鹅湖诸作之前。





江神子

和人韵





梅梅柳柳斗纤秾。乱山中，为谁容？试着春衫，依旧怯东风。何处踏青人未去？呼女伴，认骄骢。　儿家门户几重重。记相逢，画楼东。明日重来，风雨暗残红。可惜行云春不管，裙带褪，鬓云松。





【校】


〔画楼〕四卷本甲集作“画桥”。





【笺注】


〔为谁容〕变用“女为悦己者容”句意。

〔儿家句〕唐 蒋维翰 春女怨：“儿家门户重重闭。”





又

和人韵





剩云残日弄阴晴。晚山明，小溪横。枝上绵蛮，休作断肠声。但是青山山下路，春到处，总堪行。　当年彩笔赋芜城。忆平生，若为情？试把灵槎，归路问君平。花底夜深寒较甚，须拚却，玉山倾。





【校】


〔春到处〕广信书院本作“青到处”，兹从四卷本甲集。

〔试把〕四卷本作“试取”。

〔寒较甚〕四卷本作“寒色重”。





【笺注】


〔绵蛮〕诗 小雅 绵蛮：“绵蛮黄鸟，止于丘隅。”

〔赋芜城〕鲍照有芜城赋。文选五臣注云：“宋 孝武帝时临海王 子瑱镇荆州，明远为其下参军，随至广陵，子瑱叛逆。照见广陵故城荒芜，乃汉 吴王 濞所都，濞亦叛逆，为汉所灭，照以子瑱事同于濞，遂感为此赋以讽之。”

〔试把二句〕博物志：“天河与海通，近世有人居海渚者，年年八月有浮槎去来不失期。人有奇志，立飞阁于槎上，多赍粮，乘槎而去。至一处，有城郭状，屋舍甚严，遥望宫中多织妇，见一丈夫牵牛渚次饮之，此人问此是何处，答曰：‘君还至蜀郡问严君平则知之。’”

〔玉山倾〕世说新语 容止篇：“山公曰：‘嵇叔夜之为人也，岩岩若孤松之独立；其醉也，傀俄若玉山之将崩。’”刘肃 大唐新语卷十：“旧制：京城内，金吾晓暝传呼以戒行者，马周献封章，始置街鼓，俗号冬冬，公私便焉。有道人裴翛然，雅有篇咏，善画，好酒，常戏为渭川歌，词曰：‘遮莫冬冬动，须倾湛湛杯。金吾傥借问，报道玉山颓。’甚为时人所赏。”





又

和人韵





梨花着雨晚来晴。月胧明，泪纵横。绣阁香浓，深锁凤箫声。未必人知春意思，还独自，绕花行。　酒兵昨夜压愁城。太狂生，转关情。写尽胸中，磈磊未全平。却与平章珠玉价，看醉里，锦囊倾。





【校】


〔题〕广信书院本无题，兹从四卷本乙集。

〔月胧〕广信书院本误作“月笼”，兹从四卷本等。





【笺注】


〔凤箫〕见卷一满江红（天与文章阕）“算人人句”注。

〔酒兵句〕南史 陈暄传：“酒犹兵也，兵可千日而不用，不可一日而不备；酒可千日而不饮，不可一饮而不醉。”黄庭坚 行次巫山宋楙宗遣骑送折花厨酝诗：“攻许愁城终不开，青州从事斩关来。”

〔太狂生〕张泌 浣溪沙词：“依稀闻道太狂生。”“生”字为语助词，无义。与“太”字同用，如太憨生、太瘦生等。

〔胸中磈磊〕世说新语 任诞篇：“王孝伯问王大：‘阮籍何如司马相如？’王大曰：‘阮籍胸中垒块，故须酒浇之。’”

〔锦囊〕新唐书 李贺传：“每旦日出，骑弱马，从小奚奴，背古锦囊，遇所得，书投囊中，及暮归，足成之。”





【编年】


上江神子三首，两首见四卷本甲集，第三首不见甲集，但用韵与第二首同，其作平均不得晚于淳熙十四年。因汇录于博山道中诸词之前。





又

博山道中书王氏壁





一川松竹任横斜，有人家，被云遮。雪后疏梅，时见两三花。比着桃源溪上路，风景好，不争多。　旗亭有酒径须赊，晚寒些，怎禁他。醉里匆匆，归骑自随车。白发苍颜吾老矣，只此地，是生涯。





【校】


〔不争多〕广信书院本作“不争些”。

〔晚寒些〕广信书院本作“晚寒咱”。兹俱从四卷本甲集。





【笺注】


〔博山〕舆地纪胜江南东路信州：“博山在永丰西二十里，古名通元峰，以形似庐山 香炉峰，故改今名。”

〔一川〕即“一片”或“满地”。

〔有人家二句〕杜牧 山行诗：“白云生处有人家。”

〔桃源〕陶渊明 桃花源记：“晋太元中，武陵人捕鱼为业，缘溪行，忽逢桃花林，夹岸数百步，中无杂树，芳草鲜美，落英缤纷。”按：稼轩有送元济之归豫章之江神子词，自注：“桃源乃王氏酒垆，与济之作别处。”

〔不争多〕即差不多。广信书院本作“不争些”，即“不差些”意。

〔归骑句〕韩愈 嘲少年诗：“只知闲信马，不觉误随车。”





丑奴儿

书博山道中壁





烟芜露麦荒池柳，洗雨烘晴。洗雨烘晴，一样春风几样青。

提壶脱袴催归去，万恨千情。万恨千情，各自无聊各自鸣。





【校】


〔调〕四卷本甲集作“采桑子”。

〔烟芜〕四卷本作“烟迷”。

〔露麦〕广信书院本作“露夌”，兹从四卷本。





【笺注】


〔烘晴〕宋璟 梅花赋：“爱日烘晴，桂蟾冻夜，又如神人，来自姑射。”

〔提壶、脱袴、催归〕俱鸟名，以其鸣声而得名者也。





又

书博山道中壁





少年不识愁滋味，爱上层楼。爱上层楼，为赋新词强说愁。

而今识尽愁滋味，欲说还休。欲说还休，却道“天凉好个秋”！





【校】


〔题〕广信书院本无，兹从四卷本丙集。





【笺注】


〔少年句〕陈慥 无愁可解词：“光景百年，看便一世，生来不识愁味。”

〔欲说还休〕李清照 凤凰台上忆吹箫词：“生怕闲愁暗恨，多少事欲说还休。”





又





此生自断天休问，独倚危楼。独倚危楼，不信人间别有愁。

君来正是眠时节，君且归休。君且归休，说与西风一任秋。





【笺注】


〔此生句〕杜甫 曲江三章：“自断此生休问天，杜曲幸有桑麻田。”

〔君来二句〕宋书 陶潜传：“贵贱造之者，有酒辄设，潜若先醉，便语客：‘我醉欲眠卿可去。’”





丑奴儿近

博山道中效李易安体





千峰云起，骤雨一霎儿价。更远树斜阳，风景怎生图画！青旗卖酒，山那畔别有人家。只消山水光中，无事过这一夏。　午醉醒时，松窗竹户，万千潇洒。野鸟飞来，又是一般闲暇。却怪白鸥，觑着人欲下未下。旧盟都在，新来莫是，别有说话？





【校】


〔调〕四卷本甲集脱“近”字。

〔一霎儿〕四卷本作“一霎时”。

〔人家〕四卷本作“人间”。

〔这一夏〕王诏校刊本及六十家词本作“者一霎”，四印斋本作“者一夏”。

〔又是一般〕自“般”字以下，王诏校刊本及六十家词本全脱。





【笺注】


〔李易安〕李清照号易安居士，北宋末南宋初人。礼部郎济南 李格非之女，建康帅赵明诚之妻。南渡后不久赵即病故。清照工诗文，尤以词擅名。其所作词，善于将寻常习用语言，随手拈来，度入音律，炼句精巧，意境清新，卓然为宋代一大家。所著李易安集十二卷已佚，现仅后人所辑之漱玉词一卷行世。

〔旧盟〕稼轩于退归带湖新居之初，有“盟鸥”之水调歌头一阕。





清平乐

博山道中即事





柳边飞鞚，露湿征衣重。宿鹭窥沙孤影动，应有鱼虾入梦。

一川明月疏星，浣纱人影娉婷。笑背行人归去，门前稚子啼声。





【校】


〔露湿〕王诏校刊本及四印斋本作“雾湿”。

〔窥沙孤影〕四卷本甲集作“惊窥沙影”。

〔明月〕四卷本作“淡月”。

〔浣纱〕广信书院本、王诏校刊本及四卷本作“浣沙”。兹从四印斋本。





【笺注】


〔鞚〕马勒。





又

独宿博山王氏庵





绕床饥鼠，蝙蝠翻灯舞。屋上松风吹急雨，破纸窗间自语。

平生塞北江南，归来华发苍颜。布被秋宵梦觉，眼前万里江山。





【笺注】


〔塞北〕稼轩于南归前，曾两随计吏北抵燕山，见进美芹十论札子，此当为稼轩足迹所至最北之地，亦即此处所指之塞北。





鹧鸪天

博山寺作





不向长安路上行，却教山寺厌逢迎。味无味处求吾乐，材不材间过此生。　宁作我，岂其卿。人间走遍却归耕。一松一竹真朋友，山鸟山花好弟兄。





【笺注】


〔博山寺〕广丰县志：“博山寺在邑西南崇善乡，本名能仁寺，五代时天台韶国师开山，有绣佛罗汉留传寺中。宋绍兴间悟本禅师奉诏开堂，辛稼轩为记。”嘉靖 永丰县志卷四人物：“辛幼安名弃疾，其先历城人，后家铅山，往来于永丰 博山寺，旧有辛稼轩读书堂。”

〔味无味〕老子：“为无为，事无事，味无味。”

〔材不材间〕庄子 山木篇：“明日弟子问于庄子曰：‘昨日山中之木以不材得终其天年，今主人之雁以不材死，先生将何处？’庄子笑曰：‘周将处乎材与不材之间。’”

〔宁作我〕世说新语 品藻篇：“桓公少与殷侯齐名，常有竞心。桓问殷：‘卿何如我？’殷云：‘我与我周旋久，宁作我。’”

〔岂其卿〕扬雄 法言 问神卷第五：“或曰：‘君子病没世而无名，盍势诸名卿，可几也。’曰：‘君子德名为几，梁、齐、赵、楚之君，非不富且贵也，恶乎成名？谷口郑子真不屈其志而耕乎岩石之下，名震于京师。岂其卿，岂其卿。’”

〔人间句〕苏轼 江城子词：“梦中了了醉中醒，只渊明，是前生。走遍人间，依旧却躬耕。”

〔一松句〕元结丐论：“古人乡无君子，则与云山为友；里无君子，则与松竹为友；座无君子，则与琴酒为友。”

〔山鸟句〕杜甫 岳麓山道林二寺行：“一重一掩吾肺腑，山鸟山花共友于。”





点绛唇

留博山寺，闻光风主人微恙而归，时春涨断桥





隐隐轻雷，雨声不受春回护。落梅如许，吹尽墙边去。春水无情，碍断溪南路。凭谁诉？寄声传语，没个人知处。





【笺注】


〔光风主人〕未详。





又





身后虚名，古来不换生前醉。青鞋自喜，不踏长安市。竹外僧归，路指霜钟寺。孤鸿起，丹青手里，剪破松江水。





【校】


〔虚名〕四卷本丁集作“功名”。





【笺注】


〔身后二句〕见本卷水龙吟（玉皇殿阁微凉阕）“我评二句”注。

〔霜钟寺〕张继 枫桥夜泊诗：“月落乌啼霜满天，江枫渔火对愁眠。姑苏城外寒山寺，夜半钟声到客船。”

〔丹青二句〕杜甫 题王宰画山水图歌：“安得并州快剪刀，剪取吴淞半江水。”





念奴娇

赋雨岩，效朱希真体





近来何处，有吾愁，何处还知吾乐。一点凄凉千古意，独倚西风寥廓。并竹寻泉，和云种树，唤做真闲客。此心闲处，未应长借丘壑。　休说往事皆非，而今云是，且把清尊酌。醉里不知谁是我，非月非云非鹤。露冷松梢，风高桂子，醉了还醒却。北窗高卧，莫教啼鸟惊著。





【校】


〔题〕四卷本甲集无“效朱希真体”五字。

〔寥廓〕广信书院本作“寥阔”，兹从四卷本。

〔并竹〕王诏校刊本及四印斋本作“剪竹”。

〔闲客〕广信书院本作“闲个”，兹从四卷本。

〔未应〕四卷本作“不应”。

〔露冷松梢〕四卷本作“露冷风高”。

〔风高桂子〕四卷本作“松梢桂子”。





【笺注】


〔雨岩〕涧泉集卷十二有诗题为“朱卿入雨岩，本约同游，一诗呈之”。诗云：“雨岩只在博山隈，往往能令俗驾回。挈杖失从贤者去，住庵应喜谪仙来。中林卧壑先藏野，盘石鸣泉上有梅。早夕金华 鹿田寺，斯游重省又遐哉。”舆地纪胜 江南东路 信州：“博山在永丰县西二十里。……唐 德韶禅师建刹其中，寺后有卓锡泉。”

〔朱希真〕宋史 文苑传：“朱敦儒字希真，河南人。……志行高洁，虽为布衣而有朝野之望。……素工诗及乐府，婉丽清畅。”花庵词选：“朱希真名敦儒，博物洽闻，东都名士。南渡初以词章擅名。天资旷远，有神仙风致。”按：朱希真有樵歌三卷行于世。

〔休说二句〕陶渊明 归去来辞：“实迷途其未远，觉今是而昨非。”

〔北窗句〕陶渊明 与子俨等疏：“常言五六月中，北窗下卧，遇凉风暂至，自谓是羲皇上人。”





水龙吟

题雨岩。岩类今所画观音补陀。岩中有泉飞出，如风雨声





补陀大士虚空，翠岩谁记飞来处？蜂房万点，似穿如碍，玲珑窗户。石髓千年，已垂未落，嶙峋冰柱。有怒涛声远，落花香在，人疑是，桃源路。　又说春雷鼻息，是卧龙弯环如许。不然应是：洞庭张乐，湘灵来去。我意长松，倒生阴壑，细吟风雨。竟茫茫未晓，只应白发，是开山祖。





【校】


〔补陀〕王诏校刊本及四印斋本俱作“普陀”。





【笺注】


〔观音补陀、补陀大士〕观音即观世音之略称，自唐初避李世民讳，故省去“世”字，菩萨名，亦称观自在菩萨。法华经：“苦恼从生，一心称名，菩萨即时观其音声，皆得解脱，以是名观世音。”“补陀”者，华严经谓有补陀洛伽山，且谓系善财童子第二十八参观音菩萨说法处。稼轩此词题中所称之“观音补陀”及首句所称之“补陀大士”，当均指观音菩萨而言。稼轩另有赋石中观音像之玉楼春（琵琶亭畔多芳草阕）一首，其中亦有“补陀大士神通妙”句。盖南宋学人多误以补陀大士为观音菩萨之另一称号也。

〔蜂房三句〕黄庭坚 题落星寺诗：“蜂房各自开户牗。”

〔桃源路〕参本卷江神子（一川松竹任横斜阕）“桃源”注。

〔春雷鼻息〕韩愈 石鼎联句诗序：“道士倚墙，鼻息如雷鸣。”元稹 八骏图诗：“鼻息吼春雷，蹄声裂寒瓦。”

〔洞庭张乐〕庄子 天运篇：“北门成问于黄帝曰：‘帝张咸池之乐于洞庭之野，吾始闻之惧，复闻之怠，卒闻之而惑。荡荡默默，乃不自得。’帝曰：‘汝殆其然哉。吾奏之以人，征之以天，行之以礼义，建之以太清。’”

〔湘灵〕楚辞 远游：“使湘灵鼓瑟兮，令海若舞冯夷。”

〔开山祖〕释氏多择名山，建立寺观。其始创基业者，谓之开山祖师。后来对于凡首创一宗一派者均以是称之。





山鬼谣

雨岩有石，状怪甚，取离骚 九歌，名曰山鬼，因赋摸鱼儿，改今名





问何年此山来此？西风落日无语。看君似是羲皇上，直作太初名汝。溪上路，算只有红尘不到今犹古。一杯谁举？笑我醉呼君，崔嵬未起，山鸟覆杯去。　须记取：昨夜龙湫风雨。门前石浪掀舞。四更山鬼吹灯啸，惊倒世间儿女。依约处，还问我：清游杖屦公良苦。神交心许。待万里携君，鞭笞鸾凤，诵我远游赋。石浪，庵外巨石也，长三十余丈。





【校】


〔调〕广信书院本作“摸鱼儿”，兹从四卷本甲集。

〔题〕广信书院本“状怪甚”作“状甚怪”，“改今名”作“改名山鬼谣”，兹均从四卷本。

〔注〕“远游赋”下注文，四卷本无。





【笺注】


〔四更句〕杜甫 移居公安山馆诗：“山鬼吹灯灭，厨人语夜阑。”

〔鞭笞句〕见本卷水调歌头（上界足官府阕）“上界句”注。

〔远游赋〕远游，楚辞篇名。





生查子

独游雨岩





溪边照影行，天在清溪底。天上有行云，人在行云里。高歌谁和余？空谷清音起。非鬼亦非仙，一曲桃花水。





【校】


〔题〕四卷本乙集无“独”字。





【笺注】


〔非鬼句〕苏轼 夜泛西湖五绝句：“湖光非鬼亦非仙，风恬浪静光满川。”

〔桃花水〕水衡记：“黄河二月三月水，名桃花水。”





蝶恋花

月下醉书雨岩石浪





九畹芳菲兰佩好。空谷无人，自怨蛾眉巧。宝瑟泠泠千古调，朱丝弦断知音少。　冉冉年华吾自老。水满汀洲，何处寻芳草？唤起湘累歌未了。石龙舞罢松风晓。





【校】


〔题〕“雨岩”四卷本甲集误作“两岩”。





【笺注】


〔九畹〕离骚：“余既滋兰之九畹兮，又树蕙之百亩。”

〔兰佩〕离骚：“扈江离与辟芷兮，纫秋兰以为佩。”

〔空谷〕杜甫 佳人诗：“绝代有佳人，幽居在空谷。”

〔自怨句〕离骚：“众女嫉余之娥眉兮，谣诼谓余以善淫。”

〔朱丝句〕杜甫 寄岳州贾司马六丈巴州严八使君两阁老诗：“朱丝有断弦。”岳飞 小重山词：“欲将心事付瑶琴，知音少，弦断有谁听。”

〔冉冉句〕离骚：“老冉冉其将至兮，恐修名之不立。”

〔湘累〕扬雄 反离骚：“钦吊楚之湘累。”注：“诸不以罪死曰累。屈原赴湘死，故曰湘累。”





又

用前韵，送人行





意态憨生元自好。学画鸦儿，旧日偏他巧。蜂蝶不禁花引调，西园人去春风少。　春已无情秋又老。谁管闲愁，千里青青草。今夜倩簪黄菊了。断肠明日霜天晓。





【校】


〔题〕四卷本乙集作“送行人”。

〔明日〕四卷本作“明月”。





【笺注】


〔意态三句〕隋遗录：“炀帝幸江都，洛阳人献合蒂迎辇花，帝令御车女袁宝儿持之，号曰司花女。时召虞世南草征辽指挥德音敕于帝侧，宝儿注视久之，帝谓世南曰：‘昔传飞燕可掌上舞，朕常谓儒生饰于文字，岂人能若是乎？及今得宝儿，方昭前事。然多憨态。今注目于卿，卿才人，可便嘲之。’世南应诏为绝句曰：‘学画鸦黄半未成，垂肩嚲袖太憨生。缘憨却得君王惜，长把花枝傍辇行。’”苏轼 浣溪沙席上赠楚守田待问小鬟：“学画鸦儿正妙年。”又，“憨生”之“生”字为语助词。

〔不禁〕不耐。

〔千里句〕后汉书 五行志：“献帝践阼之初，京师童谣曰：‘千里草，何青青。十日卜，不得生。’”按：“千里草”为董，“十日卜”为卓。疑稼轩此词，为送董姓侍者而赋也。





定风波

用药名招婺源 马荀仲游雨岩。马善医





山路风来草木香。雨余凉意到胡床。泉石膏肓吾已甚，多病，隄防风月费篇章。　孤负寻常山简醉，独自，故应知子草玄忙。湖海早知身汗漫，谁伴？只甘松竹共凄凉。





【校】


〔题〕四卷本乙集无“婺源”二字。





【笺注】


〔药名〕词中嵌有木香、雨余凉（禹余粮）、石膏、防风、常山、知（栀）子、海早（藻）、甘松等药名。

〔马荀仲〕事历未详。

〔泉石句〕新唐书 田游岩传：“入箕山，居许由祠旁，自号由东邻。高宗幸嵩山，亲至其门，游岩野服出拜，帝谓曰：‘先生比佳否？’对曰：‘臣所谓泉石膏肓，烟霞痼疾者。’”

〔山简醉〕世说新语 任诞篇：“山季伦为荆州，时出酣畅，人为之歌曰：‘山公时一醉，径造高阳池。日暮倒载归，酩酊无所知。复能乘骏马，倒著白接䍠。举手问葛彊，何如并州儿。’高阳池在襄阳，彊是其爱将，并州人也。”季伦，晋 山简字。

〔故应知〕苏轼 张先生诗：“熟视空堂竟不言，故应知我未天全。”

〔身汗漫〕见本卷满江红（瘴雨蛮烟阕）“腾汗漫”注。





又

再和前韵，药名





仄月高寒水石乡。倚空青碧对禅房。白发自怜心似铁，风月，使君子细与平章。　平昔生涯笻竹杖，来往，却惭沙鸟笑人忙。便好剩留黄绢句，谁赋，银钩小草晚天凉。





【校】


〔题〕广信书院本无“再和前韵”四字，兹从四卷本乙集。

〔禅房〕四卷本作“禅床”。

〔使君〕广信书院本作“史君”，兹从四卷本。

〔平昔〕四卷本作“已判”。





【笺注】


〔药名〕词中嵌有寒水石、空青、发自（法子，即半夏）、怜（莲）心、使君子、笻（邛）竹、惭沙（蚕砂）、留（硫）黄、小草（即远志）等药名。

〔使君句〕王安石和微之药名劝酒诗：“史君子细看流光。”

〔剩留〕即多留。

〔黄绢句〕世说新语 捷悟篇：“魏武尝过曹娥碑下，杨修从，碑背上见题作‘黄绢幼妇，外孙虀臼’八字，魏武谓修曰：‘解不？’答曰：‘解。’魏武曰：‘卿未可言，待我思之。’行三十里，魏武乃曰：‘吾已得。’令修别记所知，修曰：‘黄绢，色丝也；于字为绝。幼妇，少女也；于字为妙。外孙，女子也；于字为好。虀臼，受辛也；于字为辞。所谓绝妙好辞也。’”

〔银钩〕见本卷蝶恋花（何物能令公怒喜阕）“银钩”注。





【编年】


上起江神子（梅梅柳柳斗纤秾阕），迄定风波（仄月高寒水石乡阕），共词二十一首，当非一时所作，唯其中有数首见于四卷本甲集，则是淳熙十五年（一一八八）以前之作为多。以其多与博山寺及雨岩有关，姑汇录于此。





满江红

游南岩，和范廓之韵





笑拍洪崖，问“千丈翠岩谁削？”依旧是西风白鸟，北村南郭。似整复斜僧屋乱，欲吞还吐林烟薄。觉人间万事到秋来，都摇落。

呼斗酒，同君酌。更小隐，寻幽约。且丁宁休负，北山猿鹤。有鹿从渠求鹿梦，非鱼定未知鱼乐？正仰看飞鸟却譍人，回头错。





【校】


〔范廓之〕广信书院本作“范先之”，兹从四卷本甲集。

〔白鸟〕四卷本作“白马”。





【笺注】


〔南岩〕上饶县志 山川志：“南岩一名卢家岩，在县治西南十里，朱子读书处。谺然空嵌，可容数百人。岩下朱子祠及僧舍十数楹，不假瓦覆，虽大雨无檐漏声。有文公祠、大义石、一滴泉、千人室、五级峰、百丈壁、开鉴塘、濯缨井八景。历代名人多题咏焉。”明 龚斅 次韵吴自修游南岩诗：“溪南十里南岩寺，老柏经年泣象龙。林屋山光春皎皎，石阑云影午重重。胜游佳客身亲到，惠寄新诗手自封。南渡老臣遗墨在，想因忠愤久填胸。”

〔范廓之〕广信书院本“廓之”均作“先之”，盖为避宋宁宗之嫌名而改者。按：廓之当即编次稼轩词甲集 之范 开，为范祖禹后裔。参年谱淳熙九年记事。

〔笑拍洪崖〕神仙传：“卫叔卿归华山，汉武帝令叔卿子度求之，见其父与数人博，度问曰：‘向与博者为谁？’叔卿曰：‘是洪崖先生、王子晋、薛容也。’”郭璞 游仙诗：“左挹浮丘袖，右拍洪崖肩。”

〔似整复斜〕杜牧 台城曲：“整整复斜斜，隋旂簇晚沙。”

〔觉人间二句〕楚辞 九辩：“悲哉秋之为气也，萧瑟兮草木摇落而变衰。”

〔小隐〕王康琚 反招隐诗：“小隐隐陵薮，大隐隐朝市。”

〔北山猿鹤〕见卷一沁园春（三径初成阕）“鹤怨句”注。

〔有鹿句〕见本卷水调歌头（千古老蟾口阕）“蕉鹿梦”注。

〔非鱼句〕庄子 秋水篇：“庄子与惠子游于濠梁之上，庄子曰：‘鯈鱼出游从容，是鱼之乐也。’惠子曰：‘子非鱼，安知鱼之乐！’庄子曰：‘子非我，安知我不知鱼之乐？’”

〔正仰看二句〕杜甫 漫成之二：“江皋已仲春，花下复清晨。仰面贪看鸟，回头错应人。”





又

和廓之雪





天上飞琼，毕竟向人间情薄。还又跨玉龙归去，万花摇落。云破林梢添远岫，月临屋角分层阁。记少年骏马走韩卢，掀东郭。

吟冻雁，嘲饥鹊。人已老，欢犹昨。对琼瑶满地，与君酬酢。最爱霏霏迷远近，却收扰扰还寥廓。待羔儿酒罢又烹茶，扬州鹤。





【校】


〔题〕广信书院本作“和范先之雪”，兹从四卷本甲集。

〔月临〕广信书院本作“月明”，兹从四卷本。

〔寥廓〕广信书院本作“空阔”，盖因避宋宁宗嫌名而改，兹从四卷本。





【笺注】


〔飞琼〕汉武内传：“王母乃命侍女许飞琼鼓震灵之簧。”按：此处之飞琼，盖亦兼指降雪事。

〔玉龙〕见本卷念奴娇（兔园旧赏阕）“玉龙句”注。

〔韩卢、东郭〕战国策 齐策三：“韩子卢者，天下之疾犬也；东郭逡者，海内之狡兔也。韩子卢逐东郭逡，环山者三，腾山者五，兔极于前，犬废于后，犬兔俱罢，各死其处。田父见之，无劳勌之苦而擅其功。”

〔琼瑶〕韩愈 酬王二十舍人雪中见寄诗：“今朝踏作琼瑶迹。”

〔羔儿酒〕本草纲目载宋宣和年化成殿羊羔酒真方，用糯米肥羊肉等与曲同酿，十日熟。余见本卷鹧鸪天（莫上扁舟访剡溪阕）“浅斟句”注。

〔扬州鹤〕殷芸小说：“有客相从，各言所志：或愿为扬州刺史，或愿多赀财，或愿骑鹤上升，其一人曰：‘腰缠十万贯，骑鹤上扬州，欲兼三者。’”苏轼 於潜僧绿筠轩诗：“若对此君仍大嚼，世间那有扬州鹤。”





念奴娇

赋白牡丹，和范廓之韵





对花何似？似吴宫初教，翠围红阵。欲笑还愁羞不语，惟有倾城娇韵。翠盖风流，牙签名字，旧赏那堪省。天香染露，晓来衣润谁整？　最爱弄玉团酥，就中一朵，曾入扬州咏。华屋金盘人未醒，燕子飞来春尽。最忆当年，沉香亭北，无限春风恨。醉中休问，夜深花睡香冷。





【校】


〔题〕“范廓之”广信书院本作“范先之”，兹从四卷本甲集。





【笺注】


〔似吴宫二句〕史记 孙子列传：“孙子武者，齐人也。以兵法见于吴王阖庐……阖庐曰：‘可试以妇人乎？’曰：‘可。’于是许之。出宫中美女，得百八十人，孙子分为二队，以王之宠姬二人各为队长，皆令持戟。……妇人左右前后跪起，皆中规矩绳墨，无敢出声。”

〔天香二句〕唐 李正封 牡丹诗：“国色朝酣酒，天香夜染衣。”

〔弄玉团酥〕玉、酥当均形容白色，弄玉、团酥当均为形容白牡丹之色泽。〔一朵、扬州咏〕云溪友议卷中辞雍氏条：“崔涯者吴 楚之狂生也，与张祜齐名。每题一诗于倡肆，无不诵之于衢路。誉之则车马继来，毁之则杯盘失错。……又嘲李端端：‘黄昏不语不知行，鼻似烟囱耳似铛。……’端端得此诗，忧心如病。使院饮回，遥见二子，再拜兢灼，伏望哀之。又重赠一绝句粉饰之，于是大贾居豪竞臻其户。赠诗曰：‘觅得黄骝被绣鞍，善和坊里取端端。扬州近日浑成诧，一朵能行白牡丹。’”

〔华屋金盘〕苏轼 咏定惠院东土山海棠诗：“自然富贵出天姿，不待金盘荐华屋。”

〔沉香亭二句〕松窗杂录：“开元中，禁中初重木芍药，即今牡丹也。得四本：红、紫、浅红、通白者，上因移植于兴庆池东沉香亭前。会花方繁开，上乘月夜，召太真妃，以步辇从。……命李龟年持金花笺宜赐翰林学士李白，进清平调词三章。”清平调三首有云：“解释春风无限恨，沉香亭北倚阑干。”

〔夜深花睡〕苏轼 海棠诗：“只恐夜深花睡去，高烧银烛照红妆。”





乌夜啼

山行，约范廓之不至





江头醉倒山公。月明中。记得昨宵归路笑儿童。　溪欲转，山已断，两三松。一段可怜风月欠诗翁。





【校】


〔题〕“范廓之”广信书院本作“范先之”，兹从四卷本甲集。





【笺注】


〔江头句〕见本卷定风波（山路风来草木香阕）“山简醉”注。





又

廓之见和，复用前韵





人言我不如公。酒杯中。更把平生湖海问儿童。　千尺蔓，云叶乱，系长松一。却笑身缠绕似衰翁。





【校】


〔题〕广信书院本“廓之”作“先之”，“用前韵”作“用韵”，兹从四卷本甲集。

〔酒杯中〕四卷本作“酒频中”。

〔问〕广信书院本误作“间”，兹从四卷本等。





【笺注】


〔人言句〕世说新语 方正篇：“王述转尚书令，事行便拜。文度曰：‘故应让杜许。’蓝田云：‘汝谓我堪此不？’文度曰：‘何为不堪？但克让自是美事，恐不可阙。’蓝田慨然曰：‘既云堪，何为复让！人言汝胜我，定不如我。’”

〔平生湖海〕用“陈元龙湖海之士，豪气不除”语，见卷一水龙吟（楚天千里清秋阕）“求田三句”注。





定风波

大醉归自葛园，家人有痛饮之戒，故书于壁





昨夜山公倒载归，儿童应笑醉如泥。试与扶头浑未醒，休问，梦魂犹在葛家溪。　欲觅醉乡今古路，知处：温柔东畔白云西。起向绿窗高处看，题遍；刘伶元自有贤妻。





【校】


〔题〕四卷本乙集作“大醉自诸葛溪亭归，窗间有题字令戒饮者，醉中戏作”。

〔山公〕广信书院本作“山翁”，兹从四卷本。

〔欲觅句〕四卷本作“千古醉乡来往路”。





【笺注】


〔葛园、葛家溪〕太平寰宇记 江南西道 信州：“葛溪水出上饶县 灵山，过当县李诚乡，在〔弋阳〕县西二里。昔欧冶子居其侧，以此水淬剑，又有葛仙冢焉，因曰葛水。”葛园不详。

〔昨夜二句〕李白 襄阳歌：“襄阳小儿齐拍手，拦街争唱白铜鞮。傍人借问笑何事，笑杀山公醉如泥。”余见本卷定风波（山路风来草木香阕）“山简醉”注。

〔醉乡〕唐王绩有醉乡记。

〔温柔句〕飞燕外传：“后德嬺计，是夜进合德，帝大悦，以辅属体，无所不靡，谓为温柔乡。谓嬺曰：‘吾老是乡矣，不能效武皇帝求白云乡也。’”

〔刘伶句〕世说新语 任诞篇：“刘伶病酒，渴甚，从妇求酒，妇捐酒毁器，涕泣谏曰：‘君饮太过，非摄生之道，必宜断之。’伶曰：‘甚善。我不能自禁，唯当祝鬼神，自誓断之耳，便可具酒肉。’妇曰：‘敬闻命。’……伶跪而祝曰：‘天生刘伶，以酒为名。一饮一斛，五斗解酲。妇人之言，慎不可听。’”





鹧鸪天

送廓之秋试





白苎新袍入嫩凉，春蚕食叶响回廊。禹门已准桃花浪，月殿先收桂子香。　鹏北海，凤朝阳，又携书剑路茫茫。明年此日青云上，却笑人间举子忙。





【校】


〔题〕广信书院本“廓之”作“范先之”，兹从四卷本乙集。

〔白苎〕四卷本作“白纻”。

〔新袍〕广信书院本作“千袍”，兹从四卷本。

〔青云上〕四卷本作“青云去”。





【笺注】


〔白苎新袍〕王直方诗话：“梅圣俞在礼部考校时和欧公 春雪诗云：‘有梦皆蝴蝶，逢袍只纻麻。’”按：宋代举子均著纻麻袍。

〔春蚕句〕欧阳修 礼部贡院阅进士就试诗：“无哗战士衔枚勇，下笔春蚕食叶声。”

〔禹门句〕龙门为禹治洪水时所凿，故亦称禹门。三秦记：“河津一名龙门，桃花浪起，江海鱼集龙门下，跃而上之，跃过者化龙，否则点额暴腮。”

〔月殿句〕宋制，各州郡漕试解试均于八月举行，正桂子飘香时节。

〔鹏北海〕庄子 逍遥游：“北冥有鱼，其名为鲲……化而为鸟，其名为鹏。”注：“北冥一作北溟，北海也。”

〔凤朝阳〕诗 大雅 卷阿：“凤凰鸣矣，于彼高冈；梧桐生矣，于彼朝阳。”

〔又携书剑〕许浑 留别裴秀才诗：“更携书剑客天涯。”

〔青云上〕史记 范雎传：“须贾顿首言死罪，曰：‘贾不意君能自致于青云之上。’”

〔举子忙〕南部新书乙：“长安举子自六月已后落第者不出京，谓之过夏。……七月后投献新课，并于诸州府拔解，人为语曰：‘槐花黄，举子忙。’”





又

鹅湖寺道中





一榻清风殿影凉，涓涓流水响回廊。千章云木钩辀叫，十里溪风䅉香。　冲急雨，趁斜阳，山园细路转微茫。倦途却被行人笑：只为林泉有底忙！





【校】


〔题〕广信书院本无“寺”字，兹从四卷本甲集。

〔响〕四卷本作“向”。





【笺注】


〔鹅湖寺〕铅山县志：“鹅湖山在县东北，周回四十余里。其影入于县南西湖。诸峰联络，若狮象犀猊，最高者峰顶三峰挺秀。鄱阳记云：‘山上有湖多生荷，故名荷湖。’东晋人龚氏居山蓄鹅，其双鹅育子数百，羽翮成乃去，更名鹅湖。唐 大历中大义智孚禅师植锡山中，双鹅复还。山麓有仁寿院，禅师所建，今名鹅湖寺。”喻良能 香山集鹅湖寺诗：“长松夹道摇苍烟，十里绝如灵隐前。不见素鹅青嶂里，空余碧水白云边。氛埃斗脱三千界，潇洒疑通十九泉。五月人间正炎热，清凉一觉北窗眠。”按：此诗与本词所述鹅湖寺风物可相印证，故备录之。

〔一榻清风〕苏轼 佛日山荣长老方丈五绝：“食罢茶瓯未要深，清风一榻抵千金。”

〔千章句〕欧阳修 归田录卷二：“处士林逋，居于杭州 西湖之孤山。逋工笔画，善为诗。如‘草泥行郭索，云木叫钩辀’，颇为士大夫所称。”（按和靖集中不见此二句。）遁斋闲览：“钩辀格磔，谓鹧鸪声也。”本草：“鹧鸪生江南，形似母鸡，鸣云钩辀格磔。”

〔䅉〕杜牧郡斋独酌诗：“䅉稻名百顷稻，西风吹半黄。”

〔有底忙〕苏轼 大风留金山两日诗：“细思城市有底忙，却笑蛟龙为谁怒。”

“底”为如许意。





【编年】


淳熙十三年丙午（一一八六）。——上同韵鹧鸪天二首，次阕既收入甲集，知均作于淳熙十五年前。查宋代科举，例以子午卯酉为解试年分，辰戌丑未为省试年分，据知此二词非淳熙十年癸卯所作，定即十三年丙午之作。范廓之于九年方来从游，距十年解试之期过近，其与试当在次举，因推定二词之作年如上。其余凡与范氏有关并收入甲集之作，均汇录于此二首之前。定风波起二句，与前首乌夜啼起二句语意全同，当亦此时期之作，故并录之。





又

游鹅湖，醉书酒家壁





春入平原荠菜花，新耕雨后落群鸦。多情白发春无奈，晚日青帘酒易赊。　闲意态，细生涯，牛栏西畔有桑麻。青裙缟袂谁家女，去趁蚕生看外家。





【校】


〔题〕广信书院本作“春日即事题毛村酒垆”，兹从四卷本乙集。花庵词选作“春日即事”。

〔春入〕广信书院本作“春日”，兹从四卷本及花庵词选。





【笺注】


〔青裙句〕苏轼於潜女诗：“青裙缟袂於潜女，两足如霜不穿屦。”





又

鹅湖归，病起作





翠木千寻上薜萝，东湖经雨又增波。只因买得青山好，却恨归来白发多。　明画烛，洗金荷，主人起舞客齐歌。醉中只恨欢娱少，无奈明朝酒醒何！





【校】


〔题〕广信书院本无题，兹从四卷本甲集。

〔翠木〕四卷本作“翠竹”。

〔无奈句〕四卷本作“明日醒时奈病何”。





【笺注】


〔东湖〕豫章有东湖，已见“离豫章别司马汉章”之鹧鸪天笺注。此词题为“鹅湖归，病起作”，与豫章全不相涉，似不应再道及该处风物，则此东湖当即指带湖而言。





又

鹅湖归，病起作





枕簟溪堂冷欲秋，断云依水晚来收。红莲相倚浑如醉，白鸟无言定自愁。　书咄咄，且休休，一丘一壑也风流。不知筋力衰多少，但觉新来懒上楼。





【校】


〔题〕花庵词选题作“秋意”。

〔如醉〕花庵词选作“如怨”。





【笺注】


〔书咄咄二句〕世说新语 黜免篇：“殷中军（浩）被废，在信安，终日恒书空作字。扬州吏民寻义逐之，窃视，唯作‘咄咄怪事’四字而已。”新唐书 卓行传：“司空图字表圣。……本居中条山 王官谷，有先人田，遂隐不出。作亭观素室……名亭曰休休，作文以见志，曰：‘休，美也。既休而美具。故量才，一宜休，揣分，二宜休，耄而瞆，三宜休。又，少也堕，长也率，老也迂，三者非济时用，则又宜休。’因自目为耐辱居士，其言诡激不常，以免当时祸灾云。”又，旧唐书 司空图传引图所作耐辱居士歌曰：“咄咄！休休休！莫莫莫！伎俩虽多性情恶，赖是长教闲处着。”

〔一丘句〕世说新语 品藻篇：“明帝问谢鲲：‘君自谓何如庾亮？’答曰：‘端委庙堂，使百僚准则，臣不如亮；一丘一壑，自谓过之。’”又巧艺篇：“顾长康画谢幼舆在岩石里，人问其所以，顾曰：‘谢云一丘一壑自谓过之，此子宜置丘壑中。’”

〔不知二句〕刘禹锡 秋日书怀寄白宾客诗：“兴情逢酒在，筋力上楼知。”俞文豹 吹剑录：“古今诗人，间见层出，极有佳句，无人收拾，尽成遗珠。……陈秋塘诗：‘不知筋力衰多少，但觉新来懒上楼。’……”今按：陈秋塘名善，字敬甫，号秋塘，里籍不详。张端义 贵耳集卷上，谓秋塘著有“雪篷夜话三卷，淳熙间一豪士。……上李季章（按即李壁）启云：‘父子太史公，提千古文章之印……’送辅汉卿（按即朱熹门人辅广）过考亭诗云：‘闻说平生辅汉卿，武夷山下啜残羹。’”据知秋塘虽淳熙间已以豪士知名，而行辈则稍晚于稼轩。（另有著扪虱新话之陈善，字子兼，福州罗源人，卒于乾道年间，与秋塘非同一人。四库扪扪虱新话提要误二陈善为一人。）俞氏所记，仅摘录其二句而未录全诗，秋塘诗集又不传，其何以与稼轩词句全同，颇不可解。但稼轩此词见稼轩词甲集，淳熙末已刊布，断无钞袭陈诗之理。意者俞文豹先读稼轩此词，其后误记为陈氏诗句，随手札记，未检原文，故遂不免张冠李戴也。况周颐 蕙风词话云：“按此二句乃稼轩词鹧鸪天歇拍。稼轩倚声大家，行辈在秋塘稍前，何至取材秋塘诗句。秋塘平昔以才气自豪，亦岂肯沿袭近人所作。或者俞文豹氏误记辛词为陈诗耶？此二句入词则佳，入诗便稍觉未合。诗与词体格不同处，其消息即此可参。”





又

鹅湖归，病起作





着意寻春懒便回，何如信步两三杯？山才好处行还倦，诗未成时雨早去声催。　携竹杖，更芒鞋，朱朱粉粉野蒿开。谁家寒食归宁女，笑语柔桑陌上来。





【校】


〔题〕花庵词选题作“春行即事”，广信书院本无题，兹从四卷本乙集。





【笺注】


〔诗未成句〕杜甫 丈八沟纳凉诗：“片云头上黑，应是雨催诗。”

〔竹杖、芒鞋〕苏轼 定风波词：“竹杖芒鞋轻胜马。”





【编年】


上鹧鸪天四首，见于甲集者二，题中均涉及鹅湖寺，后三首且均为“鹅湖归病起”之作，故汇附于此。





满江红

病中俞山甫教授访别，病起寄之





曲几团蒲，记方丈君来问疾。更夜雨匆匆别去，一杯南北。“万事莫侵闲鬓发，百年正要佳眠食。”最难忘此语重殷勤，千金直。

西崦路，东岩石。携手处，今尘迹。望重来犹有，旧盟如日。莫信蓬莱风浪隔，垂天自有扶摇力。对梅花，一夜苦相思，无消息。





【校】


〔团蒲〕四卷本甲集作“蒲团”。

〔记方丈〕四卷本作“方丈里”。

〔尘迹〕四卷本作“陈迹”。





【笺注】


〔俞山甫〕未详。

〔曲几句〕黄庭坚 以小龙团得半挺赠无咎并诗：“曲几团蒲听煮汤。”

〔记方丈句〕白居易 斋戒满夜戏招梦得诗：“方丈若能来问疾，不妨兼有散花天。”

〔万事二句〕当为俞氏访别时相劝之语。

〔旧盟句〕诗 王风 大车：“谓予不信，有如皦日。”

〔莫信句〕史记 封禅书：“自威宣 燕昭使人入海求蓬莱、方丈、瀛洲……未至，望之如云，及到，三神山反居水下，临之，风辄引去，终莫能至云。”

〔垂天句〕庄子 逍遥游：“鹏之背不知其几千里也，怒而飞，其翼若垂天之云。……水击三千里，抟扶摇而上者九万里。”

〔对梅花二句〕卢仝 有所思诗：“相思一夜梅花发，忽到窗前疑是君。”





【编年】


上词见四卷本甲集，作年亦难的知，以题中谓为病后所作，姑附次“鹅湖归，病起作”诸词之后。





鹧鸪天

重九席上作





戏马台前秋雁飞，管弦歌舞更旌旗。要知黄菊清高处，不入当年二谢诗。　倾白酒，绕东篱，只于陶令有心期。明朝九日浑潇洒，莫使尊前欠一枝。





【校】


〔题〕广信书院本无“作”字，兹从四卷本丁集。

〔九日〕四卷本作“重九”。





【笺注】


〔戏马台〕山川古今记：“彭城西南有项羽 戏马台，宋武帝尝九日登之。”

〔黄菊二句〕谓二谢不咏菊花。二谢即谢灵运、谢朓。





又

重九席上再赋





有甚闲愁可皱眉？老怀无绪自伤悲。百年旋逐花阴转，万事长看鬓发知。　溪上枕，竹间棋，怕寻酒伴懒吟诗。十分筋力夸强健，只比年时病起时。





【校】


〔题〕广信书院本无，兹从四卷本乙集。





【笺注】


〔旋〕渐渐。

〔溪上枕〕世说新语 排调篇：“孙子荆年少时欲隐，语王武子当枕石漱流，误曰漱石枕流。王曰：‘流可枕，石可漱乎？’孙曰：‘所以枕流，欲洗其耳；所以漱石，欲砺其齿。’”

〔竹间棋〕李商隐 即日诗：“小鼎煎茶面曲池，白须道士竹间棋。”

〔年时〕指“去年”或“前年”。





又

败棋，罚赋梅雨





漠漠轻阴拨不开，江南细雨熟黄梅。有情无意东边日，已怒重惊忽地雷。　云柱础，水楼台，罗衣费尽博山灰。当时一识和羹味，便道为霖消息来。





【校】


〔题〕四卷本乙集无“罚”字。

〔轻阴〕汲古阁影抄四卷本原作“轻阴”，后用粉涂去“阴”字，未补。





【笺注】


〔漠漠句〕韩愈 同水部张员外曲江春游诗：“漠漠轻阴晚自开，青天白日映楼台。”苏轼 有美堂暴雨诗：“游人脚底一声雷，满座顽云拨不开。”

〔江南句〕杜甫 梅雨诗：“四月熟黄梅，冥冥细雨来。”苏轼 赠岭上梅诗：“不趁青梅尝煮酒，要看细雨熟黄梅。”

〔有情句〕刘禹锡 竹枝词：“杨柳青青江水平，闻郎江上唱歌声。东边日出西边雨，道是无晴（情）却有晴（情）。”

〔云柱础〕陆佃 埤雅：“江 湘二浙，梅欲黄时，柱础皆汗，郁蒸成雨。”

〔博山灰〕考古图：“香炉象海中博山，下盘贮汤，使润气蒸香。”周邦彦 满庭芳夏日溧水无想山作：“衣润费炉烟。”

〔和羹二句〕和羹，切梅字；为霖，切雨字。尚书 说命上：“若岁大旱，用汝作霖雨。”说命下：“若作和羹，尔惟盐梅。”





又

元溪不见梅





千丈冰溪百步雷，柴门都向水边开。乱云剩带炊烟去，野水闲将日影来。　穿窈窕，过崔嵬，东林试问几时栽。动摇意态虽多竹，点缀风流却欠梅。





【校】


〔冰溪〕四卷本乙集作“清溪”。

〔过〕四卷本作“历”。

〔欠〕四卷本作“少”。





【笺注】


〔元溪〕未详。

〔穿窈窕二句〕陶潜 归去来兮辞：“即窈窕以寻壑，亦崎岖而经丘。”

〔东林句〕见本卷水调歌头（带湖吾甚爱阕）“东岸二句”注。





又

戏题村舍





鸡鸭成群晚未收，桑麻长过屋山头。有何不可吾方羡，要底都无饱便休。　新柳树，旧沙洲，去年溪打那边流。自言此地生儿女，不嫁余家即聘周。





【校】


〔未收〕四卷本丙集作“不收”。

〔余家〕四卷本作“金家”。





【笺注】


〔桑麻句〕陶潜 归园田居诗：“桑麻日已长。”韩愈 寄卢仝诗：“每骑屋山下窥阚。”

〔饱便休〕黄庭坚 四休居士诗序引孙昉诗：“粗羹淡饭饱即休。”





清平乐

村居





茅檐低小，溪上青青草。醉里吴音相媚好，白发谁家翁媪？

大儿锄豆溪东。中儿正织鸡笼。最喜小儿亡赖，溪头卧剥莲蓬。





【校】


〔题〕广信书院本及四卷本甲集均无题，兹从花庵词选。

〔吴音〕四卷本作“蛮音”。

〔中儿〕花庵词选作“中男”。

〔卧剥〕广信书院本作“看剥”，兹从四卷本及花庵词选。





【笺注】


〔茅檐句〕杜甫 绝句漫兴：“熟知茅斋绝低小，江上燕子故来频。”

〔亡赖〕汉书 高帝纪：“始大人常以臣亡赖，不能治产业。”注云：“江 淮之间，谓小儿多诈狡狯为亡赖。”按：此处之亡赖应作“顽皮”解。





又

检校山园，书所见





连云松竹，万事从今足。拄杖东家分社肉，白酒床头初熟。

西风梨枣山园，儿童偷把长竿。莫遣旁人惊去，老夫静处闲看。





【笺注】


〔山园〕稼轩之带湖居第，乃建于信州附郭灵山门外者，洪迈 稼轩记有“东冈西阜，北墅南麓”等语，稼轩因亦自称山园。

〔床〕指“糟床”，为榨酒工具。





又

检校山园，书所见





断崖修竹，竹里藏冰玉。路转清溪三百曲，香满黄昏雪屋。

行人系马疏篱，折残犹有高枝。留得东风数点，只缘娇懒春迟。





【校】


〔题〕广信书院本无，兹据四卷本甲集。

〔修竹〕广信书院本作“松竹”，兹从四卷本。

〔路转〕四卷本作“路绕”。

〔娇懒〕广信书院本作“娇嫩”，兹从四卷本。





【笺注】


〔路转句〕苏轼 梅花二首：“幸有清溪三百曲，不辞相送到黄州。”





【编年】


上鹧鸪天五首，清平乐三首，皆书村居生活及所见，其各在何年均难考见，详其语意，当作于寓居带湖最初之三数年内。





满江红

送信守郑舜举被召





湖海平生，算不负苍髯如戟。闻道是君王着意，太平长策。此老自当兵十万，长安正在天西北。便凤凰飞诏下天来，催归急。

车马路，儿童泣。风雨暗，旌旗湿。看野梅官柳，东风消息。莫向蔗庵追语笑，只今松竹无颜色。问人间谁管别离愁，杯中物。





【校】


〔题〕四卷本甲集作“送郑舜举郎中赴召”。花庵词选作“送郑舜举赴召”。

〔东风〕花庵词选作“春风”。

〔语笑〕花庵词选及王诏校刊本作“笑语”。





【笺注】


〔郑舜举被召〕宋会要辑稿 职官一〇之三九：“（淳熙）十四年三月十五日，吏刑部言令大理寺结绝公案批报，以革留滞之弊。以考功员外郎郑汝谐申请……从之。”据知郑氏被召至临安之后即改官吏部之考功员外郎也。

〔苍髯如戟〕南史 褚彦回传：“公主谓曰：‘君须髯如戟，何无丈夫意。’”李白 司马将军歌：“紫髯如戟冠崔嵬。”

〔此老句〕五朝名臣言行录卷七注引名臣传：“仲淹领延安，阅兵选将，日夕训练……夏人闻之，相戒曰：‘无以延州为意，今小范老子腹中自有数万兵甲，不比大范老子可欺也。’”大范指范雍，小范指范仲淹。

〔凤凰飞诏〕见卷一满庭芳（柳外寻春阕）“凤凰独绕天池”注。

〔旌旗湿〕杜甫 对雨诗：“不愁巴道路，恐湿汉旌旗。”

〔野梅官柳〕杜甫 西郊诗：“市桥官柳细，江路野梅香。”

〔杯中物〕陶潜 责子诗：“且进杯中物。”





【编年】


淳熙十三年（一一八六）冬。——南涧甲乙稿有“郑舜举别席侑觞”之菩萨蛮一首，起句云：“诏书昨夜先春到，留公一共梅花笑。”与此词中“野梅官柳，东风消息”句意正相合。郑氏于淳熙十二年始守信州，韩南涧卒于淳熙十四年夏，因知郑氏之被召必为十三年冬季事。





洞仙歌

红梅





冰姿玉骨，自是清凉〔态〕。此度浓妆为谁改。向竹篱茅舍，几误佳期，招伊怪，满脸颜红微带。　寿阳妆鉴里，应是承恩，纤手重匀异香在。怕等闲春未到，雪里先开，风流㬠，说与群芳不解。更总做北人未识伊，据品调难作，杏花看待。





【校】


〔态〕字原阙，臆补。





【笺注】


〔冰姿二句〕苏轼 洞仙歌：“冰肌玉骨，自清凉无汗。”

〔寿阳句〕太平御览 时序部引杂五行书：“宋武帝女寿阳公主，人日卧于含章殿檐下，梅花落公主额上，成五出花，拂之不去。皇后留之，看得几时，经三日洗之，乃落。宫女奇其异，竞效之。今梅花妆是也。”

〔㬠〕甚也。

〔更总做三句〕西清诗话：“红梅清艳两绝，昔独盛于姑苏，晏元献始移植西冈第中，特称赏之。……公尝与客饮花下，赋诗曰：‘若更迟开三二月，北人应作杏花看。’客曰：‘公诗固佳，待北俗何浅也。’公笑曰：‘顾伧父安得不然。’一坐绝倒。”苕溪渔隐丛话：“王介甫 红梅诗云：‘春半花才发，多应不奈寒。北人初未识，浑作杏花看。’与元献之诗暗合。”范成大 范村梅谱：“红梅，粉红色，标格犹是梅，而繁密则如杏，香亦类杏，诗人有‘北人初未识，浑作杏花看’之句。”总做，意即纵使。





又

访泉于奇师村，得周氏泉，为赋





飞流万壑，共千岩争秀。孤负平生弄泉手。叹轻衫短帽，几许红尘；还自喜：濯发沧浪依旧。　人生行乐耳，身后虚名，何似生前一杯酒。便此地结吾庐，待学渊明，更手种门前五柳。且归去父老约重来；问如此青山，定重来否？





【校】


〔题〕“奇师村”广信书院本作“期思”，盖后来所追改，兹从四卷本甲集。





【笺注】


〔奇师村〕在铅山县，后由稼轩更名期思，详后沁园春（有美人兮阕）题语。

〔飞流二句〕世说新语 言语篇：“顾长康从会稽还，人问山川之美，顾云：‘千岩竞秀，万壑争流，草木蒙笼其上，若云兴霞蔚。’”

〔弄泉手〕苏轼 别雩泉诗：“还将弄泉手，遮日向西秦。”

〔濯发句〕见本卷六幺令（倒冠一笑阕）“手把二句”注。

〔人生句〕见卷一水调歌头（折尽武昌柳阕）“富贵句”注。

〔身后二句〕见本卷水龙吟（玉皇殿阁微凉阕）“我评二句”注。

〔待学二句〕陶潜 五柳先生传：“宅边有五柳树，因以为号焉。”

〔定〕究竟。





【编年】


淳熙十二三年（一一八五或一一八六）。——上词作年无可考。题中奇师村即期思村，周氏泉即后来经稼轩更名为“瓢泉”者。稼轩“题瓢泉”之水龙吟，作于陈德明谪居上饶之时。据稼轩与陈氏唱和诸词推考，陈氏之离上饶至晚当在淳熙十四年，此词作于发见瓢泉之初，且在尚未更名为瓢泉之时，则至晚当在淳熙十二三年顷也。





水龙吟

盘园任帅子严，挂冠得请，取执政书中语，以“高风”名其堂，来索词，为赋水龙吟。芗林，侍郎向公告老所居，高宗皇帝御书所赐名也，与盘园相并云





断崖千丈孤松，挂冠更在松高处。平生袖手，故应休矣，功名良苦。笑指儿曹：“人间醉梦，莫嗔惊汝。”问黄金余几，旁人欲说，田园计，君推去。　叹息芗林旧隐，对先生竹窗松户。一花一草，一觞一咏，风流杖屦。野马尘埃，扶摇下视，苍然如许。恨当年九老，图中忘却，画盘园路。





【校】


〔题〕广信书院本作“盘园 任子严安抚挂冠得请，客以高风名其堂，书来索词，为赋”。兹从四卷本乙集。





【笺注】


〔盘园至相并〕范成大 骖鸾录：“（乾道癸巳闰正月十二日宿临江军，）十四日……游芗林及盘园。芗林，故户部侍郎向公伯恭所作，本负郭平地，旧亦人家阡陇，故多古木修篁。……盘园者，前湖南倅任诏子严所居，去芗林里许。其始，酒家之后有古梅，盘结如盖，可覆一亩，枝四垂，以木架之，如坐大酴醿下。子严以为天下尤物，买得之。时芗林尚无恙，亦极叹赏，劝子严作凌云阁以瞰之，迄今方能鸠工。梅后坡垅畇畇，子严悉进筑焉。地广过芗林，种植大盛，桂径梅坡，极其繁庑。”按：向子字伯恭，绍兴初除户部侍郎，以议迎金使忤秦桧，致仕家居十五年，卒年六十八，所居号为芗林，在临江军。宋史有向子 諲 传。任诏，宋史无传，其高风堂，章颖 茂献曾为作记，今佚。隆庆临江府志卷十三：“任诏字子严，蜀人（今按：项安世 平庵悔稿卷九任安抚挽诗自注：“诏，上蔡人。”诗中且有“新息 任夫子”、“只余盘叟在”等句，则志作蜀人盖误），历令、守、部使，所至有政绩。后退居清江，筑圃富寿冈之傍，扁曰盘园，堂曰高风，有盘园集、高风录，皆群贤所赋咏云。”题中称帅，项安世挽任氏诗亦题作任安抚挽诗，究不知任氏曾帅何路。

〔莫嗔句〕卢仝 村醉诗：“昨夜村饮归，健倒三四五。摩娑青莓苔，莫嗔惊着汝。”

〔问黄金四句〕汉书疏广传：“广既归乡里，日令家共具设酒食，请族人故旧宾客与相娱乐。数问其家金余尚有几所，趣卖以共具。居岁余，广子孙窃谓其昆弟老人曰：‘宜从丈人所，劝说君买田宅。’老人即以闲暇时为广言此计。广曰：‘此金者圣主所以惠养老臣也，故乐与乡宗族共飨其赐，以尽吾余日。’”

〔一觞一咏〕王羲之 兰亭序：“一觞一咏，亦足以畅叙幽情。”

〔野马三句〕庄子 逍遥游：“野马也，尘埃也。生物之以息相吹也。天之苍苍，其正色耶？其远而无所至极耶？其下视也亦若是则已矣。”

〔九老〕新唐书 白居易传：“尝与胡杲、吉旼、郑据、刘真、卢真、张浑、狄兼谟、卢贞燕集，皆高年不事者，人慕之，绘为九老图。”





【附录】


项平甫 安世 高风台歌（见平庵悔稿后编）

台之高不知其几仞兮，但见燕雀仰视如冥鸿。风之来不知其几里兮，但见南海北海声逢逢。我时醉卧洞庭之北巴山东，耳边洞呼汹怖杀侬。起来欠伸拍鸿蒙，问谁作此狡狯变化惊盲聋，乃是清江江上盘园翁。翁本自与时人同：袍带靴笏从儿童。亦尝随牒作小史，亦尝建纛称元戎。偶然兴尽自返盘园中，意行倦止由心胸，岂与郢中小儿论雌雄。儿曹颠倒鸡著笼，金朱眯眼视梦梦。仰见骥脱鞅行青空，便欲俎豆老子配食蜚廉宫。纷纷俗论安足穷，二三君子人中龙：南安太守科甲高，袖有桂馆之香风（章茂献作记）；庐陵相公名位高，笔有造化之春风（周丞相作跋）；雨岩居士卧榻高，句有湖海之美风（辛幼安作词）。三君合谋奏天公，急羁此老勿使慵。国于羊角九万里，奄有九霄寒露之空濛。封师巽伯为附庸，不许抗表辞官封。向来挂冠冠愈穹，老子一笑朱颜红。





【编年】


淳熙十三四年左右。——任子严以“高风”名堂之年月无可考。周益公文集有跋临江军任盘园高风堂记一文，末署“绍熙改元二月既望”，中有云：“任侯子严，出于名家，少年已负隽声，下笔辄数百言，莅官所至办治。……惟其才高志大，不肯下人，以是屡起屡仆，在官之日少，闲居之日多。敛藏智略，尽力斯园，殆与芗林为鸿雁行。数上书致仕，予顷在榻前，明言其才，愿勿听所请，仍畀祠禄待它日之用，天子然之。而侯必欲希踪向公，恳请弗已，后二年竟伸其志，是可贵也。郡人南安太守章君茂献尝作高风堂记，诵侯之美，识者韪之。”此中之所谓“后二年竟伸其志”，当即指遂其“致仕”之请而言。然周必大执政之年岁甚久，任氏闲退之年岁仍不能借此考定。章氏之高风堂记，必作于任氏初以“高风”名堂之时，此词亦当作于其时，周氏跋文既云“尝作”，是去记文作成之岁月已不甚近。今姑定此词为淳熙十三四年所作，或亦不中不远乎。





水调歌头

庆韩南涧尚书七十





上古八千岁，才是一春秋。不应此日，刚把七十寿君侯。看取垂天云翼，九万里风在下，与造物同游。君欲计岁月，尝试问庄周。　醉淋浪，歌窈窕，舞温柔。从今杖屦南涧，白日为君留。闻道钧天帝所，频上玉卮春酒，冠盖拥龙楼。快上星辰去，名姓动金瓯。





【校】


〔题〕四卷本甲集无“尚书”二字。

〔尝试〕四卷本作“当试”。

〔冠盖〕四卷本作“冠珮”。





【笺注】


〔上古二句〕见本卷水龙吟（玉皇殿阁微凉阕）“八千秋”注。

〔看取二句〕庄子 逍遥游：“鹏之背不知其几千里也，怒而飞，其翼若垂天之云……抟扶摇而上者九万里。……风之积也不厚，则其负大翼也无力，故九万里则风斯在下矣。”

〔与造物句〕庄子 天下篇：“上与造物者游而下与外死生无终始者为友。”

〔醉淋浪〕韩愈 醉客诗：“淋浪身上衣，颠倒笔下字。”苏轼 捕蝗至浮云岭山行疲苦有怀子由诗：“尚能村醉舞淋浪。”和张子野见寄诗：“醉墨淋浪不整齐。”

〔歌窈窕〕苏轼 前赤壁赋：“诵明月之诗，歌窈窕之章。”窈窕之章指诗 陈风月出。

〔舞温柔〕赵飞燕善舞，与女弟合德并得宠，汉成帝谓为温柔乡，见赵飞燕外传。

〔白日句〕意谓延年。

〔钧天帝所〕见卷一八声甘州（把江山好处付公来阕）“钧天梦”注。

〔玉卮〕汉书 高帝纪：“上置酒未央宫前殿，奉玉卮为太上皇寿。”

〔春酒〕诗豳风七月：“为此春酒，以介眉寿。”

〔龙楼〕汉书成帝纪：“帝为太子，居桂宫，上尝急召，太子出龙楼门，不敢绝驰道。”颜师古注：“门楼上有铜龙，若白鹤 飞廉之为名也。”按：宋孝宗本太祖之后，高宗无嗣，选入，遂得以外藩承大统。而能始终奉身以尽宫庭之孝，父子怡愉，同享高寿，最为一时所称颂。稼轩词中“闻道钧天”以下三语，当亦指此。

〔金瓯〕新唐书 崔琳传：“明皇每命相，先书其名。一日，书琳等名，覆以金瓯，会太子入，帝谓曰：‘此宰相名，若自意之，谁乎？’太子曰：‘非崔琳 卢从愿乎？’帝曰：‘然。’”





【编年】


淳熙十四年（一一八七）。——据南涧甲乙稿 南剑道中诗自注，称“生于戊戌，至甲子年二十七”。查戊戌为徽宗重和元年，至淳熙十四年丁未，恰为七十岁。

又按：陆放翁 剑南诗稿卷十九，有闻韩无咎下世诗，编次于丁未年初夏及夏日诸诗之间，是则韩氏于七十寿辰后不久即下世矣。





最高楼

醉中有索四时歌者，为赋





长安道，投老倦游归。七十古来稀。藕花雨湿前湖夜，桂枝风淡小山时。怎消除？须酒，更吟诗。　也莫向竹边辜负雪，也莫向柳边辜负月。闲过了，总成痴。种花事业无人问，惜花情绪只天知。笑山中：云出早，鸟归迟。





【校】


〔题〕广信书院本无“者”字，兹从四卷本甲集。

〔辜负〕四卷本均作“孤负”。

〔惜花情绪〕四卷本作“对花情味”。





【笺注】


〔云出二句〕陶渊明 归去来辞：“云无心以出岫，鸟倦飞而知还。”





又

和杨民瞻席上用前韵，赋牡丹





西园买，谁载万金归？多病胜游稀。风斜画烛天香夜，凉生翠盖酒酣时。待重寻，居士谱，谪仙诗。　　看黄底御袍元自贵，看红底状元新得意。如斗大，笑花痴。汉妃翠被娇无奈，吴娃粉阵恨谁知。但纷纷，蜂蝶乱，笑春迟。





【校】


〔题〕广信书院本“用前韵”作“用韵”，兹从四卷本甲集。又四卷本无“和”字。

〔笑花痴〕四卷本作“只花痴”。

〔笑春迟〕四卷本作“送春迟”。





【笺注】


〔杨民瞻〕其名莫考，当亦居上饶者。韩淲 闻民瞻久归一诗寄之：“我居溪南望城北，最高园台竹树碧。眼前带湖歌舞空，耳畔茶山 陆子宅。知君才自天竺归，那得缁尘染客衣？日携研席过阿连，怡神散发思采薇。”又，和民瞻所寄诗：“南北一峰高可仰，东西二馆隐谁招？园居好在带湖水，冰雪春须积渐消。”赵蕃 以归来后与斯远倡酬诗卷寄辛卿：“人家馈岁何所为？纷纷酒肉相携持。我曹馈岁复何有，酬倡之诗十余首。……公乎比复何所作？想亦高吟动清酌。宾朋杂遝孰为佳？咸推杨、范工词华。”按：所谓“杨、范工词华”，范必指范廓之，杨则当为杨民瞻也。果尔，则民瞻当与范廓之一同从游于稼轩者。惜其生平别无可考耳。

〔万金〕谓牡丹。李肇 国史补卷中：“京师贵游，尚牡丹三十余年矣，车马若狂，不以耽玩为耻，执金吾铺官围外寺观，种以求利，一本有直数万者。”

〔天香夜、酒酣时〕见本卷念奴娇（对花何似阕）“天香二句”注。

〔居士谱〕欧阳修号六一居士，著有洛阳牡丹记。

〔谪仙诗〕指李白 清平调言，见本卷念奴娇（对花何似阕）“沉香亭二句”注。〔看黄底二句〕御袍黄、状元红均牡丹之品种。洛阳牡丹记：“御袍黄，千叶黄花也。色与开头大率类女真黄。元丰时，应天院神御花圃中植山篦数百，忽于其中变此一种，因目之为御袍黄。”又云：“状元红，千叶深红花也。色类丹砂而浅。叶杪微淡，近萼渐深。有紫檀心。开头可七八寸。其色甚美，迥出众花之上，故洛人以状元呼之。其花出于安国寺 张氏家，熙宁初方有之。”

〔如斗大〕王溥 咏牡丹诗：“堪笑牡丹如斗大，不成一事又空枝。”

〔汉妃翠被〕未详。

〔吴娃粉阵〕见本卷念奴娇（对花何似阕）“似吴宫二句”注。





菩萨蛮

雪楼赏牡丹，席上用杨民瞻韵





红牙签上群仙格，翠罗盖底倾城色。和雨泪阑干，沉香亭北看。 　东风休放去，怕有流莺诉。试问赏花人：晓妆匀未匀？





【笺注】


〔和雨句〕白居易 长恨歌：“玉容寂寞泪阑干，梨花一枝春带雨。”

〔沉香亭〕见本卷念奴娇（对花何似阕）“沉香亭二句”注。





生查子

山行，寄杨民瞻





昨宵醉里行，山吐三更月。不见可怜人一，夜头如雪。　今宵醉里归，明月关山笛。收拾锦囊诗，要寄扬雄宅。





【笺注】


〔山吐句〕杜甫 月诗：“四更山吐月，残夜水明楼。”苏轼 江月五首：“三更山吐月，栖鸟亦惊起。”

〔关山笛〕王昌龄 从军行：“更吹羌笛关山月，无那金闺万里愁。”杜甫 洗兵马诗：“三年笛里关山月。”

〔锦囊诗〕见本卷江神子（梨花着雨晚来晴阕）“锦囊”注。

〔扬雄宅〕汉书 扬雄传：“扬雄，蜀郡 成都人也。其先扬季，元鼎间避仇，遡江上处岷山之阳，曰郫，有田一廛，有宅一区。”左思 咏史诗：“寂寂扬子宅，门无卿相舆。”





又

民瞻见和，复用前韵





谁倾沧海珠，簸弄千明月？唤取酒边来，软语裁春雪。　人间无凤凰，空费穿云笛。醉里却归来，松菊陶潜宅。





【校】


〔题〕广信书院本作“民瞻见和，再用韵”，兹从四卷本甲集。

〔醉里〕四卷本作“醉倒”。





【笺注】


〔谁倾二句〕赞美民瞻和词字字如珠。杜甫 岳麓山道林二寺行：“僧宝人人沧海珠。”韩愈 别赵子诗：“婆娑海水南，簸弄明月珠。”苏轼 移合浦郭功甫见寄诗：“莫趁明珠弄明月。”

〔春雪〕谓阳春 白雪。

〔人间句〕见卷一满江红（天与文章阕）“算人人句”注。

〔穿云笛〕苏轼 李委吹笛诗小引：“既奏新曲，又快作数弄，嘹然有穿云裂石之声。”赠吹笛侍儿之水龙吟词“一声云杪”句下傅榦注云：“诸乐器中，惟笛有穿云裂石之声。”





西江月

和杨民瞻赋丹桂韵





宫粉厌涂娇额，浓妆要压秋花。西真人醉忆仙家，飞佩丹霞羽化。 十里芬芳未足，一亭风露先加。杏腮桃脸费铅华，终惯秋蟾影下。





【校】


〔要压〕王诏校刊本及四印斋本作“再压”。





【笺注】


〔宫粉句〕王安石与微之同赋梅花得香字诗：“汉宫娇额半涂黄，粉色凌寒透薄妆。”参前洞仙歌（冰姿玉骨阕）“寿阳句”注。

〔西真人〕曾慥 类说四六引续青琐高议贤鸡君传：“贤鸡君 鲁敢，西城道上遇青衣曰：‘君东斋客伺久矣。’归步庭际，见女子揉英弄蕊，映身花阴。君疑狐妖，正色远之，女亦徐去。月余，飞空而来，曰：‘奴西王母之裔，家于瑶池 西真阁。’恍如梦中，引君同跨彩麟，在寒光碧虚中，临万丈绝壑，陟蟠桃岭，西顾琼林，烂若金银世界，曰：‘此瑶池也。’……命君升西真阁……见千万红妆，珠佩丁当，星眸丹脸霞裳人，面特秀丽艳发，其旁，西真曰：‘此吾西王母也。’……须臾，觥筹递举，霞衣吏请奏鸾凤和鸣曲，又奏云雨庆先期曲。酒酣，复入一洞，碧桃艳杏，香凝如雾。西真曰：‘他日与君人间还，双栖于此。’君乃辞归。”





【编年】


上词六首，起最高楼（长安道阕）迄西江月，均与杨民瞻唱和之作，以其多见于甲集，且民瞻为与范廓之同时从学于稼轩之人，因附次与廓之唱和诸词之后。





八声甘州夜读

李广传，不能寐，因念晁楚老、杨民瞻约同居山间，戏用李广事，赋以寄之





故将军饮罢夜归来，长亭解雕鞍。恨灞陵醉尉，匆匆未识，桃李无言。射虎山横一骑，裂石响惊弦。落魄封侯事，岁晚田园。　谁向桑麻杜曲，要短衣匹马，移住南山。看风流慷慨，谭笑过残年。汉开边功名万里，甚当时健者也曾闲。纱窗外，斜风细雨，一阵轻寒。





【校】


〔落魄〕四卷本丙集作“落托”。

〔田园〕四卷本作“田间”。

〔一阵〕四卷本作“一障”。





【笺注】


〔李广传〕史记 李将军列传略云：“李将军广者，陇西 成纪人也。……广家与故颍阴侯孙屏野居蓝田 南山中，射猎，尝夜从一骑出，从人田间饮，还至霸陵亭，霸陵尉醉，呵止广，广骑曰：‘故李将军。’尉曰：‘今将军尚不得夜行，何乃故也。’止广宿亭下。……广出猎，见草中石，以为虎而射之，中石没镞，视之，石也。因复更射之，终不能复入石矣。……诸广之军吏及士卒，或取封侯，广尝与望气王朔燕语曰：‘自汉击匈奴而广未尝不在其中，而诸部校尉以下，才能不及中人，然以击胡军功取侯者数十人，而广不为后人，然无尺寸之功以得封邑者何也？岂吾相不当侯耶？且固命也？’……太史公曰：余睹李将军，悛悛如鄙人，口不能道辞；及死之日，天下知与不知，皆为尽哀，彼其忠实心诚，信于士大夫也。谚曰：‘桃李不言，下自成蹊。’此言虽小，可以谕大也。”

〔晁楚老〕上饶县志卷二十三寓贤：“晁谦之字恭祖，澶州人，渡江亲族离散，极力收恤，因居信州。仕宋，官敷文阁直学士，卒葬铅山 鹅湖，子孙因家焉。”按：晁楚老始末未详，疑即谦之之后人也。

〔谁向至残年〕杜甫 曲江三章：“自断此生休问天，杜曲幸有桑麻田。故将移住南山边，短衣匹马随李广，看射猛虎终残年。”

〔健者〕后汉书 袁绍传：“天下健者，岂惟董公。”

〔纱窗外三句〕用苏轼和刘道原咏史诗“独掩陈编吊兴废，窗前山雨夜浪浪”句意。





昭君怨

送晁楚老游荆门





夜雨剪残春韭，明日重斟别酒。君去问曹瞒，好公安。　试看如今白发，却为中年离别。风雨正崔嵬，早归来。





【笺注】


〔荆门〕荆门军宋属荆湖北路，在江陵府 公安县之北。

〔夜雨句〕杜甫 赠卫八处士诗：“夜雨剪春韭，新炊间黄粱。”

〔君去二句〕三国志 蜀书 先主传：“与曹公战于赤壁，大破之，焚其舟船。先主与吴军水陆并进，追到南郡。时又疾疫，北军多死，曹公引归。……群下推先主为荆州牧，治公安。”注引江表传云：“周瑜为南郡太守，分南岸地以给备。备别立营于油江口，改名为公安。”又，三国志 鲁肃传：“曹公闻权以土地业备，方作书，落笔于地。”

〔中年离别〕见卷一水调歌头（折尽武昌柳阕）“离别句”注。





又





人面不如花面，花到开时重见。独倚小阑干，许多山。　落叶西风时候，人共青山都瘦。说道梦阳台，几曾来？





【校】


〔说道〕四卷本丙集同，王诏校刊本及四印斋本俱作“说到”。





【笺注】


〔人面二句〕本事诗 情感篇：“博陵 崔护，姿质甚美，而孤洁寡合。举进士下第，清明日独游于都城南，得居人庄……有女子自门隙窥之。……酒渴求饮，女入，以杯水至，开门设床命坐，独倚小桃斜柯伫立，而意属殊厚。妖姿媚态，绰有余妍。……彼此注目者久之，崔辞去，送至门，如不胜情而入。……及来岁清明日……径往寻之，门墙如故，而已扃锁之，崔因题诗于左扉曰：‘去年今日此门中，人面桃花相映红；人面不知何处去，桃花依旧笑春风。’”

〔说道二句〕诗话总龟前集卷三十五：“濠州有高唐馆，俯近淮水，御史阎钦授宿此馆，题诗曰：‘借问襄王安在哉？山川此地胜阳台。今朝寓宿高唐馆，神女何曾入梦来。’”





【编年】


上三词作年俱无可考，以晁氏已见前阕词题中，姑附次与杨民瞻唱和诸词之后。





临江仙

醉宿崇福寺，寄祐之弟。祐之以仆醉先归





莫向空山吹玉笛，壮怀酒醒心惊。四更霜月太寒生。被翻红锦浪，酒满玉壶冰。　小陆未须临水笑，山林我辈钟情。今宵依旧醉中行。试寻残菊处，中路候渊明。





【校】


〔题〕四卷本甲集无“祐之弟”三字。





【笺注】


〔崇福寺〕广信府志：“崇福寺在上饶附郭之乾元乡。宋 淳化中建。”

〔祐之〕陈傅良 止斋文集卷四十二跋辛简穆公书云：“简穆公行藏见国史，且天下能道之，余不复道。曩余守桂阳，岁旱，流言往往以郴 桂间民略死徙矣。祐之时在长沙幕府，具以所闻言之故帅直徽猷阁潘公德鄜，潘公下其说两郡，盖甚侵余与丁端叔也。余二人心颇恨，然忌幕府不敢白。已而识祐之，乃佳士耳。余既相得，会他郡巡检下军人廪不继，属祐之即其庐劳苦之。天大寒，弥两月，雨雪没马股，祐之崎岖行尽阖郡，得军中人之心以归。余方恨贤劳，而祐之欣欣无一咎言。以是益知其人：苟便于民，虽极言不以为口过；苟不便于身，虽忘言可也。简穆公为有后矣。”韩元吉跋辛企李得孙诗云：“辛公以直道劲节竟忤时相，闲废退藏者十有余年。既得一孙，赋诗自慰。……晚预大政，名德昭垂，以享高寿。今其孙颀然出而世其家矣，天之祐善顾可量耶。”据此二文，知祐之为辛次膺之孙。又，稼轩有西江月一首，广信本题为“寿祐之弟”，四卷本丁集则为“寿钱塘弟”，是必祐之曾为钱塘县令。查咸淳临安志所载南宋 钱塘县令中，程松之后为辛助，“助”与“祐”义颇相属，其即为祐之当无疑。又查刘宰撰范南伯行述，谓范南伯有女四人，辛助即范氏四婿之一也。

〔太寒生〕参本卷江神子（梨花着雨晚来晴阕）“太狂生”注。

〔被翻句〕柳永 凤栖梧词：“鸳鸯绣被翻红浪。”李清照 凤凰台上忆吹箫词：“被翻红浪。”

〔玉壶冰〕鲍照 白头吟：“直如朱丝绳，清如玉壶冰。”

〔小陆句〕晋书 陆云传：“少与兄机齐名，虽文章不及机而持论过之，号曰二陆。……吴平入洛。机初诣张华，华问云何在？机曰：‘云有笑疾，未敢自见。’俄而云至。华为人多姿制，又好帛绳缠须，云见而大笑不能自已。先是，尝著缞绖上船，于水中顾见其影，因大笑落水，人救获免。”

〔我辈钟情〕世说新语有“情之所钟，正在我辈”句。详后水调歌头（酒罢且勿起阕）“我辈句”注。

〔中路句〕宋书 陶潜传：“江州刺史王弘欲识之，不能致也。潜尝往庐山，弘令潜故人庞通之赍酒具于半道栗里要之。潜有脚疾，使一门生二儿舆篮舆，既至，欣然便共饮酌。俄顷弘至，亦无忤也。”苏轼 次韵答孙侔诗：“但得低头拜东野，不辞中路伺渊明。”





又

再用韵送祐之弟归浮梁





钟鼎山林都是梦，人间宠辱休惊。只消闲处过平生：酒杯秋吸露，诗句夜裁冰。　记取小窗风雨夜，对床灯火多情。问谁千里伴君行？晓山眉样翠，秋水镜般明。





【校】


〔题〕四卷本甲集作“和前韵”。

〔晓山〕四卷本作“晚山”。





【笺注】


〔浮梁〕县名，宋属饶州。浮梁县志 官司志：“辛次膺字企李，莱州人，政和二年进士，靖康初，奉亲来知浮梁，遂留居溪东之南城最高山下。”

〔钟鼎句〕见本卷水调歌头（上界足官府阕）“山林钟鼎”注。

〔宠辱休惊〕老子：“何谓宠辱若惊？宠为下，得之若惊，失之若惊，是谓宠辱若惊。”

〔记取二句〕王直方诗话：“东坡喜韦苏州诗‘宁知风雨夜，复此对床眠’之句，故在郑别子由云：‘寒灯相对记畴昔，夜雨何时听萧瑟。’……在东府者有云：‘对床空悠悠，夜雨今萧瑟。’……又云：‘对床老兄弟，夜雨鸣竹屋。’此其兄弟所赋也。”





菩萨蛮





功名饱听儿童说，看公两眼明如月。万里勒燕然，老人书一编。 　玉阶方寸地，好趁风云会。他日赤松游，依然万户侯。





【笺注】


〔看公句〕苏轼 台头寺雨中送李邦直赴史馆诗：“看君两眼明如镜。”

〔勒燕然〕后汉书 窦宪传：“会南单于请兵北伐，乃拜宪车骑将军，以执金吾耿秉为副，与北单于战于稽落山，大破之。……宪、秉遂登燕然山，去塞三千余里，刻石勒功，纪汉威德，令班固作铭。”

〔老人书〕见卷一木兰花慢（汉中开汉业阕）“一编句”注。

〔玉阶句〕新唐书 员半千传：“陛下何惜玉阶方寸地，不使臣披露肝胆乎？”

〔风云会〕吴质 答魏太子笺：“臣幸得下愚之才，值风云之会。”

〔他日二句〕史记 留侯世家：“留侯乃称曰：‘家世相韩，今以三寸舌为帝者师，封万户，位列侯，此布衣之极，于良足矣。愿弃人间事，欲从赤松子游耳。’乃学辟谷道引轻身。”





又

送祐之弟归浮梁





无情最是江头柳，长条折尽还依旧。木叶下平湖，雁来书有无？ 　雁无书尚可，好语凭谁和？风雨断肠时，小山生桂枝。





【校】


〔好语〕四卷本甲集作“妙语”。





【笺注】


〔长条折尽〕白居易 青门柳诗：“为近都门多送别，长条折尽减春风。”

〔木叶句〕九歌 湘夫人：“袅袅兮秋风，洞庭波兮木叶下。”

〔雁来句〕张舜民 卖花声词：“试问寒沙新到雁，应有来书。”

〔小山句〕楚辞 招隐士：“桂树丛生兮山之幽……攀援桂枝兮聊淹留。”黄庭坚 题子瞻寺壁小山枯木诗：“却来献纳云台表，小山桂枝不相忘。”





蝶恋花

送祐之弟





衰草斜阳三万顷，不算飘零，天外孤鸿影。几许凄凉须痛饮，行人自向江头醒。　会少离多看两鬓，万缕千丝，何况新来病。不是离愁难整顿，被他引惹其他恨。





【校】


〔斜阳〕四卷本甲集及花庵词选并作“残阳”。

〔整顿〕广信书院本作“顿整”，兹从四卷本。





【笺注】


〔孤鸿影〕苏轼 卜算子 黄州 定惠院寓居作：“谁见幽人独往来，飘渺孤鸿影。”

〔会少离多〕古诗：“百年能几何？会少别还多。”





鹊桥仙

和范先之送祐之弟归浮梁





小窗风雨，从今便忆，中夜笑谈清软。啼鸦衰柳自无聊，更管得离人肠断。　诗书事业，青毡犹在，头上貂蝉会见。莫贪风月卧江湖，道日近长安路远。





【校】


〔题〕四卷本乙集作“送祐之归浮梁”。花庵词选作“和廓之弟送祐之归浮梁”。





【笺注】


〔更管得〕那管得。

〔青毡〕见本卷水调歌头（上界足官府阕）“青毡句”注。

〔貂蝉〕见卷一水调歌头（我饮不须劝阕）“头上貂蝉”注。

〔道日近句〕世说新语 夙慧篇：“晋明帝数岁，坐元帝膝上，有人从长安来。……因问明帝：‘汝意长安何如日远？’答曰：‘日远。不闻人从日边来，居然可知。’元帝异之。明日集群臣宴会，告以此意，更重问之，乃答曰：‘日近。’元帝失色曰：‘尔何故异昨日之言耶？’答曰：‘举目见日，不见长安。’”





满江红

和杨民瞻送祐之弟还侍浮梁





尘土西风，便无限凄凉行色。还记取明朝应恨，今宵轻别。珠泪争垂华烛暗，雁行欲断哀筝切。看扁舟幸自涩清溪，休催发。 白石路，长亭侧。千树柳，千丝结。怕行人西去，棹歌声阕。黄卷莫教诗酒污，玉阶不信仙凡隔。但从今伴我又随君，佳哉月。





【校】


〔题〕四卷本甲集无“杨”字。

〔欲断〕四卷本作“中断”。

〔白石〕四卷本作“白首”。

〔长亭侧〕四卷本作“长亭仄”。





【笺注】


〔雁行〕礼记 曲礼：“兄之齿雁行。”黄庭坚 宜阳别元明用觞字韵诗：“千林风雨莺求友，万里云天雁断行。”

〔黄卷〕新唐书 狄仁杰传：“仁杰为儿时，门人有被害者，吏就诘，众争辩对，仁杰诵书不置，吏让之，答曰：‘黄卷中方与圣贤对，何暇偶俗吏语耶。’”

〔玉阶〕汉 张衡 思玄赋：“勉自强而不息兮，蹈玉阶之峣峥。”按，词中玉阶盖指朝廷。





朝中措

崇福寺道中，归寄祐之弟





篮舆袅袅破重冈，玉笛两红妆。这里都愁酒尽，那边正和诗忙。 为谁醉倒，　为谁归去，都莫思量。白水东边篱落，斜阳欲下牛羊。





【校】


〔题〕广信书院本作“醉归寄祐之弟”，兹从四卷本甲集。





【笺注】


〔斜阳句〕诗 王风 君子于役：“日之夕矣，羊牛下来。”





又





夜深残月过山房，睡觉北窗凉。起绕中庭独步，一天星斗文章。 　朝来客话：“山林钟鼎，那处难忘？”“君向沙头细问，白鸥知我行藏。”





【笺注】


〔星斗文章〕杜牧 华清宫诗：“雷霆驰号令，星斗焕文章。”

〔山林钟鼎〕见本卷水调歌头（上界足官府阕）“山林钟鼎”注。





又





绿萍池沼絮飞忙，花入蜜脾香。长怪春归何处，谁知个里迷藏。　残云剩雨，些儿意思，直恁思量。不是流莺惊觉，梦中啼损红妆。





【校】


〔流莺〕四卷本甲集作“莺声”。





【笺注】


〔蜜脾〕埤雅：“蜜房如脾，谓之蜜脾。”

〔迷藏〕致虚阁杂俎：“明皇与玉真恒于皎月之下，以锦帕裹目，在方丈之间互相捉戏，谓之捉迷藏。”





浪淘沙

山寺夜半闻钟





身世酒杯中，万事皆空。古来三五个英雄。雨打风吹何处是，汉殿秦宫？　梦入少年丛，歌舞匆匆。老僧夜半误鸣钟。惊起西窗眠不得，卷地西风。





【笺注】


〔夜半闻钟〕王直方诗话：“欧公言：唐人有‘姑苏城外寒山寺，夜半钟声到客船’之句，说者云：‘句则佳也，其如三更不是撞钟时！’……”





南歌子

山中夜坐





世事从头减，秋怀彻底清。夜深犹送枕边声，试问清溪底事未能平？　月到愁边白，鸡先远处鸣。是中无有利和名，因甚山前未晓有人行？





【校】


〔题〕广信书院本及四卷本乙集俱无题，兹从王诏校刊本及四印斋本补。

〔犹送〕四卷本作“犹道”。

〔未能〕四卷本作“不能”。





【笺注】


〔试问句〕韩愈 送孟东野序：“大凡物不得其平则鸣。草木之无声，风挠之鸣；水之无声，风荡之鸣。”

〔月到愁边〕黄庭坚 减字木兰花丙子仲秋黔守席上戏作：“月到愁边总未知。”





鹧鸪天





木落山高一夜霜，北风驱雁又离行。无言每觉情怀好，不饮能令兴味长。　频聚散，试思量，为谁春草梦池塘？中年长作东山恨，莫遣离歌苦断肠。





【笺注】


〔春草梦池塘〕南史 谢惠连传：“谢惠连年十岁能属文，族兄灵运加赏之，云：‘每有篇章，对惠连辄得佳句。’尝于永嘉西堂思诗，竟日不就，忽梦见惠连，即得‘池塘生春草’，大以为工。常云：‘此语有神工，非吾语也。’”

〔中年句〕谢安中年伤别事，见卷一水调歌头（折尽武昌柳）“离别句”注。





又

席上再用韵





水底明霞十顷光，天教铺锦衬鸳鸯。最怜杨柳如张绪，却笑莲花似六郎。　方竹簟，小胡床，晚来消得许多凉。背人白鸟都飞去，落日残鸦更断肠。





【校】


〔晚来〕四卷本乙集作“晚风”。

〔残鸦〕汲古阁影抄四卷本原作“残鸦”，后用粉涂去“鸦”字，未补。





【笺注】


〔铺锦〕开成录：“文宗论德宗奢靡云：闻得禁中老宫人，每引泉先于池底铺锦。王建宫词曰：‘鱼藻宫中锁翠娥，先皇行处不曾过。只今池底休铺锦，菱角鸡头积教多’是也。”

〔杨柳如张绪〕南史 张绪传：“张绪字思曼。……宋明帝每见绪，辄叹其清淡。……刘悛之为益州，献弱柳数株，树条甚长，状若丝缕。时旧宫芳林苑始成，武帝以植于太昌 灵和殿前，常赏玩咨嗟，曰：‘此杨柳风流可爱，似张绪当年时。’其见赏爱如此。”

〔莲花似六郎〕旧唐书 宋璟传：“当时朝列，皆以二张内宠，不名官，呼易之为五郎，昌宗为六郎。”杨再思传：“昌宗以姿貌见宠幸，再思又谀之曰：‘人言六郎面似莲花；再思以为莲花似六郎，非六郎似莲花也。’”

〔背人句〕温庭筠 渭上题诗：“至今江鸟背人飞。”杜甫 归雁诗：“万里衡阳雁，今年又北归。双双瞻客上，一一背人飞。”





【编年】


淳熙十四年（一一八七）前。——上词十五首，起临江仙（莫向空山吹玉笛阕），迄鹧鸪天，均与辛祐之之还浮梁及范廓之、杨民瞻有关。各词亦多见于甲集，知祐之之归至晚当在淳熙十四年，因将以上各词汇录于此。





念奴娇

双陆，和陈仁和韵





少年横槊，气凭陵，酒圣诗豪余事。袖手旁观初未识，两两三三而已。变化须臾，鸥翻石镜，鹊抵星桥外。捣残秋练，玉砧犹想纤指。　堪笑千古争心，等闲一胜，拚了光阴费。老子忘机浑谩与，鸿鹄飞来天际。武媚宫中，韦娘局上，休把兴亡记。布衣百万，看君一笑沉醉。





【校】


〔题〕四卷本乙集作“双陆，和坐客韵”。

〔横槊〕四卷本作“握槊”。

〔袖手〕四卷本作“缩手”。

〔鸥翻〕四卷本作“鸥飞”。





【笺注】


〔双陆〕博具，五杂俎：“双陆本是胡戏。……子随骰行，若得双六则无不胜，故名。”洪遵 陆序：“以异木为槃，槃中彼此内外各有六梁，故名”。

〔陈仁和〕稼轩“送陈仁和自便东归”之永遇乐，四卷本乙集题作“送陈光宗知县”，是陈氏必曾作县于仁和，而光宗则其字也。据淳熙三山志卷二十九科名载：“陈德明，字光宗，宁德人。”为隆兴元年木待问榜进士及第。八琼室金石补正卷一一六载袁说友 吴下同年会诗小序云：“说友缪司（宪）畿（甸），适遇提举郎中（詹）元善年兄持节仓事，相与思念同年之在吴门者凡数人……乃以绍熙改元之五日会于姑苏台……说友遂赋唐律一章稍纪其事，抑以为异日佳话云。同集：成仲邻……赵景安……期不至者：章仲济……陈光宗。”其下备载诸同年和诗。陈光宗和章之署名为“三山 陈德明”。查詹元善即詹体仁，宋史本传谓系建宁 浦城人，登隆兴元年进士第。从知与光宗为同年。赵景安即撰云麓漫钞之赵彦卫，盖与陈均寓居于吴中者，故稼轩和陈之江神子中有“吴霜”及“姑苏台”等句。皇宋中兴两朝圣政卷六十三载一事云：“淳熙十三年冬十月，仁和知县陈德明坐赃污不法，免真决，刺面配信州。其元举主叶翥、齐庆胄、郭棣各贬秩三等。”据知光宗必即陈德明之字。咸淳临安志所载南宋一代仁和县令极详备，唯均不载其到任及去职之年月。陈德明名列陈巩之后，而陈巩则在名宦传中载有简历云：“陈巩，简斋之孙，淳熙十一年为仁和令，以能称。……”另据周必大 省斋文稿卷十八“跋陈去非帖”有云：“陈公之子本之藏手泽甚富……本之之子仁和宰复示此轴。”下署“淳熙丙年二月十三日”。颇似其时陈巩尚在仁和任上者。若然，则二陈之交代最早应为淳熙十三年春夏间。而是年十月陈德明即失官谪居信州，则其任仁和县令最多不过半年。陈氏和袁说友诗云：“旧交牢落寸心违，门掩苍苔省见稀。幸遇星郎分刺举，忝联桂籍得归依。公方阔步鸣先路，我独冥行怨落晖。遥想登台高会处，应怜乌鹊正南飞。”盖自信上归吴中后即家居终其身矣。

〔横槊〕南史 垣荣祖传：“荣祖少学骑射，或曰：‘何不学书？’荣祖曰：‘曹操、曹丕，上马横槊，下马谈论，此可不负饮食矣。君辈无自全之伎，无异犬羊乎。’”稼轩于南归前曾鸠众数千人隶耿京军中，此云“少年横槊气凭陵，酒圣诗豪余事”，亦自道其旧事也。按：双陆又称握槊。宋 葛立方 韵语阳秋卷十七：“余谓双陆之制，初不用棋，但以黑白小棒槌，每边各十二枚，主客各一色，以骰子两只掷之，依点数行，因有客主相击之法。故赵抟双陆诗云：‘紫牙镂合方如斗，二十四星衔月口。贵人迷此华筵中，运木手交如阵斗。’”

〔袖手旁观〕韩愈 祭柳子厚文：“不善为斫，血指汗颜；巧匠旁观，缩手袖间。”

〔鸥翻四句〕当谓戏双陆情状。诗话总龟卷十三警句门引郡阁雅谈：“廖凝字熙绩，十岁，咏棋诗云：‘满汀鸥不散，一局黑全输。’”又，双陆棋为杵状。

〔浑谩与〕姑漫然应付之意。杜甫 江上值水诗：“老去诗篇浑漫与，春来花鸟莫深愁。”

〔鸿鹄句〕孟子 告子上：“弈秋，通国之善弈者也。使弈秋诲二人弈，其一人专心致志，惟弈秋之为听；一人虽听之，一心以为有鸿鹄将至，思援弓缴而射之。虽与之俱学，弗若之矣。”

〔武媚宫中〕新唐书 高宗后武氏传：“太宗闻士彟女美，召为才人……赐号武媚。”吴曾 能改斋漫录卷六双陆条：“王建 宫词：‘分朋同坐赌樱桃，休却投壶玉腕劳。各把沉香双陆子，局中斗垒阿谁高？’按，狄仁杰家传载武后语仁杰曰：‘朕昨夜梦与人双陆，频不胜，何也？’对曰：‘双陆输者，盖谓宫中无子。此是上天之意，假此以示陛下，安可虚储位哉！’今新唐史削去‘宫中’二字，止云‘双陆不胜，无子也’。余尝与善博者论之，博局有宫，其字不可削。盖削之则无以见宫中之意，故王建诗中亦云。”

〔韦娘局上〕新唐书 中宗后韦氏传：“初，帝幽废，与后约：‘一朝见天日，不相制。’至是，与（武）三思升御床博戏，帝从旁典筹，不为忤。”

〔布衣百万〕晋书 刘毅传：“于东府聚摴蒱，大掷，一判应至数百万。”杜甫 今夕行：“咸阳客舍一事无，相与博塞为欢娱。……君莫笑刘毅从来布衣愿，家无儋石输百万。”





水龙吟

题瓢泉





稼轩何必长贫，放泉檐外琼珠泻。乐天知命，古来谁会，行藏用舍？人不堪忧，一瓢自乐，贤哉回也。料当年曾问：“饭蔬饮水，何为是，栖栖者？”　且对浮云山上，莫匆匆去流山下。苍颜照影，故应零落，轻裘肥马。绕齿冰霜，满怀芳乳，先生饮罢。笑挂瓢风树，一鸣渠碎，问何如哑。





【校】


〔题〕广信书院本无“题”字，兹从四卷本乙集。

〔零落〕四卷本作“流落”。





【笺注】


〔瓢泉〕铅山县志：“瓢泉在县东二十五里，辛弃疾得而名之。其一规圆如臼，其一直规如瓢。周围皆石径，广四尺许，水从半山喷下，流入臼中，而后入瓢。其水澄渟可鉴。”按，据铅山志，期思渡亦在县东二十五里，则瓢泉者当即稼轩访泉于期思村所得之周氏泉也。韩淲瓢泉诗：“凿石为瓢意若何？泉声流出又风波。我来石上弄泉水，只道希颜情味多。”

〔乐天句〕易 系辞：“旁行而不流，乐天知命故不忧。”

〔行藏用舍〕见本卷踏莎行（进退存亡阕）“行藏句”注。

〔人不三句〕论语 雍也篇：“子曰：贤哉回也，一箪食，一瓢饮，在陋巷，人不堪其忧，回也不改其乐，贤哉回也。”

〔饭蔬饮水〕论语 述而篇：“子曰：饭蔬食饮水，曲肱而枕之，乐亦在其中矣。”

〔何为二句〕见踏莎行（进退存亡阕）“丘何为句”注。

〔轻裘肥马〕论语 雍也篇：“赤之适齐也，乘肥马，衣轻裘。”

〔绕齿句〕苏轼 寄高令诗：“诗成锦绣开胸臆，论极冰霜绕齿牙。”

〔笑挂瓢〕逸士传：“许由手捧水饮，人遗一瓢，饮讫，挂木上，风吹有声，由以为烦，去之。”





又

用瓢泉韵戏陈仁和，兼简诸葛元亮，且督和词





被公惊倒瓢泉，倒流三峡词源泻。长安纸贵，流传一字，千金争舍。割肉怀归，先生自笑，又何廉也。渠坐事失官。但衔杯莫问：“人间岂有，如孺子，长贫者。”　谁识稼轩心事，似风乎舞雩之下。回头落日，苍茫万里，尘埃野马。更想隆中，卧龙千尺，高吟才罢。倩何人与问：“雷鸣瓦釜，甚黄钟哑？”





【校】


〔注〕“也”字下注文，广信书院本无，兹从四卷本丁集。





【笺注】


〔诸葛元亮〕事历未详。

〔倒流句〕杜甫 醉歌行：“词源倒流三峡水，笔阵独扫千人军。”

〔长安纸贵〕晋书 左思传：“思欲赋三都，遂构思十年。……及赋成，时人未之重，皇甫谧为其赋序，张载为注魏都，刘逵注吴、蜀，于是豪贵之家竞相传写，洛阳为之纸贵。”

〔割肉三句〕汉书 东方朔传：“伏日，诏赐从官肉，大官丞日晏不来，朔独拔剑割肉，谓其同官曰：‘伏日当早归，请受赐。’即怀肉去。大官奏之，朔入，上曰：‘昨赐肉，不待诏，以剑割肉而去之，何也？’朔免冠谢。上曰：‘先生起自责也。’朔再拜曰：‘朔来朔来，受赐不待诏，何无礼也；拔剑割肉，壹何壮也；割之不多，又何廉也；归遗细君，又何仁也！’上笑曰：‘使生自责，乃反自誉。’复赐酒一石，肉百斤，归遗细君。”

〔人间三句〕陈平字孺子。史记 陈丞相世家：“张负女孙五嫁而夫辄死，人莫敢娶，平欲得之。……张负谓其子仲曰：‘吾欲以女孙予陈平。’张仲曰：‘平贫，不事事，一县中尽笑其所为，独奈何予女乎？’负曰：‘人固有好美如陈平而长贫贱者乎？’卒予女。”

〔风乎舞雩〕论语 先进篇：“浴乎沂，风乎舞雩，咏而归。”

〔尘埃句〕见本卷水调歌头（千古老蟾口阕）“野马句”注。

〔更想三句〕后汉末，诸葛亮于隆中山畔结草庐，隐居其中。好为梁父吟。时人称为卧龙。

〔与问〕意即“为问”。

〔雷鸣二句〕楚辞 卜居：“世溷浊而不清：蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞？”





江神子

和陈仁和韵





玉箫声远忆骖鸾。几悲欢，带罗宽。且对花前，痛饮莫留残。归去小窗明月在，云一缕，玉千竿。　吴霜应点鬓云斑。绮窗闲，梦连环。说与东风，归兴有无间。芳草姑苏台下路，和泪看，小屏山。





【校】


〔归兴〕四卷本甲集作“归意”。





【笺注】


〔玉箫句〕杜牧 伤友人悼吹箫妓诗：“玉箫声远没流年。”江淹 别赋：“驾鹤上汉，骖鸾腾天。”韩愈 送桂州严大夫诗：“远胜登仙去，飞鸾不假骖。”余见卷一满江红（天与文章阕）“算人人句”注。

〔痛饮句〕庾信 舞媚娘诗：“少年唯有欢乐，饮酒那得留残。”

〔云一缕二句〕王安石 金陵报恩大师西堂方丈诗：“萧萧出屋千竿玉，霭霭当窗一炷云。”李壁注：“谓对竹烧香也。”

〔吴霜句〕李贺 还自会稽歌：“吴霜点归鬓，身与塘蒲晚。”

〔梦连环〕韩愈 送张道士：“昨宵梦倚门，手取连环持。”魏怀忠注引孙汝听曰：“持连环以示还意。”黄庭坚 次韵斌老赠子舟归诗：“昨宵连环梦，秣马待君发。”

〔姑苏台〕在今江苏 吴县西南姑苏山上。越绝书：“胥门外有九曲路，阖闾造以游姑胥之台而望太湖。”

〔小屏山〕屏风也。欧阳修渔家傲词：“云垂玉枕屏山小。”





又

和陈仁和韵





宝钗飞凤鬓惊鸾。望重欢，水云宽。肠断新来，翠被粉香残。待得来时春尽也：梅着子，笋成竿。　湘筠帘卷泪痕斑。佩声闲，玉垂环。个里温柔，容我老其间。却笑将军三羽箭，何日去，定天山？





【校】


〔题〕广信书院本无题，兹从四卷本乙集。

〔粉香〕汲古阁影抄四卷本原作“暗香”，后用粉涂去“暗”字，未补。

〔梅着子〕广信书院本作“梅结子”，兹从四卷本。

〔温柔〕王诏校刊本及四印斋本作“柔温”。

〔将军〕广信书院本作“平生”，兹从四卷本。





【笺注】


〔翠被句〕何逊 嘲刘孝绰诗：“稍闻玉钏远，犹怜翠被香。”李商隐 夜冷诗：“西亭翠被余香薄。”

〔湘筠〕即湘竹。见本卷蝶恋花（燕语莺啼人乍远阕）“湘泪”注。

〔个里二句〕见本卷定风波（昨夜山公倒载归阕）“温柔句”注。

〔却笑三句〕新唐书 薛仁贵传：“薛仁贵 绛州 龙门人。……诏副郑仁泰为铁勒道行军总管。……时九姓众十余万，令骁骑数十来挑战，仁贵发三矢辄杀三人，于是虏气慑，皆降。仁贵虑为后患，皆阬之。……军中歌曰：‘将军三箭定天山，壮士长歌入汉关。’”





永遇乐

送陈仁和自便东归。陈至上饶之一年，得子，甚喜





紫陌长安，看花年少，无限歌舞。白发怜君，寻芳较晚，卷地惊风雨。问君知否：鸱夷载酒，不似井瓶身误。细思量悲欢梦里，觉来总无寻处。　芒鞋竹杖，天教还了，千古玉溪佳句。落魄东归，风流赢得，掌上明珠去。起看清镜，南冠好在，拂了旧时尘土。向君道云霄万里，这回稳步。





【校】


〔题〕四卷本乙集作“送陈光宗知县”。





【笺注】


〔紫陌二句〕见卷一新荷叶（人已归来阕）“兔葵二句”注。

〔白发句〕苏轼 次韵刘景文西湖席上诗：“白发怜君略相似，青山许我定相从。”

〔寻芳句〕杜牧 叹花诗：“自是寻春去较迟，不须惆怅怨芳时。”

〔鸱夷二句〕扬雄 酒赋：“观瓶之居，居酒之眉。……身提黄泉，骨肉为泥。自用如此，不如鸱夷。鸱夷滑稽，腹如大壶。尽日盛酒，人复借酤。”释宝月 估客乐：“有信数寄书，无信心相忆，莫作瓶落井，一去无消息。”李白 寄远十二首之八：“金瓶落井无消息，令人行叹复坐思。”毛幵 玉楼春词：“金瓶落井翻相误，可惜馨香随手故。”

〔芒鞋三句〕苏轼 庐山诗：“芒鞋青竹杖，自挂百钱游。”玉溪即信江。稼轩探梅之临江仙有“一枝先破玉溪春”句，送施圣与之水调歌头有“千丈石打玉溪流”句。周煇 清波杂志卷五茶山诗：“煇在上饶三四年，日从寓士游，遍历溪山奇胜。煇尝欲裒集赋咏为一编，目为玉溪酬唱，以侈一时人物之盛，因循不克成。”徐元杰楳埜集卷十二挽辛宪若（稼轩第三子）诗云：“在昔我先翁，礼廑先正隆。潭潭带湖府，凛凛玉溪风。”上引诸处之“玉溪”皆指信江言。三句云云，盖谓信江胜概，遇陈氏诗句方得摹写也。

〔掌上明珠〕杜甫 戏作寄上汉中王诗：“掌中贪看一珠新。”自注：“王新诞明珠。”

〔南冠〕左传 成九年：“晋侯观于军府，见钟仪，问之曰：‘南冠而絷者谁也？’有司对曰：‘郑人所献楚囚也。’”

〔好在〕即“且喜”、“幸而”之意。





【编年】


淳熙十四年（一一八七）。——上起“双陆和陈仁和韵”之念奴娇，迄“送陈仁和自便东归”之永遇乐，共词六首。其中江神子一阕，见四卷本甲集，中有“归去小窗明月在”及“归兴有无间”等句，知陈氏之得旨自便及离信东归，必在淳熙十五年之前。





定风波

暮春漫兴





少日春怀似酒浓，插花走马醉千钟。老去逢春如病酒，唯有：茶瓯香篆小帘栊。　卷尽残花风未定，休恨；花开元自要春风。试问春归谁得见？飞燕，来时相遇夕阳中。





【校】


〔题〕广信书院本无题，兹从四卷本甲集。





菩萨蛮

席上分赋得樱桃





香浮乳酪玻璃碗，年年醉里尝新惯。何物比春风？歌唇一点红。 　江湖清梦断，翠笼明光殿。万颗写轻匀，低头愧野人。





【校】


〔题〕四卷本甲集作“坐中赋樱桃”。

〔写轻匀〕广信书院本作“泻轻匀”，兹从四卷本。





【笺注】


〔翠笼两句〕杜甫 野人送朱樱诗：“西蜀樱桃也自红，野人相赠满筠笼。数回细写愁仍破，万颗匀圆讶许同。忆昨赐沾门下省，退朝擎出大明宫。金盘玉箸无消息，此日尝新任转蓬。”韩愈 和张水部敕赐樱桃诗：“汉家旧种明光殿，炎帝还书本草经。岂似满朝承雨露，共看传赐出青冥。香随翠笼擎初到，色映银盘写未停。食罢自知无所报，空然惭汗仰皇扃。”（按：韩诗“写未停”之“写”，与辛词“写轻匀”之“写”，均有作“泻”者，说文：“写，置物也。”段玉裁注：“谓去此注彼也。……俗作泻者，写之俗字。”）

〔低头句〕杜甫 独酌成诗：“苦被微官缚，低头愧野人。”





鹧鸪天

代人赋





晚日寒鸦一片愁，柳塘新绿却温柔。若教眼底无离恨，不信人间有白头。　肠已断，泪难收。相思重上小红楼。情知已被山遮断，频倚阑干不自由。





【校】


〔山〕六十家词本及四印斋本作“云”。





又

代人赋





陌上柔桑破嫩芽，东邻蚕种已生些。平冈细草鸣黄犊，斜日寒林点暮鸦。　山远近，路横斜，青旗沽酒有人家。城中桃李愁风雨，春在溪头荠菜花。





【校】


〔题〕广信书院本无，兹从四卷本乙集。

〔桑破嫩芽〕四卷本作“条初破芽”，花庵词选作“桑初破芽”。

〔荠菜〕四卷本作“野荠”。





【笺注】


〔细草、黄犊、斜日〕王安石 题舫子诗：“爱此江边好，留连至日斜。眠分黄犊草，坐占白鸥沙。”





踏歌





厥。看精神压一庞儿劣。更言语一似春莺滑。一团儿美满香和雪。　去也。把春衫换却同心结。向人道“不怕轻离别”，问昨宵因甚歌声咽？秋被梦，春闺月。旧家事却对何人说。告第一莫趁蜂和蝶，有春归花落时节。





【校】


〔调〕朱彊村云：“按此为双曳头调，原本分二段，以‘问昨宵’句作过片，据朱敦儒 樵歌改正。”

〔第一〕四卷本甲集作“弟弟”，兹从稼轩词钞存。广信书院本无此首。





【笺注】


〔厥〕读如颤。厥盖形容体态轻儇状。唐摭言卷十二酒失门：“崔橹酒后，失虔州陆郎中肱，以诗谢之曰：‘醉时颠蹶醒时羞，曲糵催人不自由。叵耐一双穷相眼，不堪花卉在前头。’”胡仔 苕溪渔隐丛话后集卷三七引其父（按即胡舜陟）三山老人语录云：“明州 妙音僧法渊，为人佯狂，日饮酒市肆，歌笑自如。……人以为狂，又号曰颠僧。……归妙音，趺坐而化。颂曰：‘咄咄，平生颠蹶。欲问临行，炉中大雪。’”

〔精神压一〕谓精神饱满，压倒一切也。秦观 品令词：“天然个、品格于中压一。”

〔庞儿劣〕谓脸儿俏俊。“劣”为反训词。张元幹 点绛唇词：“减塑冠儿，宝钗金缕双缕结。怎教宁帖，眼恼儿里劣。

〔更言语句〕白居易 琵琶行：“间关莺语花底滑。”

〔旧家事〕犹云昔事或旧来事。





小重山

茉莉





倩得薰风染绿衣。国香收不起，透冰肌。略开些个未多时。窗儿外，却早被人知。　越惜越娇痴。一枝云鬓上，那人宜。莫将他去比荼䕷，分明是，他更韵些儿。





【校】


〔些个〕四卷本甲集作“些子”。

〔更韵〕四卷本作“更的”。





临江仙

探梅





老去惜花心已懒，爱梅犹绕江村。一枝先破玉溪春。更无花态度，全是雪精神。　剩向青山餐秀色，为渠着句清新。竹根流水带溪云。醉中浑不记，归路月黄昏。





【校】


〔全是〕四卷本甲集作“全有”。

〔剩向〕全芳备祖前集一引作“胜向”。

〔青山〕四卷本及全芳备祖并作“空山”。





【笺注】


〔玉溪〕见前永遇乐（紫陌长安阕）“芒鞋三句”注。

〔剩向句〕陆机 日出东南隅行：“鲜肤一何润，秀色若可餐。”苏轼 寄怪石斛与鲁元翰诗：“秀色亦堪餐。”





一落索

闺思





羞见鉴鸾孤却，倩人梳掠。一春长是为花愁，甚夜夜东风恶。

行绕翠帘珠箔，锦笺谁托？玉觞泪满却停觞，怕酒似郎情薄。





【笺注】


〔羞见句〕白氏六帖：“孤鸾见镜，睹其影谓为雌，必悲鸣而舞。”唐人青鸾镜诗：“青鸾不用羞孤影，开匣当如见故人。”

〔一春句〕欧阳修 望江南词：“长是为花忙。”





【编年】


上词八首起“暮春漫兴”之定风波，迄“闺思”之一落索，作年均莫得确考，以其均见四卷本甲集（内唯“陌上柔桑”一首不见甲集，广信书院本编次于“晚日寒鸦”一首之后），知其至晚当作于淳熙十四年，故依甲集次第汇录于此。





鹊桥仙

为人庆八十席上戏作





朱颜晕酒，方瞳点漆，闲傍松边倚杖。不须更展画图看，自是个寿星模样。　今朝盛事，一杯深劝，更把新词齐唱。人间八十最风流，长贴在儿儿额上。





【校】


〔题〕“席上”四卷本甲集作“席间”。

〔长贴〕四卷本作“长帖”。





【笺注】


〔方瞳〕拾遗记：“老聃居山，有父老五人，方瞳，握青筠杖，共谈天地五方五行之精。”又道家谓道行久深者瞳方。

〔点漆〕世说新语 容止篇：“王右军见杜弘治，叹曰：‘面如凝脂，眼如点漆，此神仙中人。’”

〔不须句〕唐 薛媛 写真寄夫诗：“恐君浑忘却，时展画图看。”

〔人间二句〕儿儿即孩儿。宋代习俗，每朱书“八十”字于小儿额上以求长生。故陈藻 丘叔乔八十诗有“大家于此且贪生，八十孩儿题向额”之句，周必大 三月三日会客诗有“兄弟相看俱八十，研朱赢得祝婴孩”之句，吴潜丁巳寿叔之 贺新郎词有“只比儿儿额上寿，尚有时光如许”之句。顾千里 跋稼轩词，以为“儿儿或是奴家之称，二语之意，当以八字作眉字解”，盖误。





又

庆岳母八十





八旬庆会，人间盛事，齐劝一杯春酿。胭脂小字点眉间，犹记得旧时宫样。　彩衣更着，功名富贵，直过太公以上。大家着意记新词，遇着个十年便唱。





【校】


〔题〕四卷本乙集作“为岳母庆八十”。

〔十年〕四卷本作“十字”。





【笺注】


〔胭脂句〕见前阕“人间二句”注。





【编年】


据漫塘集 范南伯行述，南伯生于建炎四年（一一三〇），其时以母年二十岁推之，此词当作于淳熙十五年（一一八八）左右。但稼轩妇翁范子美卒于乾道晚年，年已七十四岁，其夫妇间之年岁若不甚悬殊，则此词之作年更须提前方合，今姑附于甲集各词之后。





好事近





医者索酬劳，那得许多钱物？只有一个整整，也盒盘盛得。

下官歌舞转凄惶，剩得几枝笛。觑著这般火色，告妈妈将息。





【笺注】


〔下官〕赵彦卫 云麓漫钞卷四：“古人多自称下官，见于传记不一。盖汉 晋诸侯之国，并于其主称臣，宋 孝武 孝建中始有制，不得称臣，只宜云下官。……今人犹有言者。”

〔火色〕颜面潮红之色。逸周书 太子晋：“师旷对曰：‘汝声清污，汝色赤白，火色，不寿。’”

〔告妈妈句〕“告”为请求意。“将息”为“调养”、“休息”意。





【附录】


周煇清波别志卷下记事一则

稼轩乐府，辛幼安酒边游戏之作也。词与音叶，好事者争传之。在上饶，属其室病，呼医对脉。吹笛婢名整整者侍侧，乃指以谓医曰：“老妻病安，以此人为赠。”不数日，果勿药，乃践前约。整整既去，因口占好事近云：……一时戏谑，风调不群。稼轩所编遗此。





【编年】


淳熙十五年（一一八八）前。——上词仅见清波别志。周煇与稼轩为同时人，又“在上饶三四年，日从寓士游，遍历溪山奇胜”（见清波杂志卷五），其所记当可信，因即据以收录。别志成书于绍熙五年甲寅，其时稼轩词仅有甲集刊布，其所称“稼轩所编”者，必即指甲集而言，因又知上词之作在甲集编定之前。作年既难确考，亦姑附于甲集诸作之后。





蝶恋花

戊申元日立春，席间作





谁向椒盘簪彩胜？整整韶华，争上春风鬓。往日不堪重记省，为花长把新春恨。　春未来时先借问，晚恨开迟，早又飘零近。今岁花期消息定，只愁风雨无凭准。





【校】


〔题〕广信书院本作“元日立春”，花庵词选作“戊申元日立春”，兹从四卷本乙集。

〔长把〕王诏校刊本及四印斋本并作“常把”，花庵词选作“长抱”。





【笺注】


〔椒盘〕尔雅翼：“后世率以正月一日以盘进椒，号椒盘。”

〔彩胜〕即旛胜。续汉礼仪志：“立春之日，立青旛于门外。”贾充 典戒：“人日造华胜相遗，像瑞图金胜之形，又像西王母戴胜。”文昌杂录卷三：“唐制，立春日赐三省官彩胜有差。”东京梦华录：“立春日自郎官、御史、寺监长贰以上，皆赐春旛胜，以罗为之。宰执亲王近臣，皆赐金银旛胜。入贺讫，戴归私第。”宋代士大夫家亦多于立春日剪彩为小旛，谓之春旛，或悬于家人之头，或缀于花枝之下，或剪为春蝶春钱春胜以为戏。





【编年】


淳熙十五年（一一八八）。——按：王淮、周必大同为丞相，自淳熙十四年二月起至十五年五月止，此间王淮拟除稼轩一帅之议见沮于周必大，遂以稼轩主管宫祠，以备缓急之用。稼轩罢归六七年之后始得奉祠，故不能不深致叹息。此词作于戊申元日，然借春花为喻，以其开迟且又飘零过早，故有“往日不堪重记省，为花长把新春恨”及“今岁花期消息定，只愁风雨无凭准”之句，盖于此颇致其感慨也。





水调歌头

送郑厚卿赴衡州





寒食不小住，千骑拥春衫。衡阳 石鼓城下，记我旧停骖。襟以潇湘 桂岭，带以洞庭 青草，紫盖屹西南。文字起骚 雅，刀剑化耕蚕。　看使君，于此事，定不凡。奋髯抵几堂上，尊俎自高谈。莫信君门万里，但使民歌五袴，归诏凤凰衔。君去我谁饮，明月影成三。





【校】


〔襟以、带以〕四卷本乙集“以”均作“似”。

〔青草〕四卷本作“春草”。

〔西南〕四卷本作“东南”。





【笺注】


〔郑厚卿〕见下首。

〔寒食句〕见卷一霜天晓角（吴头楚尾阕）“明日三句”注。

〔衡阳二句〕舆地纪胜：“石鼓山在衡州城东三里。”按：稼轩于淳熙六年任湖南转运副使，继改湖南安抚使，衡州为其属郡，当时必以按视而一再至其地也。

〔桂岭〕亦名香花岭，在今湖南 临武县北。

〔洞庭青草〕均湖名。张舜民 南迁录：“岳州 洞庭湖，南名青草，北名洞庭，所谓重湖也。”范致明 岳阳风土记：“青草湖在磊石山，与洞庭相通，其南罗水出焉。荆江出巴蜀，自高注下，浊流汹涌。夏秋暴涨，则逆泛洞庭，潇 湘清流，顿皆混浊，岳人谓之翻流水。南至青草湖，或三五日乃还。俗云神水朝君山。”

〔紫盖〕荆州记：“衡山有三峰极秀，曰：紫盖、石囷、芙蓉。”长沙记：“衡山轩翔耸拔，九千余丈，尊卑差次，七十二峰。最大者五：芙蓉、紫盖、石廪、天柱、祝融。紫盖为最高。”

〔刀剑句〕见卷一满江红（倦客新丰阕）“卖剑”注。

〔看使君三句〕见卷一念奴娇（我来吊古阕）“却忆至棋局”注。

〔奋髯句〕汉书 朱博传：“博迁瑯琊太守，齐郡舒缓养名，博新视事，右曹掾史皆移病卧，博奋髯抵几曰：‘观齐儿欲以此为俗耶！’……皆罢斥诸病吏。”

〔民歌五袴〕后汉书廉范传：“建初中迁蜀郡太守……旧制禁民夜作以防火灾，而更相隐蔽，烧者日属。范乃毁削先令，但严使储水而已。百姓为便，乃歌之曰：‘廉叔度，来何暮。不禁火，民安作。平生无襦今五袴。’”

〔归诏句〕见卷一满庭芳（柳外寻春阕）“凤凰独绕天池”注。

〔君去二句〕李白 月下独酌诗：“花间一壶酒，独酌无相亲。举杯邀明月，对影成三人。”





满江红

饯郑衡州 厚卿席上再赋





莫折荼䕷，且留取一分春色。还记得青梅如豆，共伊同摘。少日对花浑醉梦，而今醒眼看风月。恨牡丹笑我倚东风，头如雪。　榆荚阵，菖蒲叶。时节换，繁华歇。算怎禁风雨，怎禁鹈。老冉冉兮花共柳，是栖栖者蜂和蝶。也不因春去有闲愁；因离别。





【校】


〔题〕四卷本甲集作“稼轩居士花下与郑使君惜别，醉赋。侍者飞卿奉命书”。

〔莫折〕四卷本作“折尽”。

〔且留取〕四卷本作“尚留得”。

〔记得〕四卷本作“记取”。

〔如豆〕四卷本作“如弹”。

〔浑醉〕四卷本作“昏醉”。

〔头如雪〕四卷本作“形如雪”。

〔榆荚六句〕四卷本作“人渐远，君休说。榆荚阵，菖蒲叶。算不因风雨，只因鶗”。





【笺注】


〔青梅〕李白 长干行：“郎骑竹马来，绕床弄青梅。”欧阳修 阮郎归词：“南园春半踏青时，风和闻马嘶。青梅如豆柳如眉，日长蝴蝶飞。”

〔老冉冉兮〕见本卷蝶恋花（九畹芳菲兰佩好阕）“冉冉句”注。

〔是栖栖者〕见本卷踏莎行（进退存亡阕）“丘何为句”注。





【编年】


淳熙十五年（一一八八）。——上水调歌头、满江红各一阕，均为送郑厚卿赴衡州而作。水调歌头有“衡阳 石鼓城下，记我旧停骖”句，知二词必作于淳熙七年之后。郑厚卿始末不详，唯查淳熙七年后至稼轩卒前，衡州守之郑姓者仅有郑如崈一人，为继刘清之之后任者。永乐大典卷八六四七至四八衡字韵引有宋衡州府图经志全文，其郡守题名中有：“郑如崈，朝散郎，淳熙十五年四月到，绍熙元年正月罢。”宋会要辑稿 职官七二之五五亦载郑如崈罢职因缘云：“淳熙十六年十二月二十六日，诏知衡州 郑如崈放罢。以本路漕臣奏如崈于总领所合解大军粮米，辄凭奏检，固拒不解；于法合行给还民间之钱，辄贪利不顾，横欲拘没。故有是命。”“崈”与“厚”义甚相近，知厚卿必即如崈之字。据衡州图经志所载其抵任年月，知上二词必作于淳熙十五年春。其满江红一阕，见四卷本甲集，依范开序文所署年月推论，似可证其至晚亦当作于十四年内；然查甲集之编次，凡同调诸词莫不汇集一处，唯声声慢、满江红二调，前后复出，卷尾满江红共七首，上“折尽荼䕷”阕即其中之一。凡此必为甲集已经刊成之后，又陆续附入者，则上二词固仍须为十五年春季之作也。





沁园春

戊申岁，奏邸忽腾报谓余以病挂冠，因赋此





老子平生，笑尽人间，儿女怨恩。况白头能几，定应独往；青云得意，见说长存。抖擞衣冠，怜渠无恙，合挂当年神武门。都如梦；算能争几许，鸡晓钟昏。　此心无有亲冤，况抱瓮年来自灌园。但凄凉顾影，频悲往事；殷勤对佛，欲问前因。却怕青山，也妨贤路，休斗尊前见在身。山中友，试高吟楚些，重与招魂。





【校】


〔怨恩〕王诏校刊本作“怨根”。

〔亲冤〕广信书院本作“新冤”，兹从历代诗余。按稼轩丙寅年所作“来年将告老”诗有句云：“有我故应还起灭，无求何自别冤亲？”则此处以作“亲冤”为是。





【笺注】


〔奏邸忽腾报〕宋朝于京城置进奏院，诸路州郡各有进奏吏。凡朝廷已行之命令，已定之差除黜罢，由门下后省逐日编为定本，经宰执审阅，报行四方，是为邸报，亦称朝报。至南宋，乃有所谓小报，其中所载，或是朝报未报之事，或是官员陈乞未曾施行之事，且有撰造命令，妄传事端，以无为有者。当时竟有阁门院子专以探报此等事为生，或得于省院之漏泄，或得于街市之剽闻，或即任意杜撰，亦日书一纸以出。出局之后，省部寺监知杂司及进奏官悉皆传授，坐获不赀之利。以至遍达于州郡监司。邸报与小报间杂流布，真伪亦遂不辨。（以上据宋会要辑稿 刑法二之一二五，绍熙四年十月四日臣僚论小报奏章所述。）稼轩于淳熙八年因王蔺之弹章罢官，嗣即闲居信州，乃于六年之后而复有“以病挂冠”之说，则此一消息必即“小报”所凭空撰造者。

〔儿女怨恩〕见本卷蝶恋花（莫向楼头听漏点阕）“人间句”注。

〔白头、独往〕、〔亲冤〕、〔青山、妨贤路〕叶梦得 避暑录话卷上：“白乐天……不汲汲于进而志在于退，是以能安于去就爱憎之际，每裕然有余也。……至甘露十家之祸，乃有‘当君白首同归日，是我青山独往时’之句，得非为王涯发乎？览之使人太息。空花、妄想，初何所有，而况冤亲相寻，缴绕何已？乐天不唯能外世故，固自以为深得于佛氏，犹不能旷然一洗，电扫冰释于无所有之地，习气难除至是。要之，若飘瓦之击，虚舟之触，庄周以为至人之用心也，宜乎。”（按：白居易诗题为“九年十一月二十一日感事而作”，其下自注“其日独游香山寺”。诗云：“祸福茫茫不可期，大都早退似先知。当君白首同归日，是我青山独往时。顾索素琴应不暇，忆牵黄犬定难追。麒麟作脯龙为醢，何似泥中曳尾龟。”）五灯会元：“佛教慈悲，冤亲平等。”

〔青云〕史记 范睢蔡泽列传：“不意君能自致于青云之上。”

〔抖擞三句〕南史 陶弘景传：“陶弘景字通明，丹阳 秣陵人也。……善琴棋，工草隶。未弱冠，齐高帝作相，引为诸王侍读，除奉朝请。虽在朱门，闭影不交外物。……永明十年，脱朝服挂神武门，上表辞禄，诏许之。”

〔抱瓮句〕庄子 天地篇：“子贡南游于楚，反于晋，过汉阴，见一丈人，方将为圃畦，凿隧而入井，抱瓮而出灌。搰搰然用力甚多而见功寡。”

〔凄凉顾影〕苏轼 永遇乐寄孙巨源：“凄然顾影，共伊到明无寐。”

〔休斗句〕牛僧孺 席上赠刘梦得诗：“休论世上升沉事，且斗尊前见在身。”“斗”字在此处有“受用”意。

〔楚些〕指楚辞 招魂，句尾用“些”字。

按：稼轩之帅江西，本以被劾去职，洎淳熙十五年戊申，赋闲信上已五六载矣，而奏邸乃反有以病挂冠之讹传，稼轩于山居时见邸报，觉其可笑，故赋此词解嘲。梁启超编稼轩年谱，于戊申年下曾有大段之考证文字，其解释此词语意者，有云：“先生落职，本缘被劾，而邸报误为引疾，词中‘笑尽儿女怨恩’，‘此心无有亲冤’，谓胸中绝无芥蒂，被劾与引退原可视同一律也。‘白头能几，定应独往’，‘衣冠无恙，合挂当年神武门’，言早当勇退，不必待劾也。‘都如梦；算能争几许，鸡晓钟昏’，言奏邸竟为我延长若干年做官生涯，然所差能几，不足较也。‘抱瓮年来自灌园’，‘凄凉顾影，频悲往事’，此明是罢斥后情状。……‘却怕青山，也妨贤路’，极言忧谗畏讥，恐虽山居犹不免物议也。‘山友重与招魂’，言本已罢官，奏邸又为我再罢一次，山友不妨再赋招隐也。”其言均颇的当。





【编年】


淳熙十五年（一一八八）。





贺新郎

陈同父自东阳来过余，留十日，与之同游鹅湖，且会朱晦庵于紫溪，不至，飘然东归。既别之明日，余意中殊恋恋，复欲追路，至鹭鹚林，则雪深泥滑，不得前矣。独饮方村，怅然久之，颇恨挽留之不遂也。夜半投宿吴氏泉湖 四望楼，闻邻笛悲甚，为赋乳燕飞以见意。又五日，同父书来索词，心所同然者如此，可发千里一笑





把酒长亭说。看渊明风流酷似，卧龙 诸葛。何处飞来林间鹊，蹙踏松梢残雪。要破帽多添华发。剩水残山无态度，被疏梅料理成风月。两三雁，也萧瑟。　佳人重约还轻别。怅清江天寒不渡，水深冰合。路断车轮生四角，此地行人销骨。问谁使君来愁绝？铸就而今相思错，料当初费尽人间铁。长夜笛，莫吹裂。





【校】


〔题〕四卷本乙集“吴氏泉湖”作“泉湖 吴氏”，“乳燕飞”作“贺新郎”。阳春白雪外集引题作“寄同甫”。

〔看渊明〕阳春白雪作“爱渊明”。

〔残雪〕四卷本作“微雪”。





【笺注】


〔陈同父〕名亮，婺州 永康人，才气超迈，曾再三上书孝宗，反对和议。光宗策进士，擢第一，授签书建康府判官，未赴任卒。有龙川集行世。宋史卷一百九十五有传。

〔朱晦庵〕名熹，徽州 婺源人，父松官福建，因家焉。晚年筑舍武夷山，讲学其中。为南宋理学宗师。宋史卷四百二十九有传。

〔紫溪〕镇名，在江西 铅山县南四十里，路通瓯 闽，居民麕集。朱文公文集戊申与陈同甫书有“承见访于兰溪，甚幸”等语，兰溪疑为紫溪之别称。

〔鹭鹚林〕未详所在。韩淲 涧泉集及俞德邻 佩韦斋集均有咏鹭鹚林诗。查常山县志载有鹭鹚山，谓在县治文笔峰西麓。常山县为信州入浙之道，疑鹭鹚林即在鹭鹚山之附近也。

〔方村〕常山县志载有芳村溪，谓在县东北四十里，不知与此为一为二。

〔吴氏泉湖 四望楼〕未详。

〔邻笛悲甚〕向秀 思旧赋序，谓经行嵇康 吕安竹林旧居时，“日薄虞渊，寒冰凄然，邻人有吹笛者，发声寥亮，追思曩昔游宴之好，感音而叹，故作赋云”。

〔乳燕飞〕贺新郎调之别名。

〔剩水残山〕杜甫 陪郑广文游何将军山林诗：“剩水沧江破，残山碣石开。”剩水残山谓穿池垒石，指园林之人工山水。

〔无态度〕陈与义 陪粹翁举酒于君子亭诗：“去国衣冠无态度。”

〔路断句〕见卷一木兰花慢（汉中开汉业阕）“车轮四角”注。

〔销骨〕孟东野 答韩愈李观因献张徐州诗：“富别愁在颜，贫别愁销骨。”

〔铸就二句〕通鉴卷二六五：“朱全忠留魏半岁，罗绍威供亿所杀牛羊豕近七十万，资粮称是，所赂遗又近百万。比去，蓄积为之一空。绍威虽去其逼，而魏兵自是衰弱。绍威悔之，谓人曰：‘合六州四十三县铁不能为此错也。’”按：孙光宪 北梦琐言卷十四亦载此事，与通鉴所载稍不同。

〔长夜二句〕太平广记卷二〇四李謩条引逸史：“謩 开元中吹笛为第一部，近代无比。有故，自教坊请假至越州，公私更宴，以观其妙。时州客……同会镜湖，欲邀李生湖上吹之。……有独孤生者，年老，久处田野，人事不知……到会所，澄波万顷，景物皆奇，李生拂笛……其声始发之后，昏曀齐开，水木森然，仿佛如有鬼神之来，坐客皆更赞咏之，以为钧天之乐不如也。独孤生乃无一言，会者皆怒……独孤生乃徐曰：‘公安知仆不会也！’……独孤生乃取吹之，李生更有一笛，拂拭以进，独孤视之曰：‘此都不堪取，执者粗通耳。’乃换之，曰：‘此至入破，必裂，得无恡惜否？’李生曰：‘不敢。’遂吹，声发入云，四座震栗，李生蹙踖不敢动……及入破，笛遂败裂，不复终曲。李生再拜，众皆帖息，乃散。”





【附录】


陈同甫和章（见龙川文集卷十七）

贺新郎寄辛幼安和见怀韵

老去凭谁说？看几番神奇臭腐，夏裘冬葛。父老长安今余几，后死无仇可雪。犹未燥当时生发！二十五弦多少恨，算世间那有平分月。胡妇弄，汉宫瑟。

树犹如此堪重别。只使君从来与我，话头多合。行矣置之无足问，谁换妍皮痴骨。但莫使伯牙弦绝。九转丹砂牢拾取，管精金只是寻常铁！龙共虎，应声裂。





【编年】


淳熙十五年冬（一一八九）。——据陈同甫与稼轩及朱熹往复各书推考，陈氏之至上饶相访，应在淳熙十五年岁杪。上词当即作于是时。（参拙编稼轩年谱 淳熙十五年记事。）





又

同父见和，再用韵答之





老大那堪说。似而今元龙臭味，孟公瓜葛。我病君来高歌饮，惊散楼头飞雪。笑富贵千钧如发。硬语盘空谁来听？记当时只有西窗月。重进酒，换鸣瑟。　事无两样人心别。问渠侬神州毕竟，几番离合？汗血盐车无人顾，千里空收骏骨。正目断关河路绝。我最怜君中宵舞，道“男儿到死心如铁”。看试手，补天裂。





【校】


〔题〕四卷本乙集作“同父见和，再用前韵”。

〔那堪〕四卷本作“犹堪”。

〔换鸣瑟〕四卷本作“唤呜瑟”。





【笺注】


〔元龙臭味〕左传 襄八年：“今譬于草木，寡君在君，君之臭味也。”注：“言同类。”刘备推崇陈登（字元龙）语，见卷一水龙吟（楚天千里清秋阕）“求田三句”注。

〔孟公句〕汉书 游侠列传：“陈遵字孟公，杜陵人也。……居长安中，列侯、近臣、贵戚皆贵重之。牧守当之官，及郡国豪杰至京师者，莫不相因到遵门。”瓜葛指交游。按：元龙 孟公皆切陈亮姓。

〔千钧如发〕韩愈 与孟尚书书：“其危如一发引千钧。”按：此与卷三最高楼（吾衰矣阕）“富贵是危机”意同。

〔硬语句〕韩愈 荐士诗：“横空盘硬语，妥帖力排奡。”

〔人心别〕郑谷 十日菊诗：“自缘今日人心别，未必秋香一夜衰。”

〔汗血〕汉书 武帝纪 应劭注：“大宛旧有天马种，蹋石汗血，汗从前肩髆出，如血，号一日千里。”

〔盐车〕战国策 楚策四：“骥之齿至矣，服盐车而上太行，蹄申膝折，尾湛胕溃，漉汁洒地，白汗交流，外阪迁延，负辕而不能上。”

〔千里句〕战国策 燕策一：“燕昭王即位，卑身厚币以招贤者，欲将报仇，故往见郭隗先生。……郭隗先生曰：‘臣闻古之君人有以千金求千里马者，三年不能得，涓人言于君曰：请求之。君遣之，三月得千里马，马已死，买其首五百金，反以报君。君大怒曰：所求者生马，安事死马，而捐五百金！涓人对曰：死马且买之五百金，况生马乎？天下必以王为能市马，马今至矣。’于是不期年千里马之至者三。今王诚欲致士，先从隗始。”

〔怜〕爱重之意。

〔中宵舞〕晋书 祖逖传：“与司空刘琨俱为司州主簿，情好绸缪，共被同寝。中夜，闻荒鸡鸣，蹴琨觉曰：‘此非恶声也。’因起舞。琨 逖并有英气，每语世事，或中宵起坐，相谓曰：‘若四海鼎沸，豪杰并起，吾与足下当相避于中原耳。’”

〔补天裂〕见卷一满江红（鹏翼垂空阕）“袖里二句”注。





【附录】


陈同甫和章

贺新郎 酬辛幼安再用韵见寄

离乱从头说。爱吾民金缯不爱，蔓藤累葛。壮气尽消人脆好，冠盖阴山观雪。亏杀我一星星发。涕出女吴成倒转，问鲁为齐弱何年月。丘也幸，由之瑟。

斩新换出旗麾别。把当时一桩大义，拆开收合。据地一呼吾往矣，万里摇肢动骨。这话欛只成痴绝。天地洪炉谁扇鞴，算于中安得长坚铁。淝水破，关东裂。

又

怀辛幼安用前韵

话杀浑闲说。不成教齐民也解，为伊为葛。尊酒相逢成二老，却忆去年风雪。新着了几茎华发。百世寻人犹接踵，叹只今两地三人月。写旧恨，向谁瑟？

男儿何用伤离别。况古来几番际会，风从云合。千里情亲长晤对，妙体本心次骨。卧百尺高楼斗绝。天下适安耕且老，看买犁卖剑平家铁。壮士泪，肺肝裂。





又

用前韵送杜叔高





细把君诗说：恍余音钧天浩荡，洞庭胶葛。千丈阴崖尘不到，惟有层冰积雪。乍一见寒生毛发。自昔佳人多薄命，对古来一片伤心月。金屋冷，夜调瑟。　去天尺五君家别。看乘空鱼龙惨淡，风云开合。起望衣冠神州路，白日消残战骨。叹夷甫诸人清绝！夜半狂歌悲风起，听铮铮阵马檐间铁。南共北，正分裂。





【校】


〔题〕广信书院本作“用前韵赠金华 杜仲高”，兹从四卷本乙集。

〔恍余音〕四卷本作“怅余音”。

〔千丈〕四卷本作“千尺”。

〔消〕四卷本作“销”。





【笺注】


〔杜叔高〕名斿，金华 兰溪人。兄旟，字伯高；旃，字仲高；弟旞，字季高；旝，字幼高。五人俱博学工文，人称金华五高。端平初，以布衣与稼轩婿范黄中（炎）及刘后村等八人同时受召。中兴馆阁续录 秘阁校勘门：“绍定以后二人：杜斿字叔高，婺州人。六年十一月以布衣特补迪功郎，差充。端平元年七月与在外合入差遣。”陈亮 龙川文集卷十九复杜仲高书：“伯高之赋，如奔风逸足，而鸣以和鸾；叔高之诗，如干戈森立，有吞虎食牛之气；而左右发春妍以辉映于其间：非独一门之盛，可谓一时之豪。”叶适 水心文集卷七赠杜幼高诗：“杜子五兄弟，词林俱上头。规模古乐府，接续后春秋。奇崛令谁赏，羁栖浪自愁。故园如镜水，日日抱村流。”

〔钧天〕见卷一八声甘州（把江山好处付公来阕）“钧天梦”注。

〔洞庭胶葛〕庄子天运篇：“黄帝张咸池之乐于洞庭之野……其声能短能长，能柔能刚，变化齐一，不主故常。”司马相如 上林赋：“张乐乎胶葛之㝢。”

〔层冰积雪〕楚辞 九歌 湘君：“桂櫂兮兰枻，斫层冰兮积雪。”

〔自昔句〕苏轼 薄命佳人诗：“自古佳人多命薄，闭门春尽杨花落。”

〔金屋〕汉武故事：“若得阿娇作妇，当作金屋贮之也。”

〔去天句〕辛氏三秦记：“城南韦、杜，去天尺五。”杜甫 赠韦七赞善诗：“乡里衣冠不乏贤，杜陵 韦曲 未央前。尔家最近魁三象，时论同归尺五天。”

〔叹夷甫句〕晋书 王衍传：“衍字夷甫，神情明秀，风姿详雅。……口不论世事，唯雅咏玄虚而已。……既有盛才美貌，明悟若神。常自比子贡。兼声名藉甚，倾动当世，妙善玄言，唯谈老、庄为事。每捉玉柄麈尾，与手同色。……众共推衍为元帅……俄而举军为石勒所破，勒呼王公，与之相见……使人夜排墙填杀之。衍将死，顾而言曰：‘呜呼，吾曹虽不如古人，向若不祖尚浮虚，戮力以匡天下，犹可不至今日。’”余参本卷水龙吟（渡江天马南来阕）“夷甫二句”注。按：南宋时士大夫间亦有趋尚清谈风气，孝宗亦曾以为言（见建炎以来朝野杂记），故稼轩于此深致慨叹。

〔听铮铮句〕芸窗私志：“元帝时临池观竹，竹既枯，后每思其响，夜不能寐，帝为作薄玉龙数十枚，以缕线悬于檐外，夜中因风相击，听之与竹无异。民间效之，不敢用龙，以什骏代。今之铁马，是其遗制。”





【编年】


淳熙十六年（一一八九）春。——据陈同甫和章中“却忆去年风雪”句，知“老大那堪说”阕为十六年春间寄陈之作。是时杜叔高或适来访晤，故又用同韵赋词送之。





破阵子

为陈同甫赋壮词以寄之





醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。马作的卢飞快，弓如霹雳弦惊。了却君王天下事，赢得生前身后名。可怜白发生！





【校】


〔题〕四卷本丁集作“为陈同父赋壮语以寄”。





【笺注】


〔挑灯看剑〕刘斧 青琐高议卷三载高言诗：“男儿慷慨平生事，时复挑灯把剑看。”

〔八百里〕谓牛。世说新语 汰侈篇：“王君夫（恺）有牛，名八百里驳，常莹其蹄角。王武子（济）语君夫：‘我射不如卿，今指赌卿牛，以千万对之。’君夫既恃手快，且谓骏物无有杀理，便相然可，令武子先射。武子一起便破的，却据胡床、叱左右：‘速探牛心来！’须臾炙至，一脔便去。”韩愈 元和圣德诗：“万牛脔炙，万瓮行酒。”苏轼 约公择饮是日大风诗：“要当啖公八百里，豪气一洗儒生酸。”云溪友议卷下杂嘲戏条载李日新 题仙娥驿诗曰：“商山食店大悠悠，陈古头。更有台中牛肉炙，尚盘数脔紫光毬。”

〔五十弦〕谓瑟。史记 封禅书：“太帝使素女鼓五十弦瑟，悲，帝禁不止，故破其瑟为二十五弦。”李商隐 锦瑟诗：“锦瑟无端五十弦。”

〔的卢〕相马经：“马白额入口齿者，名曰榆雁，一名的卢。”蜀志 先主传注引世语：“刘备屯樊城，刘表惮其为人，不甚信用。曾请备宴会，蒯越、蔡瑁欲因会取备，备觉之，潜遁出。所乘马名的卢，骑的卢走渡襄阳城西檀溪水中，溺不得出，备急曰：‘的卢，今日厄矣，可努力！’的卢乃一踊三丈，遂得过。”

〔弓如句〕南史 曹景宗传：“景宗谓所亲曰：‘我昔在乡里，骑快马如龙，与年少辈数十骑，拓弓弦作霹雳声，箭如饿鸱叫……此乐使人忘死，不知老之将至。’”





【编年】


上词作年莫考，姑附缀于与陈同甫唱和诸词之后。





又

赠行





少日春风满眼，而今秋叶辞柯。便好消磨心下事，也忆寻常醉后歌。新来白发多。明日扶头颠倒，倩谁伴舞婆娑？我定思君拚瘦损，君不思兮可奈何。天寒将息呵。





【校】


〔也忆〕四卷本丙集作“莫忆”。

〔新来〕四卷本作“可怜”。





【笺注】


〔婆娑〕见本卷洞仙歌（婆娑欲舞阕）“婆娑句”注。

〔拚〕甘愿之意。





【编年】


上词作年莫考，姑依广信书院本次第，附于同调寄陈同甫壮词之后。





水调歌头

元日投宿博山寺，见者惊叹其老





头白齿牙缺，君勿笑衰翁。无穷天地今古，人在四之中。臭腐神奇俱尽，贵贱贤愚等耳，造物也儿童。老佛更堪笑，谈妙说虚空。　坐堆豗，行答飒，立龙钟。有时三盏两盏，淡酒醉蒙鸿。四十九年前事，一百八盘狭路，拄杖倚墙东。老境竟何似？只与少年同。





【校】


〔老境〕王诏校刊本及六十家词本俱作“老景”。

〔竟何似〕四卷本乙集作“何所似”。





【笺注】


〔博山寺〕见本卷鹧鸪天（不向长安路上行阕）“博山寺”注。

〔臭腐神奇〕庄子 知北游：“故万物一也。是其所美者为神奇，其所恶者为臭腐；臭腐复化为神奇，神奇复化为臭腐。故曰通天下一气耳。圣人故贵一。”

〔贵贱句〕白居易 浩歌行：“贤愚贵贱同归尽。”苏轼 任师中挽词：“贵贱贤愚同尽耳，君家不尽缘贤子。”

〔造物句〕新唐书 杜审言传：“审言病甚，宋之问、武平一等省候何如，答曰：‘甚为造化小儿所苦，尚何言！’”

〔堆豗〕豗音灰。欧阳修 清明前一日韩子华以靖节斜川诗见招邀李园诗：“三日不出门，堆豗类寒鸦。”

〔答飒〕南史 郑鲜之传：“时傅亮、谢晦位遇日隆，范泰尝众中让诮鲜之曰：‘卿与傅、谢俱从圣主有功关洛，卿乃居僚首，今日答飒，去人辽远，何不肖之甚！’鲜之熟视不对。”

〔有时二句〕李清照 声声慢词：“三杯两盏淡酒，怎敌他、晚来风急。”蒙鸿，即鸿蒙。庄子 在宥“适遭鸿蒙”司马彪注：“自然元气也。”

〔一百八盘〕黄庭坚 竹枝词：“浮云一百八盘萦，落日四十八渡明。”任渊注：“一百八盘及四十八渡，皆自峡州往黔中路名。”陆游 入蜀记：“二十四日早抵巫山县。……临江南陵山极高大，有路如线，盘屈至绝顶，谓之一百八盘。”按此处乃泛指，以喻世路及本人生活历程之艰险，非实有所指也。





【编年】


淳熙十六年（一一八九）。——据词中“四十九年前”句，知此词作于稼轩五十岁时，即淳熙十六年也。陈同甫于十五年岁杪至上饶相访。别后恋恋，追路至鹭鹚林，以雪深泥滑，遂废然而返，均见贺新郎题中。归途适在元日，乃投宿博山寺中，故旧重见，惊叹其老，因有感而赋此词。





卜算子

齿落





刚者不坚牢，柔底难摧挫。不信张开口角看，舌在牙先堕。

已阙两边厢，又豁中间个。说与儿曹莫笑翁，狗窦从君过。





【校】


〔柔底〕四卷本丁集作“柔者”，王诏校刊本及四印斋本作“柔的”。

〔口角〕四卷本及广信书院本并作“口了”，兹依王诏校刊本及四印斋本。





【笺注】


〔刚者四句〕见本卷满江红（瘴雨蛮烟阕）“看依然句”注。

〔狗窦句〕世说新语 排调篇：“张吴兴年八岁，齿亏，先达知其不常，故戏之曰：‘君口中何为开狗窦？’张应声答曰：‘正使君辈从此中出入。’”





【编年】


上词作年无可考，以水调歌头有“头白齿牙缺”句，姑依类附次于此。





最高楼

送丁怀忠教授入广。渠赴调都下，久不得书，或谓从人辟置，或谓径归闽中矣





相思苦，君与我同心。鱼没雁沉沉。是梦他松后追轩冕，是化为鹤后去山林？对西风，怅望，到如今。　待不饮奈何君有恨；待痛饮奈何吾又病。君起舞，试重斟。苍梧云外湘妃泪，鼻亭山下鹧鸪吟。早归来，流水外，有知音。





【校】


〔题〕四卷本乙集作“送丁怀忠”。

〔吾又病〕四卷本作“吾有病”。





【笺注】


〔丁怀忠〕赵蕃 淳熙稿卷五有送丁怀忠朝佐赴象州教授诗。欧阳文忠公文集卷末附载编定校正人姓名中有云：“绍熙三年承直郎前桂阳军军学教授丁朝佐字怀忠。”据知怀忠名朝佐，即曾与曾三异等同编校欧阳文忠公文集者。周必大 跋欧阳文集有云：“承直郎丁朝佐，博览群书，尤长考证。”陈傅良 止斋集有送丁怀忠教授象州诗。欧集卷一丁氏校语有云：“虾蟆碚诗，诸本皆作碚。朝佐考字书无此字。今秘书正字项安世尝自蜀来，云土人写作背字，音佩。”据知一时名流与丁氏交游者甚多。据词题及丁氏跋玉堂杂记自署“樵溪 丁朝佐”，知丁氏为闽人。洪迈 夷坚丁志卷二张注梦条有云：“邵武人张注，绍兴丁卯秋试……既而不利。至乾道己丑始以免举再行，而同里丁朝佐亦预计偕，二人同登科。朝佐正生于丁卯。”据知丁氏为闽之邵武县人。（邵武县志不载丁氏行实。）郡斋读书志 赵希弁附志卷一杂史类：“朝野遗事一卷，右赵文崧 伯山所著记……淳熙中周益公帅长沙，命项安世、丁朝佐、杨长孺雠校而刻之。”职官类：“玉堂杂记三卷，右周益公 必大记玉堂中事也，丁朝佐谓‘九重之德美，前辈之典型，恩数之异同，典故之沿革，皆因事而见之’云。”

〔是梦他句〕吴录：“丁固初为尚书，梦松树生其腹上，谓人曰：‘松字，十八公也；后十八岁，吾其为公乎。’卒如梦焉。”“后”，略似今口语中之“啊”字，不作先后解。

〔是化为句〕陶潜 搜神后记：“丁令威本辽东人，学道于灵虚山，后化鹤归辽，集郡城门华表柱。时有少年举弓欲射之，鹤乃飞，徘徊空中而言曰：‘有鸟有鸟丁令威，去家千年今始归，城郭如故人民非，何不学仙冢累累。’遂高上冲天。”

〔苍梧句〕舜南巡，崩于苍梧之野，二妃追至，哭之极哀，后投水而死，为湘水之神，遂称湘妃，亦曰湘君或湘夫人。杜甫 同诸公登慈恩寺塔诗：“回首叫虞舜，苍梧云正愁。”

〔鼻亭山句〕湖南 道州境内之有庳墟，相传舜封其弟象于此。其地有山，原名鼻墟山，括地志作鼻亭山。山下有象庙，唐元和中道州刺史薛伯高撤其屋、墟其地。柳宗元为作道州毁鼻亭神记以刻于山石。黄庭坚 戏咏零陵李宗古屋士家驯鹧鸪诗：“终日忧兄行不得，鹧鸪应是鼻亭公。”任渊注：“汉书 昌邑王传曰：‘舜封象于有鼻。’颜师古注曰：‘有鼻在零陵，今鼻亭是也。’又按：柳子厚有斥鼻亭神记，盖在道州，道与永实相接云。舜至苍梧，不复能巡狩，而孟子谓象以爱兄之道来，故此诗因鹧鸪之声以寄意。”





【编年】


淳熙十六年（一一八九）春。——据止斋集送丁诗自注云：“应仲实帅广西。”

查应仲实名孟明，其帅广西始于淳熙十五年秋，十六年春正月有奏论广西盐法事，均见李心传 建炎以来朝野杂记乙集十六广西盐法条。赵蕃送丁诗亦有“我今方从湖外归，君行重向湖外去”之句，赵氏之自湖南归信上，事在十五年秋，知丁氏赴桂必在十六年。止斋时方提举湖南，其诗结句为“所恨冥冥雨，梅天不肯开”。依此逆推丁氏行程，其由信州启行时节必在春初。





浣溪沙

寿内子





寿酒同斟喜有余，朱颜却对白髭须。两人百岁恰乘除。

婚嫁剩添儿女拜，平安频拆外家书。年年堂上寿星图。





【笺注】


〔乘除〕宋会要辑稿 食货六之二八，载淳熙十三年湖广总领赵彦逾言，有“一岁一亩所收，以高下相乘除，不过六七斗”之语，其乘除二字当作“截长补短”或“平均”解。稼轩词中此句之意，则当为：两人年龄均为五十，即二乘五十为一百，二除一百为五十也。“元日投宿博山寺”之水调歌头已自谓“头白齿牙缺”，此云“朱颜却对白髭须”，则知夫人容颜尚好。

〔剩添〕即“屡次”、“多次”。





【编年】


淳熙十六年（一一八九）。——据稼轩 满江红“家住江南，又过了清明寒食”

句，表明有室有家，已逾两春，可推定其于绍兴三十二年（一一六二）寓居镇江之初即已与范邦彦之女成婚，二人同龄，故系此词于此。（余参年谱绍兴三十二年）





水调歌头

送信守王桂发





酒罢且勿起，重挽使君须。一身都是和气，别去意何如。我辈情钟休问，父老田头说尹，泪落独怜渠。秋水见毛发，千尺定无鱼。　望青阙，左黄阁，右紫枢。东风桃李陌上，下马拜除书。屈指吾生余几，多病妨人痛饮，此事正愁余。江湖有归雁，能寄草堂无？





【校】


〔题〕四卷本乙集作“送太守王秉”。

〔使君〕广信书院本及四卷本作“史君”，兹从王诏校刊本及四印斋本。

〔妨人〕四卷本作“故人”。





【笺注】


〔王桂发〕据四卷本题，知桂发名秉。唯广信府志 职官志中未及其人，其守信州之年月亦别无可考。

〔重挽句〕苏轼 庆源宣义王丈求红带戏作诗：“青衫半作霜叶枯，遇民如儿吏如奴。吏民莫作官长看，我是识字耕田夫。妻啼儿号刺史怒，时有野人来挽须。拂衣自注下下考，芋魁饭豆吾岂无。”

〔我辈句〕世说新语 伤逝篇：“王戎丧儿万子，山简往省之，王悲不自胜，简曰：‘孩抱中物，何至于此？’王曰：‘圣人忘情，最下不及情，情之所钟，正在我辈。’”

〔父老句〕杜甫 遭田父泥饮美严中丞诗：“酒酣夸新尹，畜眼未见有。……语多虽杂乱，说尹终在口。”

〔秋水二句〕东方朔 答客难：“水至清则无鱼，人至察则无徒。”

〔黄阁〕谓中书门下省。

〔紫枢〕谓枢密院。

〔多病句〕陈师道 赠王聿脩商子常诗：“畏病忍狂妨痛饮。”





【编年】


淳熙十六年（一一八九）。——王桂发守信年月无可考，上词作年遂亦难定。以其有“多病妨人痛饮”句，与前阕最高楼中语意正相同，疑作于同时。稼轩寓居带湖期内，信守之更替大都可考，史阙无征者亦唯淳熙末之二三年，其时当即王氏为守时也。





鹊桥仙

己酉山行书所见





松冈避暑，茆檐避雨，闲去闲来几度。醉扶怪石看飞泉，又却是前回醒处。　东家娶妇，西家归女，灯火门前笑语。酿成千顷稻花香，夜夜费一天风露。





【校】


〔题〕四卷本乙集无“己酉”二字。

〔怪石〕四卷本作“孤石”。





【编年】


淳熙十六年（一一八九）。





满江红

送徐抚干衡仲之官三山，时马叔会侍郎帅闽





绝代佳人，曾一笑倾城倾国。休更叹旧时青镜，而今华发。明日伏波堂上客，“老当益壮”翁应说。恨苦遭邓禹笑人来，长寂寂。 诗酒社，江山笔。松菊径，云烟屐。怕一觞一咏，风流弦绝。我梦横江孤鹤去，觉来却与君相别。记功名万里要吾身，佳眠食。





【校】


〔题〕广信书院本作“送徐行仲抚干”，兹从四卷本乙集。

〔青镜〕四卷本作“清镜”。





【笺注】


〔三山〕今福建省会福州。曾巩 道山亭记：“城中凡有三山，东曰九仙，西曰闽山，北曰越王，故郡有三山之名。”

〔马叔会〕景定严州续志卷三人物门：“马大同字会叔，郡人。登绍兴二十四年进士第。自为小官，即以刚介闻。改秩，除国子监簿。对便殿，上与语，辄奏不然，明日，谓宰执曰：‘夜来马大同奏对，朕与之辩论，凡不然朕说者三，气节可喜。’由是简知孝庙，有大用意。后每对上，辄陈恢复大计。历中外要官，必求尽职，以洗冤泽物为己任。所至虽遐僻，童孺无不知公名。仕至户部侍郎。”按：据上引续志，知大同字会叔，题作“叔会”，盖刻本误倒。

〔绝代二句〕见卷一满江红（天与文章阕）“倾国二句”注。

〔明日二句〕后汉书 马援传：“马援字文渊，扶风茂陵人也。……常谓宾客曰：‘丈夫为志，穷当益坚，老当益壮。’……交阯女子徵侧及女弟徵贰反……侧自立为王，于是玺书拜援伏波将军。”

〔恨苦遭二句〕南史 王融传：“融躁于名利，自恃人地，三十内望为公辅。及为中书郎，尝抚案叹曰：‘为尔寂寂，邓禹笑人。’”

〔松菊径〕陶渊明 归去来辞：“三径就荒，松菊犹存。”

〔横江孤鹤〕苏轼 后赤壁赋：“时夜将半，四顾寂寥，适有孤鹤，横江东来。”





【编年】


淳熙十六年（一一八九）。——据淳熙三山志，马大同于淳熙十六年四月以朝散大夫直显谟阁帅福建，于绍熙元年三月被召。





御街行

山中问盛复之提干行期





山城甲子冥冥雨，门外青泥路。杜鹃只是等闲啼，莫被他催归去。垂杨不语，行人去后，也会风前絮。　情知梦里寻鹓鹭，玉殿追班处。怕君不饮太愁生，不是苦留君住。白头笑我，年年送客，自唤春江渡。





【校】


〔笑我〕四卷本乙集作“自笑”。





【笺注】


〔盛复之〕洪迈 夷坚志支丁卷七灵山水精条：“水精出于信州 灵山之下，唯以大为贵。……丽水人盛庶字复之，名士也。曾仕于信，得二片，高四寸许，阔称之。”丽水县志 选举门载盛庶于淳熙五年姚颖榜进士及第，仕至福建提举。

〔山城句〕张朝野佥载卷一：“谚云：‘春雨甲子，赤地千里。夏雨甲子，乘船入市。秋雨甲子，禾头生耳。’”杜甫 雨诗：“冥冥甲子雨，已度立春时。”

〔情知二句〕鹓鹭谓朝官之行列，因其整齐有序如鹓与鹭也。隋书 音乐志：“怀黄绾白，鹓鹭千行；文赞百揆，武镇四方。”

〔太愁生〕生字为形容词后之语助词，即李白 戏杜甫诗中“借问别来太瘦生”之用法也。





又

无题





阑干四面山无数。供望眼，朝与暮。好风催雨过山来，吹尽一帘烦暑。纱厨如雾，簟纹如水，别有生凉处。　冰肌不受铅华污，更旎旎，真香聚。临风一曲最妖娇，唱得行云且住。藕花都放，木犀开后，待与乘鸾去。





【校】


〔行云〕四卷本乙集作“行人”。





【笺注】


〔簟纹句〕苏轼 南堂五首：“扫地焚香闭阁眠，簟纹如水帐如烟。客来梦觉知何处，挂起西窗浪接天。”

〔唱得句〕列子 汤问篇：“薛谭学讴于秦青，未穷青之技，自谓尽之，遂辞归，秦青弗止，饯于郊衢，抚节悲歌，声振林木，响遏行云。”

〔乘鸾〕异闻录：“开元中，明皇与申天师游月中，见素娥十余人，皓衣乘白鸾，笑舞于广庭大桂树下，乐音嘈杂清丽，明皇归制霓裳羽衣曲。”





【编年】


至晚当在淳熙末年。——宋会要辑稿 选举二二之一二谓盛庶于庆元二年任司农寺丞。夷坚志支丁成书于庆元二年春间，其中谓盛复之“曾仕于信”，知其事必在庆元以前。洪迈于此条记事下注云，其事“得之张思顺”，不云得之其子莘之，知盛氏之仕于信必犹在绍熙之前（洪莘之于绍熙初为信州通判），故至晚当在淳熙末年也。第二首以同见乙集，因亦附载于此。





卜算子

寻春作





修竹翠罗寒，迟日江山暮。幽径无人独自芳，此恨知无数。

只共梅花语，懒逐游丝去。着意寻春不肯香，香在无寻处。





【校】


〔题〕广信书院本及四卷本丁集俱无题，兹从王诏校刊本及四印斋本。





【笺注】


〔修竹句〕杜甫 佳人诗：“天寒翠袖薄，日暮倚修竹。”

〔迟日句〕杜甫 绝句：“迟日江山丽，春风花草香。”





又

为人赋荷花





红粉靓梳妆，翠盖低风雨。占断人间六月凉，明月鸳鸯浦。

根底藕丝长，花里莲心苦，只为风流有许愁，更衬佳人步。





【校】


〔题〕四卷本丁集作“荷花”。

〔明月〕四卷本作“期月”。





【笺注】


〔更衬句〕见卷四喜迁莺（暑风凉月阕）“步衬潘娘”注。





又

闻李正之茶马讣音





欲行且起行，欲坐重来坐。坐坐行行有倦时，更枕闲书卧。

病是近来身，懒是从前我。静扫瓢泉竹树阴，且恁随缘过。





【校】


〔题〕四卷本丁集无。

〔静扫〕王诏校刊本及四印斋本俱作“净扫”。





【编年】


淳熙十六年或绍熙元年（一一八九或一一九〇）。——据建炎以来朝野杂记及宋会要辑稿参互推考，李正之由利州路提点刑狱改任茶马提举，其事当在淳熙十四年。据涧泉集卷九李正之丈提刑挽诗中“符节多遗爱，玺书行九迁。岂期归蜀道，乃尔重泉”诸语，是李氏之卒，乃在茶马任满东归途中，至晚当在绍熙元年。因推定此词作年如上。但详词中语意，与题语不相应，似非追悼李氏之作，疑是另有闻讣之卜算子一首，原置上词之前，当广信书院本编刊时偶尔夺落也。“寻春”和“赋荷花”之卜算子二首同载丁集，广信本又置于此首之前，因亦汇录于此。





归朝欢

寄题三山 郑元英 巢经楼。楼之侧有尚友斋，欲借书者就斋中取读，书不借出





万里康成西走蜀，药市船归书满屋。有时光彩射星躔，何人汗简雠天禄？好之宁有足。请看良贾藏金玉。记斯文，千年未丧，四壁闻丝竹。　试问辛勤携一束，何似牙签三万轴。古来不作借人痴，有朋只就云窗读。忆君清梦熟。觉来笑我便便腹。倚危楼，人间谁舞，扫地八风曲。





【校】


〔题〕“三山 郑元英 巢经楼”四卷本丁集作“郑元英 文山 巢经楼”。

〔云窗〕王诏校刊本及六十家词本作“芸窗”。

〔谁舞〕四卷本作“何处”。





【笺注】


〔巢经楼、尚友斋〕迹址已无可考。

〔万里句〕康成，后汉 郑玄字，此以喻郑元英。参本卷蝶恋花（莫向楼头听漏点阕）“郑元英”注。

〔药市句〕成都古今记：“正月灯市，二月花市……九月药市，十月酒市。”陆游 老学庵笔记卷六：“成都药市以玉局化为最盛，用九月九日，杨文公谈苑云七月七，误也。”按：韩淲 涧泉集挽李正之诗有“为约言犹在，收书德不孤”句，自注云：“公作坟约，先公跋之。公在蜀收书，将为义学。”据知南宋一代蜀中最多书，游宦其地多载书而归。则郑氏巢经楼中所储，亦必多从蜀中得来者也。

〔汗简〕后汉书 吴祐传注：“以火炙简令汗，取其青，易书，复不蠹，谓之杀青，亦谓汗简。”

〔雠天禄〕刘向别传：“向校书天禄阁，夜暗，独坐诵书，有老人，黄衣，植青藜杖，叩阁而入，吹杖端烟燃，与向说开辟以前，向因受五行洪范之文。至曙而去，曰：‘我太乙之精，天帝闻卯金之子有博学者，下而观焉。’”别传又谓：“雠校者，一人读书，校其上下，得谬误，为校；一人持本，一人读书，如怨家相对，为雠。”

〔记斯文二句〕论语 子罕篇：“子曰：天之将丧斯文也，后死者不得与于斯文也；天之未丧斯文也，匡人其如予何。”

〔四壁句〕水经注 泗水条：“汉武帝时，鲁恭王坏孔子旧宅，得尚书、春秋、论语、孝经，于时闻堂上有金石丝竹之音，乃不坏。”

〔试问句〕韩愈 示儿诗：“昔我来长安，只携一束书。”

〔牙签三万轴〕见本卷水调歌头（文字觑天巧阕）“插架句”注。

〔古来句〕李匡乂 资暇集：“借借书籍（上借子亦反，下借子夜反）：俗曰借一痴，借二痴，索三痴，还四痴。”

〔便便腹〕后汉书 边韶传：“韶曾昼日假卧，弟子私嘲之曰：‘边孝先，腹便便，懒读书，但欲眠。’韶潜闻之，应时对曰：‘边为姓，孝为字，腹便便，五经笥。但欲眠，思经事。寐与周公通梦，静与孔子同意。师而可嘲，出何典记？’”

〔扫地句〕左传 隐公五年：“夫舞，所以节八音而行八风。”（八风，谓八方之风也。）新唐书 祝钦明传：“祝钦明字文思，京兆 始平人。……擢明经，为东台典仪。永淳、天授间又中英才杰出、业奥六经等科。……初，后属婚，上食禁中，帝与群臣宴，钦明自言能八风舞，帝许之。钦明体肥丑，据地摇头睆目，左右顾眄，帝大笑，吏部侍郎卢藏用叹曰：‘是举五经扫地矣。’”





玉楼春

寄题文山郑元英巢经楼





悠悠莫向文山去，要把襟裾牛马汝。遥知书带草边行，正在雀罗门里住。　平生插架昌黎句，不似拾柴东野苦。侵天且拟凤凰巢，扫地从他鸲鹆舞。





【笺注】


〔文山〕大明一统名胜志 福州 侯官县名胜：“稍南为文山，宋隐士郑育居之，太守黄裳数造访焉，因砌石为路，榜曰文山。文山有小浦缭绕而纳潮汐，江口万安桥跨之。”按，黄裳于北宋末守福州，则元英必即郑育之后人也。

〔要把句〕韩愈 符读书城南诗：“人不通古今，马牛而襟裾。”

〔书带草〕三齐记略：“郑康成居不其城南山中教授，山下草如薤，叶长尺余，人号康成书带草。”

〔雀罗门〕史记 汲黯郑当时传赞：“夫以汲 郑之贤，有势则宾客十倍，无势则否，况众人乎！下邽 翟公有言，始翟公为廷尉，宾客阗门；及废，门外可设雀罗。……汲、郑亦云，悲夫！”

〔平生句〕见本卷水调歌头（文字觑天巧阕）“插架句”注。

〔不似句〕孟郊字东野，湖州人。张为诗主客图取郊诗“食荠肠亦苦，强歌声无欢”等句以为清奇僻苦主。郊有喜卢仝书船归洛诗云：“我愿拾遗柴，巢经于空虚。”

〔凤凰巢〕韩愈 南山有高树行：“南山有高树，花叶何衰衰，上有凤凰巢，凤凰乳且栖。”

〔扫地〕参前阕“扫地句”注。

〔鸲鹆舞〕晋书 谢尚传：“司徒王导辟为掾，始到府通谒，导谓曰：‘闻君能作鸲鹆舞，一座倾想，宁有此理不？’尚曰：‘佳。’便著衣帻而舞。”





【编年】


淳熙十六年（一一八九）。——郑元英于淳熙十一年入蜀，见蝶恋花（莫向楼头听漏点阕）笺注。其东归事在何年，虽绝无可考，但以宋代士人仕宦恒例推之，元英在蜀至多不过三数年。携书而归，建楼以贮，楼成而函索品题，稼轩因赋二词以寄。以其节次推之，二词之作应在稼轩入闽之前，姑编入淳熙之末。





声声慢

送上饶黄倅秩满赴调





东南形胜，人物风流，白头见君恨晚。便觉君家叔度，去人未远。长怜士元骥足，道直须别驾方展。问个里，待怎生销杀，胸中万卷？　况有星辰剑履，是传家，合在玉皇香案。零落新诗，我欠可人消遣。留君再三不住，便直饶万家泪眼，怎抵得，这眉间黄色一点？





【校】


〔题〕“秩”王诏校刊本、六十家词本及四印斋本俱作“职”。





【笺注】


〔黄倅〕未详。

〔君家叔度〕后汉书 黄宪传：“黄宪字叔度，汝南 慎阳人也。……郭林宗少游汝南，先过袁闳，不宿而退；进往从宪，累日方还。或以问林宗，林宗曰：‘奉高之器，譬诸泛滥，虽清而易挹；叔度汪汪若千顷陂，澄之不清，淆之不浊，不可量也。’”

〔去人未远〕晋书 郭奕传：“叹曰：‘羊叔子去人远矣。’”

〔长怜二句〕三国志 蜀书 庞统传：“庞统字士元，襄阳人也。……先主领荆州，统以从事守耒阳令，在县不治，免官。吴将鲁肃遗先主书曰：‘庞士元非百里才也，使处治中别驾之任，始当展其骥足耳。’”

〔星辰剑履〕杜甫 上韦左相诗：“持衡留藻鉴，听履上星辰。”杜诗镜铨注谓“殿廷象太微帝座，故曰上星辰”。星辰剑履意谓剑履上殿。

〔玉皇香案〕元稹 以州宅夸乐天诗：“我是玉皇香案吏，谪居犹得住蓬莱。”

〔便直饶三句〕韩愈 赠马侍郎冯李二员外诗：“城上赤云呈胜气，眉间黄色见归期。”苏轼 浣溪沙 彭门送梁左藏：“怪见眉间一点黄，诏书催发羽书忙。从教娇泪洗红妆。”又送李公恕赴阙诗：“忽然眉上有黄气，吾君渐欲收英髦。”





玉楼春

席上赠别上饶 黄倅。巃嵸，雨岩堂名。通判雨，当时民谣。吏垂头，亦渠摄郡时事





往年巃嵸堂前路，路上人夸通判雨。去年拄杖过瓢泉，县吏垂头民叹语。　学窥圣处文章古，清到穷时风味苦。尊前老泪不成行，明日送君天上去。





【校】


〔题〕四卷本乙集作“席上为黄倅赋”。“巃嵸，雨岩堂名”云云一段注语，王诏校刊本及六十家词本全删去，四印斋本移置词后。

〔叹语〕四卷本作“笑语”。





【编年】


至晚当在淳熙末年（一一八九）。——上词二首作年无可考。但绍熙中倅上饶者为洪莘之，屡见稼轩词题中，则此二首至晚当作于淳熙之末也。





水调歌头

送杨民瞻





日月如磨蚁，万事且浮休。君看檐外江水，滚滚自东流。风雨瓢泉夜半，花草雪楼春到，老子已菟裘。岁晚问无恙，归计橘千头。

梦连环，歌弹铗，赋登楼。黄鸡白酒，君去村社一番秋。长剑倚天谁问，夷甫诸人堪笑，西北有神州。此事君自了，千古一扁舟。





【笺注】


〔日月句〕晋书 天文志：“周髀家云：‘日月东行而天牵之以西没，譬之蚁行磨石之上，磨左旋而蚁右去，磨急而蚁迟，故不得不随磨以左旋焉。’”

〔浮休〕庄子 刻意篇：“其生若浮，其死若休。”

〔君看二句〕苏轼 次韵前篇：“长江衮衮空自流，白发纷纷宁少借。”

〔菟裘〕左传 隐公十一年：“羽父请杀桓公，将以求太宰，公曰：‘为其少故也，吾将授之矣。使营菟裘，吾将老焉。’”注：“菟裘，鲁邑，在泰山 梁父县南。不欲复居鲁朝，故别营外邑。”

〔橘千头〕见卷一水调歌头（落日塞尘起阕）“橘千头”注。

〔梦连环〕见本卷江神子（玉箫声远忆骖鸾阕）“梦连环”注。

〔歌弹铗〕见卷一满江红（汉水东流阕）“腰间二句”注。

〔赋登楼〕见卷一水调歌头（落日古城角阕）“何处二句”注。

〔黄鸡白酒〕李白 南陵别儿童入京诗：“白酒新熟山中归，黄鸡啄黍秋正肥。”

〔长剑句〕宋玉 大言赋：“方地为车，圜天为盖，长剑耿耿倚天外。”

〔夷甫二句〕见本卷水龙吟（渡江天马南来阕）“夷甫二句”注。

〔此事句〕晋书 山涛传：“钟会作乱于蜀，而文帝将西征，时魏氏诸王公并在邺，帝谓涛曰：‘西偏吾自了之，后事深以委卿。’”

〔扁舟〕见卷一破阵子（掷地刘郎玉斗阕）“挂帆句”注。





【编年】


淳熙 绍熙之间（一一八九或一一九〇）。——据“风雨瓢泉”及“花草雪楼”二句，知此词之作，必在已经买得瓢泉之后，带湖居第犹未焚毁之前，是则当在淳熙末或绍熙初也。





又





簪履竞晴昼，画戟插层霄。红莲幕底风定，香雾不成飘。螺髻梅妆环列，凤管檀槽交奏，回雪舞纤腰。觞酒荡寒玉，冰颊醉江潮。　颂丰功，祝难老，沸民谣。晓庭梅蕊初绽，定报鼎羹调。龙衮方思勋旧，已覆金瓯名姓，行看紫泥褒。重试补天手，高插侍中貂。





【校】


〔舞纤腰〕诗渊第二十五册原作“无纤腰”，“无”字于文意及平仄俱不顺，径改。





【笺注】


〔红莲幕〕南史 庾杲之传：“（王俭）乃用杲之为卫将军长史。安陆侯 萧缅与俭书曰：‘盛府元僚，实难其选，庾景行泛绿衣，依芙蓉，何其丽也。’时人以入俭府为莲花池，故缅书美之。”

〔梅妆〕见本卷洞仙歌（冰姿玉骨阕）“寿阳句”注。

〔回雪句〕张衡 舞赋：“裾似飞燕，袖如回雪。”温庭筠 鸿胪寺诗：“萦盈舞回雪，宛转歌绕梁。”

〔祝难老〕见卷一感皇恩（七十古来稀阕）“难老”注。

〔鼎羹调〕尚书 说命：“若作和羹，尔惟盐梅。”后皆用以称美相业。释贯休 酬李相公见寄诗：“盐梅金鼎美调和。”

〔已覆句〕见本卷水调歌头（上古八千岁阕）“金瓯”注。

〔紫泥〕汉旧仪：“皇帝六玺……皆以武都紫泥封。”此谓诏书。

〔补天〕见卷一满江红（鹏翼垂空阕）“袖里二句”注。

〔侍中貂〕后汉书 舆服志下：“武冠，一曰武弁大冠，诸武臣冠之。侍中、中常侍加黄金珰，附蝉为文，貂尾为饰，谓之赵惠文冠。”王安石 贾魏公挽词：“戎冠再插侍中貂。”





【编年】


上词为祝寿词，仅见于诗渊，所寿者为谁及作年均莫考。据下片“龙衮方思勋旧”句，此词或作于孝宗时。因次于淳熙诸词之末。





寻芳草

调陈莘叟忆内





有得许多泪，更闲却许多鸳被。枕头儿放处都不是，旧家时怎生睡。　更也没书来，那堪被雁儿调戏。道无书却有书中意，排几个人人字。





【校】


〔调〕四卷本乙集作“王孙信”。

〔题〕王诏校刊本及四印斋本“调”作“嘲”。四卷本作“调陈萃叟”。

〔更闲却〕四卷本作“又闲却”。





【笺注】


〔陈莘叟〕陈傅良 止斋集中与陈莘叟唱和诗甚多，均称“莘叟兄”，其卷八己未上巳清明莘叟兄蕃叟弟偕潘养大过访七律结句云：“赖得二昆同一客，蕨芽蒲笋短檠边。”则是止斋之同族。同卷己未生朝谢莘叟兄送梅七律起云：“无岁探梅不恨迟，缉斋今送两三枝。”缉斋当为莘叟之别号。陈傅良为温州 瑞安人，莘叟是其同族兄弟，则亦应为瑞安人。

〔有得二句〕本事诗 情感篇：“朱滔括兵，不择士族。有士子，容止可观，滔召问有妻否？曰有。即令作寄内诗，援笔立成。词曰：‘握笔题诗易，荷戈征戍难。惯从鸳被暖，怯向雁门寒。瘦尽宽衣带，啼多渍枕檀。试留青黛着，回日画眉看。’……滔遗以束帛，放归。”

〔旧家时〕即旧时、从前。李清照 南歌子词：“旧时天气旧时衣，只有情怀不似旧家时。”





【编年】


上寻芳草一词，当作于陈莘叟仕宦在外之时。但莘叟之仕历殊难考查。陈傅良年长于稼轩四岁，其诗题均称莘叟为兄，则至淳熙末年莘叟应为近六十岁人。今姑置此词于带湖诸什间，或莘叟在信上为小官，而稼轩闲居信上，故有此闲情逸致调笑其年老而思妻也。





柳梢青

和范先之席上赋牡丹





姚魏名流，年年揽断，雨恨风愁。解释春光，剩须破费，酒令诗筹。　玉肌红粉温柔，更染尽天香未休。今夜簪花，他年第一，玉殿东头。





【校】


〔题〕四卷本乙集作“赋牡丹”。





【笺注】


〔姚 魏〕洛阳牡丹记：“姚黄者千叶黄花，出于民姚氏家。魏家花者千叶肉红花，出于魏相仁溥家。”

〔解释句〕李白 清平调：“解释春风无限恨，沉香亭北倚阑干。”

〔更染句〕李正封 牡丹诗：“国色朝酣酒，天香夜染衣。”





谒金门

和廓之五月雪楼小集韵





遮素月，云外金蛇明灭。翻树啼鸦声未彻，雨声惊落叶。

宝炬成行嫌热，玉腕藕丝谁雪？流水高山弦断绝，怒蛙声自咽。





【校】


〔题〕广信书院本无，兹从四卷本丁集。王诏校刊本及四印斋本俱作“无题”。

〔宝炬〕四卷本作“宝蜡”。

〔藕丝〕四卷本作“藕花”。





【笺注】


〔金蛇〕苏轼 望海楼晚景五绝：“雨过潮平江海碧，电光时掣紫金蛇。”

〔玉腕句〕杜甫 陪诸贵公子丈八沟携妓纳凉诗：“公子调冰水，佳人雪藕丝。”

〔流水句〕见卷一满庭芳（倾国无媒阕）“高山流水”注。范廓之善鼓琴，见下醉翁操题语。





又





山吐月，画烛从教风灭。一曲瑶琴才听彻，金蕉三两叶。

骤雨微凉还热，似欠舞琼歌雪。近日醉乡音问绝，有时清泪咽。





【笺注】


〔山吐月〕杜甫 月诗：“四更山吐月，残夜水明楼。”

〔金蕉句〕金蕉谓酒杯。意即饮酒三两杯也。苏轼 题跋：“吾少年望见酒盏而醉，今亦能三蕉叶矣。”





定风波

席上送范廓之游建康





听我尊前醉后歌，人生无奈别离何。但使情亲千里近；须信：无情对面是山河。　寄语石头城下水：居士，而今浑不怕风波。借使未成鸥鸟伴；经惯，也应学得老渔蓑。





【校】


〔题〕广信书院本“廓之”作“先之”，“建康”作“建邺”，兹从四卷本乙集。

〔未成鸥鸟伴〕王诏校刊本及四印斋本“鸟”作“鹭”。四卷本作“未如鸥鸟惯”。

〔经惯〕四卷本作“相伴”。





【笺注】


〔石头城〕元和郡县志：“石头城在上元县西四里，即楚之金陵城也。吴改为石头。”

〔居士〕稼轩 新居上梁文自称“稼轩居士”。





醉翁操

顷予从廓之求观家谱，见其冠冕蝉联，世载勋德。廓之甚文而好修，意其昌未艾也。今天子即位，覃庆中外，命国朝勋臣子孙之无见任者官之；先是，朝廷屡诏甄录元祐党籍家：合是二者，廓之应仕矣。将告诸朝，行有日，请予作诗以赠。属予避谤，持此戒甚力，不得如廓之请。又念廓之与予游八年，日从事诗酒间，意相得欢甚，于其别也，何独能恝然。顾廓之长于楚词而妙于琴，辄拟醉翁操，为之词以叙别。异时廓之绾组东归，仆当买羊沽酒，廓之为鼓一再行，以为山中盛事云





长松，之风。如公，肯余从，山中。人心与吾兮谁同？湛湛千里之江，上有枫。噫送子于东，望君之门兮九重。女无悦己，谁适为容？　不龟手药，或一朝兮取封。昔与游兮皆童，我独穷兮今翁。一鱼兮一龙，劳心兮忡忡。噫命与时逢。子取之食兮万钟。





【校】


〔题〕（一）“予从廓之”广信书院本作“余从范先之”。又“廓之”均作“先之”。（二）“今天子”至“官之”，广信书院本作“时覃庆，勋臣子孙无见仕者，命官之”。（三）“朝廷屡诏”广信书院本无“朝廷”二字。（四）“如廓之请”广信书院本作“如先之之请”。以上皆从四卷本丁集。“作诗”四卷本作“作歌”。

〔于东〕四卷本脱“于”字。广信书院本“东”系墨钉。

〔一朝兮〕四卷本无“兮”字。

〔子取之食〕王诏校刊本及四印斋本俱作“子之所食”。





【笺注】


〔今天子即位〕据宋史 孝宗纪，淳熙十六年二月初二日，孝宗禅位于皇太子惇，是为光宗。

〔元祐党籍〕徽宗 崇宁元年九月，籍元祐及元符末司马光、文彦博以下宰执、侍从、余官、内侍、武臣一百二十人为邪党，立党人碑于端礼门。崇宁三年六月再籍元祐奸党三百九人，由徽宗书而刊之石，置于文德殿门之东壁。高宗即位，诏还元祐党人及上书人恩数，后又屡诏追复。

〔买羊沽酒〕韩愈 寄卢仝诗：“买羊沽酒谢不敏。”

〔为鼓一再行〕指鼓琴。史记 司马相如传：“酒酣，临邛令前奏琴曰：‘窃闻长卿好之，愿以自娱。’相如辞谢，为鼓一再行。”索隐：“乐府长歌行、短歌行，行者曲也。此言‘鼓一再行’，谓一两曲。”

〔长松二句〕世说新语 言语篇：“刘尹云：人想王荆产佳，此想长松下当有清风耳。”

〔人心句〕楚辞 九章 抽思：“何灵魂之信直兮，人之心不与吾心同。”

〔湛湛二句〕楚辞 招魂：“湛湛江水兮上有枫，目极千里兮伤春心。”

〔望君句〕楚辞 九辩：“岂不郁陶而思君兮，君之门以九重。”

〔女无悦己〕司马迁 报任少卿书：“士为知己者用，女为悦己者容。”

〔谁适为容〕诗 卫风 伯兮：“自伯之东，首如飞蓬。岂无膏沐，谁适为容。”

〔不龟手二句〕庄子 逍遥游：“宋人有善为不龟手之药者，世世以洴澼絖为事。客闻之，请买其方百金。聚族而谋曰：‘我世世为洴澼絖，不过数金，今一朝而鬻技百金，请与之。’客得之，以说吴王。越有难，吴王使之将，冬与越人水战，大败越人。裂地而封之。能不龟手一也，或以封，或不免于洴澼絖，则所用之异也。”

〔一鱼句〕龙可飞腾于天，鱼则只能浮沉水中，亦犹云泥异路之意。

〔劳心句〕诗 召南 草虫：“未见君子，忧心忡忡。”

〔万钟〕孟子 公孙丑下：“（齐）王谓时子曰：‘我欲中国而授孟子室，养弟子以万钟，使诸大夫皆有所矜式，子盍为我言之！’”





【编年】


淳熙十六年（一一八九）。——宋宁宗名扩，即位后凡“扩”字之同音字均须避讳。上醉翁操词题中犹作“廓之”，知所谓“今天子即位”者，乃指光宗言（参年谱 淳熙九年纪事）。廓之于淳熙九年来从稼轩受学，至光宗即位，因朝廷甄录元祐党籍家，遂前往临安，以家世告诸朝，并预定顺路作建康之游，因疑定风波、醉翁操乃同时之作。词序谓“今天子即位”，而不云“绍熙改元”，故知其必作于光宗已即位未改元之时。其外柳梢青一阕，谒金门二阕，既未经廓之编入甲集之内，当作于淳熙十五年后者，因亦汇录于上。





踏莎行

庚戌中秋后二夕，带湖篆冈小酌





夜月楼台，秋香院宇，笑吟吟地人来去。是谁秋到便凄凉？当年宋玉悲如许。　随分杯盘，等闲歌舞，问他有甚堪悲处？思量却也有悲时：重阳节近多风雨。





【校】


〔题〕广信书院本、王诏校刊本俱脱“夕”字，兹从六十家词本及四印斋本补。





【笺注】


〔当年句〕宋玉九辩：“悲哉秋之为气也，萧瑟兮草木摇落而变衰。”

〔重阳句〕释惠洪 冷斋夜话卷四满城风雨近重阳条：“黄州 潘大临工诗，多佳句，然甚贫。东坡 山谷尤喜之。临川 谢无逸以书问有新作否？潘答书曰：‘秋来景物，件件是佳句，恨为俗氛所蔽翳。昨日闲卧，闻搅林风雨声，欣然起，题其壁曰：满城风雨近重阳。忽催租人至，遂败意。止此一句奉寄。’闻者笑其迂阔。”





又

赋木樨





弄影阑干，吹香岩谷。枝枝点点黄金粟。未堪收拾付薰炉，窗前且把离骚读。　奴仆葵花，儿曹金菊。一秋风露清凉足。傍边只欠个姮娥，分明身在蟾宫宿。





【笺注】


〔奴仆〕杜牧 李贺集序：“贺诗远去笔墨畦径，惜年二十七死矣。使贺少加以理，虽奴仆命骚可也。”





【编年】


光宗 绍熙元年（一一九〇）。——上踏莎行二首，前一首已于题中标明作年月日，赋木犀词作年无考，姑依广信本次序附录于此。





清平乐

赋木樨词





月明秋晓，翠盖团团好。碎剪黄金教恁小，都着叶儿遮了。

折来休似年时，小窗能有高低。无顿许多香处，只消三两枝儿。





【校】


〔题〕广信书院本作“木樨”，兹从四卷本丁集。

〔折来〕广信书院本作“打来”，兹从四卷本，全芳备祖前集十三桂花门引同四卷本。





【笺注】


〔无顿〕“顿”即“安顿”“安排”之意。





又

再赋





东园向晓，阵阵西风好。唤起仙人金小小，翠羽玲珑装了。

一枝枕畔开时，罗帏翠幕垂低。恁地十分遮护，打窗早有蜂儿。





【校】


〔题〕四卷本丙集无。

〔垂低〕四卷本作“低垂”。





【笺注】


〔金小小〕未详。





【编年】


上清平乐二词，当作于闲居带湖期间，姑附于赋木犀之踏莎行后。





鹧鸪天

郑守厚卿席上谢余伯山，用其韵





梦断京华故倦游，只今芳草替人愁。阳关莫作三叠唱，越女应须为我留。　看逸韵，自名流，青衫司马且江州。君家兄弟真堪笑，个个能修五凤楼。





【笺注】


〔余伯山〕名禹绩，上饶人，淳熙二年进士。官太府丞。见上饶县志 选举志。绍熙中曾任江州州学教授。永乐大典卷六六九七江字韵九江府志 碑碣门载有江州重建烟水亭记，末署“绍熙甲寅孟冬望日，文林郎充江州州学教授余禹绩撰”。岳珂 桯史卷十三范碑诗跋：“赵履常（崇宪）所刊四说堂 山谷 范滂传，余前记之矣。后见跋卷，乃太府丞余伯山（禹绩）之六世祖若著倅宜州日，因山谷谪居是邦……一日携纸求书。……伯山前辈老成，尝为九江校官，余犹及同班行。”

〔故倦游〕史记 司马相如传：“长卿故倦游。”集解引郭璞云：“厌游宦也。”

〔阳关句〕苏轼和孔密州五绝：“阳关三叠君须秘，除却胶西不解歌。”王十朋注引次公曰：“王维诗：‘渭城朝雨裛轻尘，客舍青青柳色新。劝君更尽一杯酒，西出阳关无故人。’其后人以声曲歌之，故谓之阳关曲。按先生诗话：‘旧传阳关三叠，然今世歌者，每句再叠而已。若通一首言之，又是四叠，皆非是。或每句三唱，以应三叠之说，则丛然无复节奏。余在密州，有文勋长官者，以事至密，自云得古本阳关，其声宛转凄断，不类向之所闻。每句皆再唱，而第一句不叠，乃知古本三叠盖如此。及在黄州，偶读乐天 对酒诗云：“相逢且莫推辞醉，听唱阳关第四声。”注云：“第四声劝君更尽一杯酒。”以此验之，若第一句再叠，则此句为第五句。今为第四声，则第一句不叠审矣。’”

〔越女句〕韩愈 刘生歌：“洪涛舂天禹穴幽，越女一笑三年留。”

〔逸韵〕李白 与常赞府游五松山诗：“逸韵动海上，高情出人间。”

〔青衫句〕见卷一满江红（落日苍茫阕）“笑江州二句”注。

〔君家二句〕杨文公谈苑：“韩浦、韩洎能为古文，洎常轻浦，语人曰：‘吾兄为文，譬如绳缚草舍，庇风雨而已。予之文造五凤楼手。’浦闻其言，因人遗蜀笺，作诗与洎曰：‘十样蛮笺出益州，寄来新自浣花头。老兄得此全无用，助尔添修五凤楼。’”





又

和人韵，有所赠





趁得春风汗漫游，见他歌后怎生愁。事如芳草春长在，人似浮云影不留。　眉黛敛，眼波流，十年薄幸谩扬州。明朝短棹轻衫梦，只在溪南罨画楼。





【校】


〔春风〕四卷本丁集作“东风”。王诏校刊本及四印斋本作“西风”。

〔谩〕王诏校刊本及四印斋本作“说”。





【笺注】


〔后〕即今口语之“啊”。

〔十年句〕杜牧 遣怀诗：“十年一觉扬州梦，赢得青楼薄幸名。”

〔罨画楼〕高似孙 纬略卷七罨画条：“墨客挥犀曰：‘罨画，今之生色也。’余尝谓五采彰施于五服，此固生色之始也。秦韬玉诗：‘花明驿路胭脂暖，山入江亭罨画开。’卢赞元诗：‘花外小楼云罨画，杏波晴叶退微红。’刘商隐爱义兴 罨画溪者，亦以其如画也。”





【编年】


绍熙元年（一一九〇）。——上鹧鸪天二首，用同韵，当是同时作。前阕题中称“郑守厚卿”，知必作于郑氏罢衡州守复归上饶家居之时，郑氏之罢衡守，淳熙十六年十二月二十六日（见宋会要辑稿 职官七二之五五）事，知此词必作于淳熙元年。





菩萨蛮

送郑守厚卿赴阙





送君直上金銮殿，情知不久须相见。一日甚三秋，愁来不自由。 　九重天一笑，定是留中了。白发少经过，此时愁奈何！





【笺注】


〔一日句〕诗 王风 采葛：“一日不见，如三秋兮。”

〔天一笑〕杜甫 能画诗：“每蒙天一笑，复似物皆春。”

〔留中〕留在朝廷供职。





又

送曹君之庄所





人间岁月堂堂去，劝君快上青云路。圣处一灯传，工夫萤雪边。　曲生风味恶，辜负西窗约。沙岸片帆开，寄书无雁来。





【笺注】


〔曹君〕未详何人。

〔堂堂去〕薛能 春日使府寓怀诗：“青春背我堂堂去，白发欺人故故生。”

〔一灯传〕释氏以灯喻法，故纪载其衣钵相传之史迹者名传灯录。

〔萤雪〕晋书 车胤传：“胤博学多通，家贫，不常得油，夏月则练囊盛数十萤火以照书，以夜继日焉。”尚友录：“晋 孙康，京兆人，性敏好学，家贫，灯无油，于冬月尝映雪读书。”

〔曲生〕谓酒。开天传信记：“道士叶法善精于符箓之术。……尝有朝客数十人诣之，解带淹留，满座思酒。忽有人叩门，云曲秀才……傲倪直入。年二十余，肥白可观。笑揖诸公，居末席，伉声谈论，援引古人。……法善密以小剑击之，随手丧元，坠于阶下，化为瓶榼。一座惊慑惶遽。视其处所，乃盈瓶酝也。咸大笑。饮之，其味甚佳。坐客醉而揖其瓶曰：‘曲生 曲生，风味不可忘也。’”

〔风味恶〕黄庭坚 醇道得蛤蜊复索舜泉舜泉已酌尽官酝不堪不敢送诗：“商略督邮风味恶，不堪持到蛤蜊前。”

〔西窗约〕李商隐 夜雨寄北诗：“君问归期未有期，巴山夜雨涨秋池。何当共剪西窗烛，却话巴山夜雨时。”





又

双韵赋摘阮





阮琴斜挂香罗绶，玉纤初试琵琶手。桐叶雨声乾，真珠落玉盘。　朱弦调未惯，笑倩春风伴。莫作别离声，且听双凤鸣。





【校】


〔题〕广信书院本无“双韵”二字，兹从四卷本乙集。

〔真珠〕王诏校刊本、六十家词本及四印斋本作“珍珠”。

〔春风〕王诏校刊本、六十家词本及四印斋本作“东风”。





【笺注】


〔摘阮〕阮谓阮咸，为琵琶之一种。晋书 阮咸传：“咸字仲容。……妙解音律，善弹琵琶。”新唐书 元行冲传：“有人得古铜器似琵琶，身正圆，人莫能辨，行冲曰：‘此阮咸所作器也。’命易以木，弦之，其声亮雅，乐家遂谓之阮咸。”摘音惕，奏也。

〔真珠句〕白居易 琵琶行：“嘈嘈切切错杂弹，大珠小珠落玉盘。”

〔笑倩句〕“春风”亦指琵琶。黄庭坚 次韵答曹子方杂言：“侍儿琵琶春风手。”姜夔 解连环词：“为大乔能拨春风，小乔妙移筝，雁啼秋水。”句谓请琵琶伴奏，故下云“且听双凤鸣”也。





又

赠张医道服为别，且令馈河豚





万金不换囊中术，上医元自能医国。软语到更阑，绨袍范叔寒。　江头杨柳路，马踏春风去。快趁两三杯，河豚欲上来。





【笺注】


〔张医〕名籍事历均不详。

〔上医句〕国语 晋语八：“平公有疾，秦景公使医和视之。……赵文子曰：‘医及国家乎？’对曰：‘上医医国，其次疾人，固医官也。’”

〔软语句〕杜甫 赠蜀僧闾丘师兄诗：“夜阑接软语，落月如金盆。”

〔绨袍句〕史记 范睢传：“范睢既相秦，秦号曰张禄，而魏不知，以为范睢已死久矣。魏闻秦且东伐韩、魏，魏使须贾于秦，范睢闻之，为微行，敝衣闲步至邸，见须贾，须贾见之而惊曰：‘范叔固无恙乎？’范睢曰：‘然。’须贾笑曰：‘范叔有说于秦耶？’曰：‘不也。睢前日得过于魏相，故亡逃至此，安敢说乎？’须贾曰：‘今叔何事？’范睢曰：‘臣为人庸赁。’须贾意哀之，留与坐，饮食，曰：‘范叔一寒至此哉！’乃取其绨袍以赐之。”

〔河豚句〕苏轼 惠崇春江晚景诗：“蒌蒿满地芦芽短，正是河豚欲上时。”





【编年】


宋会要辑稿 职官七二之五五载：“〔淳熙十六年〕十二月二十六日，诏知衡州 郑如崈放罢，以本路漕臣奏如崈于总领所合解大军钱米，辄凭奏检固拒不解，于法合行给还民间之钱，辄贪利不顾，横欲拘没。故有是命。”又，同书七四之二载：“庆元四年二月二十四日，朝请大夫主管建宁府 武夷山 冲佑观 郑如崈放罢。以臣僚言如崈昨知荆门军，未赴，中风，其子公庠强其之官，并不出厅，凡状牒并公庠代之，不问曲直，非钱不行。根刷坊场，监决流血，人不堪命。”据此两段记事，颇疑郑氏之赴阙，当在已罢衡州之后，未赴荆门之前。以难确知，姑附次于此。余菩萨蛮三首，广信书院本均编列“送郑守”一词之后，作年既均难确考，因一并附次于此。





虞美人

赋荼䕷





群花泣尽朝来露，争怨春归去。不知庭下有荼䕷，偷得十分春色怕春知。　淡中有味清中贵，飞絮残红避。露华微浸玉肌香，恰似杨妃初试出兰汤。





【校】


〔争怨〕四卷本乙集作“争奈”。

〔残红〕四卷本作“残英”。

〔微浸〕四卷本作“微渗”。





【笺注】


〔恰似句〕长恨歌传：“诏高力士潜搜外宫，得弘农 杨玄琰女于寿邸，既笄矣。鬒发腻理，纤秾中度，举止闲冶，如汉武帝 李夫人。别疏汤泉，诏赐藻莹。既出水，体弱力微，若不任罗绮，光彩焕发，转动照人。上甚悦。”楚辞 九歌 云中君：“浴兰汤兮沐芳，华采衣兮若英。”





【编年】


上虞美人一首，广信书院本列置寿赵文鼎送赵达夫两首虞美人之前，因次于此。





定风波

施枢密圣与席上赋





春到蓬壶特地晴，神仙队里相公行。翠玉相挨呼小字，须记：笑簪花底是飞琼。　总是倾城来一处，谁妒？谁携歌舞到园亭？柳妒腰肢花妒艳，听看：流莺直是妒歌声。





【校】


〔题〕四卷本乙集作“施枢密席上赋”。





【笺注】


〔施枢密圣与〕宋史 施师点传：“施师点字圣与，上饶人。……淳熙十四年除知枢密院事。……十五年春，以资政殿大学士知泉州，除提举临安府 洞霄宫。绍熙二年除知隆兴府、江西安抚使。师点尝谓诸子曰：‘吾平生仕宦，皆任其升沉，初未尝容心其间。不枉道附丽。独人主知之，遂至显用。夫人穷达有命，不在巧图，惟忠孝乃吾事也。’三年，得疾薨，年六十九。”

〔蓬壶〕拾遗记：“三壶，则海中三山也：一曰方壶，则方丈也；二曰蓬壶，则蓬莱也；三曰瀛壶，则瀛洲也。”

〔飞琼〕许飞琼，西王母之侍女。

〔流莺句〕韩愈 和武相公早春闻莺诗：“春风红树惊眠处，似妒歌童作艳声。”





【编年】


绍熙元年（一一九〇）。——据宋史 施师点传及宋宰辅编年录，知施氏于罢枢密后，唯绍熙元年得家居上饶，次年春即除知隆兴矣。





念奴娇

瓢泉酒酣，和东坡韵





倘来轩冕，问还是，今古人间何物？旧日重城愁万里，风月而今坚壁。药笼功名，酒垆身世，可惜蒙头雪。浩歌一曲，坐中人物三杰。　休叹黄菊凋零，孤标应也，有梅花争发。醉里重揩西望眼，惟有孤鸿明灭。万事从教，浮云来去，枉了冲冠发。故人何在？长庚应伴残月。





【校】


〔题〕四卷本乙集作“用东坡 赤壁韵”。

〔今古〕四印斋本作“古今”。

〔三杰〕四卷本作“之杰”。

〔休叹〕四卷本作“堪叹”。

〔万事〕四卷本作“世事”。

〔长庚〕四卷本作“长歌”。





【笺注】


〔和东坡韵〕此词用苏东坡“赤壁怀古”之念奴娇韵。

〔倘来句〕庄子 缮性篇：“古之所谓得志者，非轩冕之谓也，谓其无益其乐而已矣。今之所谓得志者，轩冕之谓也。轩冕在身，非性命也，物之倘来，寄者也。寄之，其来不可圉，其去不可止。故不为轩冕肆志，不为穷约趋俗；其乐彼与此同，故无忧而已矣。”

〔药笼功名〕新唐书 元行冲传：“元澹字行冲，以字显。……及进士第，累迁通事舍人，狄仁杰器之。尝谓仁杰曰：‘下之事上，譬富家储积以自资也。脯腊膎胰以供滋膳，参术芝桂以防疾疢。门下充旨味者多矣，愿以小人备一药石，可乎？’仁杰笑曰：‘君正吾药笼中物，不可一日无也。’”

〔酒垆身世〕汉书 司马相如传：“相如与（卓文君）俱之临邛，尽卖车骑，置酒舍，令文君当垆，相如自著犊鼻裈，与庸保杂作，涤器于市中。卓王孙耻之，为闭门不出。”

〔蒙头雪〕指白发。苏轼 行宿泗间见徐州张天骥诗：“只今霜雪已蒙头。”

〔西望眼〕韩愈 奉和虢州刘给事使君三堂二十一咏：“为遮西望眼，终是懒回头。”

〔冲冠发〕史记 蔺相如传：“相如奉璧西入秦，相如视秦王无意偿赵城，因持璧却立，倚柱怒，发上冲冠。”

〔长庚句〕诗 小雅 大东：“东有启明，西有长庚。”韩愈 东方半明诗：“东方半明大星没，犹有太白配残月。”苏轼 送张轩民寺丞赴省试诗：“人竞春兰笑秋菊，天教明月伴长庚。”





又

再用韵，和洪莘之通判丹桂词





道人元是，道家风，来作烟霞中物。翠裁犀遮不定，红透玲珑油壁。借得春工，惹将秋露，薰做江梅雪。我评花谱，便应推此为杰。　憔悴何处芳枝，十郎手种，看明年花发。坐断虚空香色界，不怕西风起灭。别驾风流，多情更要，簪满常娥发。等闲折尽，玉斧重倩修月。





【校】


〔题〕四卷本乙集作“用前韵，和丹桂”。

〔坐断〕四卷本作“坐对”。

〔常娥〕四卷本作“姮娥”。





【笺注】


〔洪莘之〕名。洪迈长子。钱大昕 洪文敏公年谱：“绍熙三年，长子通判信州。”洪迈 夷坚志支丁卷七信州鹿鸣燕条：“绍熙三年秋，信州解试，揭榜毕，当作鹿鸣燕以享随计之士。……时大儿通判州事，张振之监赡军酒库。”

〔道人〕列仙传：“桂父者，象林人也。……常服桂及葵，以龟脑和之，千丸十斤桂，累世见之。”

〔十郎句〕未详。

〔坐断〕即坐定、住定之意。

〔别驾句〕别驾，官名，汉置，为州刺史之佐吏。从刺史行部，别乘传车，故称别驾。宋初削藩镇权，命朝臣通判州军事，与知州知军共治政事，改称通判。苏轼 与梁左藏会饮傅国博家诗：“风流别驾贵公子，欲把笙歌暖锋镝。”傅时为通判。

〔玉斧〕见卷一满江红（快上西楼阕）“最怜句”注。





又





洞庭春晚，□旧传，恐是人间尤物。收拾瑶池倾国艳，来向朱栏一壁。透户龙香，隔帘莺语，料得肌如雪。月妖真态，是谁教避人杰？　酒罢归对寒窗，相留昨夜，应是梅花发。赋了高唐犹想像，不管孤灯明灭。半面难期，多情易感，愁点星星发。绕梁声在，为伊忘味三月。





【校】


〔人杰〕疑为“仁杰”之误。





【笺注】


〔瑶池〕西王母传：“所居宫阙，在龟山 春山，西那之都，昆仑之圃，阆风之苑……左带瑶池，右环翠水。”

〔龙香〕指龙涎香。

〔月妖二句〕甘泽谣：“素娥者，武三思之妓人也……相州 凤阳门 宋媪女。善弹五弦，世之殊色。三思乃以帛三百段往聘焉。素娥既至，三思大悦，盛宴以出素娥，公卿大夫毕至，唯纳言狄仁杰称疾不来，三思怒，于座中有言。宴罢，有告仁杰者，明日谒谢三思曰：‘……不睹丽人亦分也，他后或有良宴，敢不先期到门！’素娥闻之，谓三思曰：‘梁公强毅之士……请不召梁公也！’……后数日复宴，客未来，梁公果先至，三思特延梁公坐于内寝。……请先出素娥，略观其艺，遂停杯，设榻召之。有顷苍头出曰：‘素娥藏匿，不知所在。’三思自入召之，皆不见。忽于堂奥隙中闻兰麝芬馥，乃附耳而听，即素娥语音也……曰：‘请公不召梁公，今固召之，不复生也。……某非他怪，乃花月之妖，上帝遣来，亦以多言荡公之心，将兴李氏。今梁公乃时之正人，某固不敢见……愿公勉事梁公，勿萌他志。……’言迄更问，亦不应也。”

〔相留二句〕卢仝 有所思：“相思一夜梅花发，忽到窗前疑是君。”

〔赋了高唐〕苏轼 满庭芳佳人词：“报道金钗坠也，十指露春笋纤长。亲曾见，全胜宋玉，想象赋高唐。”辛词句意，谓不见伊人，虽已赋词，意犹未尽。

〔多情二句〕黄庭坚 满庭芳词：“鸳鸯，头早白，多情易感，红蓼池塘。”

〔绕梁句〕列子 汤问篇：“韩娥东之齐，匮粮，过雍门，鬻歌假食，既去，而余音绕梁，三日不绝。”

〔忘味三月〕论语 述而篇：“子在齐闻韶，三月不知肉味。”





【编年】


绍熙元年或二年（一一九〇或一一九一）。——上念奴娇三首，用同韵，当是同时作。绍熙三年丹桂开时稼轩早已赴闽，知其必作于元年或二年秋冬之际也。





瑞鹤仙

寿上饶倅洪莘之，时摄郡事，且将赴漕举





黄金堆到斗。怎得似长年，画堂劝酒。蛾眉最明秀。向水沉烟里，两行红袖。笙歌就。争说道明年时候。被姮娥做了殷勤，仙桂一枝入手。　知否：风流别驾，近日人呼，文章太守。天长地久，岁岁上，乃翁寿。记从来人道，相门出相，金印累累尽有。但直须周公拜前，鲁公拜后。





【校】


〔题〕四卷本乙集及花庵词选作“上洪倅寿”。

〔就〕广信书院本作“拥就”，兹从四卷本及花庵词选。

〔姮娥〕花庵词选作“常娥”。





【笺注】


〔水沉〕香名。

〔两行句〕杜牧 兵部尚书席上作：“两行红袖一时回。”

〔就〕宋人常用语，此处当为“温存体贴”之意。

〔仙桂句〕晋书 郤诜传：“累迁雍州刺史。武帝于东堂会送，问诜曰：‘卿自以为如何？’诜对曰：‘臣举贤良，对策为天下第一，犹桂林之一枝，昆山之片玉。’”

〔风流别驾〕见本卷念奴娇（道人元是阕）“别驾句”注。

〔文章太守〕欧阳修 朝中措 平山堂：“文章太守，挥毫万字，一饮千钟。”此指以通判摄知州事之洪莘之。

〔天长地久〕白居易 长恨歌：“天长地久有时尽。”

〔相门出相〕史记 孟尝君列传：“文闻将门必有将，相门必有相。”

〔金印句〕汉书 石显传：“与中书仆射牢梁、少府五鹿充宗为党，附者得位，民歌之曰：‘牢耶？石耶？五鹿客耶？印何累累，绶何若若耶？’”

〔但直须二句〕公羊传 文十三年：“周公何以称大庙于鲁？封鲁公以为周公也。周公拜乎前，鲁公拜乎后，曰：生以养周公，死以为周公主。”史记 鲁周公世家：“封周公 旦于少昊之虚曲阜，是为鲁公。周公不就封，留佐武王。……而使其子伯禽代就封于鲁。”





【编年】


绍熙二年（一一九一）。——夷坚志谓洪莘之于绍熙三年适通判信州，知此词当作于稼轩赴闽之前。二年秋稼轩有寿信守王道夫词，守郡有人，无须兼摄，又知此词当更作于二年秋季之前。查宋会要辑稿 职官六一之五六，绍熙二年春载信守张稜与章冲两易事，嗣后又有章冲 王道夫之更替，洪氏之得摄郡符，必即在此二次新旧交替之期。三年壬子适为解试之年，词中谓“明年时候……仙桂一枝入手”，亦正是二年语也。





水调歌头

送施枢密圣与帅江西。信之谶云：“水打乌龟石，方人也大奇。”“方人也实”“施”字





相公倦台鼎，要伴赤松游。高牙千里东下，笳鼓万貔貅。试问东山风月，更著中年丝竹，留得谢公不？孺子宅边水，云影自悠悠。　占古语，方人也，正黑头。穹龟突兀，千丈石打玉溪流。金印沙堤时节，画栋珠帘云雨，一醉早归休。贱子亲再拜：西北有神州。





【校】


〔题〕广信书院本“实施字”上原无“方人也”三字，兹据四卷本丙集增。四卷本“施枢密圣与”作“施圣与枢密”，“帅江西”作“帅隆兴”。

〔亲再拜〕广信书院本作“祝再拜”，兹从四卷本。





【笺注】


〔乌龟石〕广信府志：“乌龟山在上饶西南五里，一名五桂山。谚云：‘水打乌龟石，信州出状元。’”余参本卷渔家傲（道德文章传几世阙）词题。

〔相公句〕韩愈 送郑十校理诗：“相公倦台鼎，分正新洛邑。”

〔要伴句〕见本卷太常引（君王着意履声间阕）“赤松”注。

〔东山风月〕见卷一念奴娇（我来吊古阕）“却忆至棋局”注。

〔中年丝竹〕见卷一水调歌头（折尽武昌柳阕）“离别句”注。

〔孺子宅二句〕后汉 徐穉字孺子，南昌人。太平寰宇记：“洪州 南昌县 徐孺子宅，在州东北三里。孺子美梅福之德，于福宅东立宅。”王勃 滕王阁序：“人杰地灵，徐孺下陈蕃之榻。”诗云：“闲云潭影日悠悠，物换星移几度秋。”

〔黑头〕世说新语 识鉴篇：“诸葛道明初过江左，自名道明，名亚王、庾之下。先为临沂令，丞相谓曰：‘明府当为黑头公。’”

〔玉溪〕信江源出怀玉山，故亦称玉溪。

〔金印〕汉书 百官公卿表：“相国、丞相皆秦官，金印、紫绶。”

〔沙堤〕唐故事：宰相初拜，京兆使人载沙填路，自私第至于城东街，名沙堤。见唐国史补卷下。

〔画栋句〕见卷一贺新郎（高阁临江渚阕）“高阁句”注。

〔贱子〕汉书 楼护传：“成都侯商，子邑，贵重，商故人皆敬事邑，唯护自安如旧节。时请召宾客，邑居樽下称贱子上寿。”杜甫 奉赠韦左丞诗：“丈人试静听，贱子请具陈。”





【编年】


绍熙二年（一一九一）。





清平乐

寿信守王道夫





此身长健，还却功名愿。枉读平生三万卷，满酌金杯听劝。

男儿玉带金鱼，能消几许诗书？料得今宵醉也，两行红袖争扶。





【校】


〔题〕四卷本乙集作“寿道夫”。





【笺注】


〔王道夫〕魏了翁 鹤山 大全集卷七十六宋故藉田令知信州王公墓志铭：“淳熙十年，分水县令王公自中以中书舍人王公蔺荐，召赴都堂审察。……奏对之明日，特命改令入官，除藉田令。数语大臣：‘朕急欲用自中。可与超迁。’未几，又语大臣：‘自中必有善类，令举其所知。’……庆元五年八月癸未赍志以殁。……公名自中，淳熙元年就试两浙转运司，为诗赋第一。四年再举，登明年进士第。……绍熙二年入见，光宗皇帝云：‘闻卿有忠直之誉。’又问：‘常时作郡来，当为何官？’欲留之，公固辞。翌日，帝谓宰执曰：‘王自中以母老，再三不肯留，近郡孰阙守？’以常、信对，遂差知信州。……期年，被命奏事。”陈傅良 止斋集卷五十王道甫圹志：“道甫登淳熙五年进士第……知光化军、信州，召赴行在，丁太夫忧，服阕，再被召，以论罢。主管建宁府 武夷山 冲佑观，起知邵州 兴化军，连以论罢。兴化之命下，道甫已病，庆元五年七月也。八月二十三日卒，官至朝请郎，年六十。”

〔枉读句〕陈师道 送苏尚书知定州诗：“枉读平生三万卷，貂蝉当复作兜鍪。”

〔男儿二句〕韩愈 示儿诗：“开门问谁来，无非卿大夫。不知官高卑，玉带悬金鱼。”

〔两行句〕杜牧 兵部尚书席上作：“两行红袖一时回。”寄杜子诗：“且教红袖醉来扶。”





一落索

信守王道夫席上，用赵达夫赋金林檎韵





锦帐如云处，高不知重数。夜深银烛泪成行，算都把心期付。　莫待燕飞泥污。问花花诉。不知花定有情无，似却怕新词妒。





【校】


〔锦帐如云处高〕万树 词律谓此调前后整齐，首句应为“锦帐如云高处”，叶韵，诸本之刻作“处高”者乃误倒。





【笺注】


〔定〕作“究竟”解。





【编年】


绍熙二年（一一九一）。——王道夫于绍熙二年知信州，次年春稼轩即赴闽宪任，知寿王道夫一首必作于二年。陈亮龙川集有三部乐一阕，题云：“七月二十六日寿王道甫。”则清平乐当作于二年七月二十六日。王道夫席上所作一落索词，亦必二年或三年春所作，因附次于此。赵达夫时在临汀任内，此词疑用其旧作之韵也。





好事近

中秋席上和王路钤





明月到今宵，长是不如人约。想见广寒宫殿，正云梳风掠。

夜深休更唤笙歌，檐头雨声恶。不是小山词就，这一场寥索。





【笺注】


〔王路钤〕路钤为某路兵马钤辖之简称，王路钤未详何人。

〔明月二句〕谓中秋无月。

〔广寒〕龙城录：“上皇与申天师，道士鸿都客，八月望日夜，因天师作术，三人同在云上游。月中过一大门，在玉光中飞浮，宫殿往来无定，寒气逼人，露濡衣袖皆湿，顷见一大宫府，榜曰‘广寒清虚之府’。”

〔不是二句〕汉 淮南王之客有小山者，作招隐赋，宋 晏几道亦有小山词。此言倘非词人赋词吟咏，则更难耐是夕之寂寥索寞也。





又

送李复州致一席上和韵





和泪唱阳关，依旧字娇声稳。回首长安何处，怕行人归晚。

垂杨折尽只啼鸦，把离愁勾引。却笑远山无数，被行云低损。





【校】


〔题〕四卷本乙集无。





【笺注】


〔李 复州 致一〕李致一，名籍事历均不详。复州，南宋属荆湖北路。即今湖北 沔阳县。

〔和泪句〕见卷一鹧鸪天（唱彻阳关泪未干阕）“唱彻句”注。





又

和城中诸友韵





云气上林梢，毕竟非空非色。风景不随人去，到而今留得。

老无情味到篇章，诗债怕人索。却笑近来林下，有许多词客。





【笺注】


〔非空非色〕心经：“色不异空，空不异色。色即是空，空即是色。受想行识，亦复如是。”

〔却笑二句〕云溪友议卷中思归隐条：“江西 韦大夫丹与东林 灵彻上人骘忘形之契，篇章唱和，月唯四五焉。韦偶为思归绝句诗一首以寄上人。……予谓韦亚台归意未坚，果为高僧所诮。韦 寄庐山上人彻公诗曰：‘王事纷纷无暇日，浮生冉冉只如云。已为平子归休计，五老岩前必共君。’彻奉酬诗曰：‘年老身闲无外事，麻衣草座亦容身。相逢尽道休官去，林下何曾见一人！’”





东坡引

闺怨





玉纤弹旧怨，还敲绣屏面，清歌目送西风雁。雁行吹字断，雁行吹字断。　夜深拜月，琐窗西畔。但桂影空阶满。翠帷自掩无人见。罗衣宽一半，罗衣宽一半。





【校】


〔题〕广信书院本及四卷本丁集俱无题，兹从王诏校刊本及四印斋本补入。





【笺注】


〔玉纤句〕、〔罗衣〕温庭筠 菩萨蛮词：“玉纤弹处真珠落，流多暗湿铅华薄。……看取薄情人，罗衣无此痕。”





又





君如梁上燕，妾如手中扇，团团清影双双伴。秋来肠欲断，秋来肠欲断。　黄昏泪眼，青山隔岸。但咫尺如天远。病来只谢旁人劝。龙华三会愿，龙华三会愿。





【笺注】


〔龙华句〕荆楚岁时记：“四月八日，诸寺各设斋，以五香水浴佛，作龙华会，以为弥勒下生之征也。”能改斋漫录卷十七冯相三愿词条：“南唐宰相冯延巳有乐府一章，名长命女，云：‘春日宴，绿酒一杯歌一遍，再拜陈三愿：一愿郎君千岁，二愿妾身长健，三愿如同梁上燕，岁岁长相见。’”





又





花梢红未足，条破惊新绿，重帘下遍阑干曲。有人春睡熟，有人春睡熟。　鸣禽破梦，云偏目蹙。起来香腮褪红玉。花时爱与愁相续。罗裙过半幅，罗裙过半幅。





【校】


〔半幅〕广信书院本误作“一半”，兹从王诏校刊本及四印斋本。





醉花阴

为人寿





黄花漫说年年好，也趁秋光老。绿鬓不惊秋，若斗尊前，人好花堪笑。　蟠桃结子知多少，家住三山岛。何日跨归鸾，沧海飞尘，人世因缘了。





【校】


〔题〕四卷本丁集无。

〔归鸾〕广信书院本作“飞鸾”，兹从四卷本。





【笺注】


〔斗尊前〕见本卷沁园春（老子平生阕）“休斗句”注。

〔家住句〕三山谓海内之瀛洲、方壶、蓬莱三神山，居其地者均长生不老。见史记 封禅书。

〔沧海飞尘〕神仙传：“麻姑自说云：‘接侍以来，已见东海三为桑田。向到蓬莱，又水浅于往日，会时略半耳，岂将复为陵陆乎？’（王）远叹曰：‘圣人皆言海中行复扬尘也。’”





醉太平

春晚





态浓意远，眉颦笑浅，薄罗衣窄絮风软。鬓云欺翠卷。　南园花树春光暖，红香径里榆钱满。欲上秋千又惊懒，且归休怕晚。





【校】


〔题〕广信书院本无题，兹从王诏校刊本及四印斋本补。





【笺注】


〔态浓句〕杜甫 丽人行：“态浓意远淑且真，肌理细腻骨肉匀。”





乌夜啼





晚花露叶风条，燕飞高。行过长廊西畔小红桥。　歌再唱，人再舞，酒才消把一。更杯重劝摘樱桃。





【校】


〔燕飞高〕广信书院本作“燕高高”，兹从四卷本丙集。王诏校刊本、六十家词本及四印斋本俱作“燕燕高”。

〔歌再唱〕四卷本作“歌再起”。





如梦令

赋梁燕





燕子几曾归去？只在翠岩深处。重到画梁间，谁与旧巢为主？深许，深许，闻道凤凰来住。





忆王孙

秋江送别，集古句





登山临水送将归。悲莫悲兮生别离。不用登临怨落晖。昔人非。惟有年年秋雁飞。





【校】


〔题〕广信书院本无题，兹从王诏校刊本及四印斋本补。四卷本乙集作“集句”。





【笺注】


〔登山句〕楚辞 九辩：“悲哉秋之为气也，萧瑟兮草木摇落而变衰。憭栗兮若在远行，登山临水兮送将归。”

〔悲莫句〕九歌 少司命：“悲莫悲兮生别离，乐莫乐兮新相知。”

〔不用句〕杜牧 九日齐山登高诗：“但将酩酊酬佳节，不用登临怨落晖。”

〔昔人非〕苏轼 陌上花诗：“江山犹是昔人非。”

〔惟有句〕李峤 汾阴行：“不见只今汾水上，唯有年年秋雁飞。”





【编年】


上起“和王路钤”之好事近，迄“秋江送别”之忆王孙，共词十一首，当作于带湖期内，姑附次于绍熙二年诸词之后。





金菊对芙蓉

重阳





远水生光，遥山耸翠，霁烟深锁梧桐。正零瀼玉露，淡荡金风。东篱菊有黄花吐，对映水几簇芙蓉。重阳佳致，可堪此景，酒酽花浓。　追念景物无穷。叹年少胸襟，忒煞英雄。把黄英红萼，甚物堪同。除非腰佩黄金印，座中拥红粉娇容。此时方称情怀，尽拚一饮千钟。





【校】


〔年少〕草堂诗余原作“少年”，拗律，从万树 词律卷十六康与之同调词注引稼轩此词改。





【笺注】


〔远水二句〕柳永 诉衷情近词：“澄明远水生光，重叠暮山耸翠。”

〔正零瀼句〕诗 郑风 野有蔓草：“野有蔓草，零露瀼瀼。”秦观 满庭芳词：“夜深玉露初零。”

〔菊有黄花〕礼记 月令：“季秋之月……鞠有黄华。”鞠即“菊”字。

〔尽拚句〕欧阳修 朝中措词：“文章太守，挥毫万字，一饮千钟。”秦观 望海潮词：“最好挥毫万字，一饮千钟。”





【编年】


上金菊对芙蓉一阕，各本俱不收，唯见草堂诗余后集节序门。草堂诗余成书在庆元以前（见四库提要），谓系稼轩所作，当可凭信。因附于带湖期内诸作之后。





水调歌头

题永丰 杨少游提点一枝堂





万事几时足，日月自西东。无穷宇宙，人是一粟太仓中。一葛一裘经岁，一钵一瓶终日，老子旧家风。更着一杯酒，梦觉大槐宫。

记当年，吓腐鼠，叹冥鸿。衣冠神武门外，惊倒几儿童。休说须弥芥子，看取鹍鹏斥，小大若为同？君欲论齐物，须访一枝翁。





【笺注】


〔永丰〕县名，宋属信州。

〔杨少游〕事历未详。

〔无穷二句〕王勃 滕王阁序：“天高地迥，觉宇宙之无穷。”庄子 秋水篇：“计中国之在海内，不似稊米之在太仓乎？”

〔一钵二句〕景德传灯录卷二十二泉州 后招庆和尚：“问：‘如何是和尚家风？’师曰：‘一瓶兼一钵，到处是生涯。’”贯休 陈情献蜀皇帝：“一瓶一钵垂垂老，万水千山得得来。”

〔梦觉句〕李公佐 南柯太守传，谓有淳于棼者，吴 楚游侠之士，一日酒醉，梦有二紫衣使者邀彼至槐安国，至则尚公主，并奉命为南柯郡太守。凡二十余年，郡政大理。梦醒时日尚未斜，往寻梦中所至之地，则古槐一穴。所谓南柯郡者仅一南向之槐枝而已。

〔吓腐鼠〕庄子 秋水篇：“夫鹓雏发于南海而飞于北海，非梧桐不止，非练实不食，非醴泉不饮。于是鸱得腐鼠，鹓雏过之，仰而视之，曰‘吓！’”

〔冥鸿〕见本卷水调歌头（万事到白发阕）“冥鸿”注。

〔衣冠句〕见本卷沁园春（老子平生阕）“抖擞三句”注。

〔须弥芥子〕维摩诘经卷中不思议品：“若菩萨信是解脱者，以须弥之高广，内芥子中，无所增减。”按：须弥山喻高大，芥子喻渺小。

〔鹍鹏斥〕庄子 逍遥游：“有鱼焉，其广数千里，未有知其修者，其名为鲲；有鸟焉，其名为鹏，背若泰山，翼若垂天之云，抟扶摇羊角而上者九万里……斥笑之曰：‘彼且奚适也？我腾跃而上，不过数仞而下，翱翔蓬蒿之间，此亦飞之至也。而彼且奚适也？’此小大之辨也。”

〔若为〕若何也。

〔论齐物〕庄子有齐物论。





【编年】


疑绍熙二、三年（一一九一或一一九二）。——朱文公文集 旌忠悯节庙碑云：“绍熙三年十月，王道夫请建旌忠悯节庙，旋召还。四年五月后，芮、潘两令又更调而去。”又与潘文叔明府书：“辛幼安过此，极谈佳政。”陈亮 龙川文集 信州永丰县社坛记：“吾友潘友文 文叔之始作永丰也……稼轩 辛幼安以为文叔爱其民如古循吏，而诸公犹诘其验……”据知绍熙二、三年间潘氏正在永丰县令任。疑稼轩于赴闽宪前曾有永丰之行，而此词或即赋于其时也。





浣溪沙

席上赵景山提干赋溪台，和韵





台倚崩崖玉灭瘢，青山却作捧心颦。远林烟火几家村。

引入沧浪鱼得计，展成寥阔鹤能言。几时高处见层轩？





【校】


〔题〕四卷本丙集作“偶赵景山席上用赋溪台和韵”。

〔瘢〕王诏校刊本及四印斋本俱改作“痕”，下首同。夏敬观 跋毛钞本稼轩词云：“稼轩词往往以乡音叶韵，全集中不胜枚举。如浣溪沙词用元寒韵之瘢、言、轩与真谆韵颦、村同叶，殆亦其乡音如此。而三本瘢皆作痕，匪特不典，且忘言轩亦在元寒韵。此类妄为窜改之迹实不可掩。”





【笺注】


〔赵景山〕名籍事历均不详。王质 雪山集卷十四有诗题云：“赵景山、程德绍视旱，有诗成编。”

〔溪台〕未详。

〔玉灭瘢〕汉书 王莽传：“后莽疾，孔休候之，莽缘恩意，进其玉具宝剑，欲以为好，休不肯受。莽因曰：‘诚见君面有瘢，美玉可以灭瘢。’”颜师古注云：“瘢，创痕也。”

〔捧心颦〕庄子 天运篇：“西施病心而颦其里，其里之丑人见而美之，归亦捧心而颦其里。”

〔鱼得计〕庄子 徐无鬼篇：“于鱼得计。”

〔鹤能言〕参本卷最高楼（相思苦阕）“是化为句”注。按此二句，“引入沧浪”切“溪”字，“展成寥阔”则谓台高且广也。





又





妙手都无斧凿瘢，饱参佳处却成颦。恰如春入浣花村。

笔墨今宵光有艳，管弦从此悄无言。主人席次两眉轩。





【笺注】


〔饱参佳处〕苏轼 夜直玉堂携李之仪端叔诗百余首读至夜半书其后：“暂借好诗消永夜，每逢佳处辄参禅。”

〔浣花村〕杜甫在成都所居处。胡宗愈 成都草堂诗碑序：“先生自同谷入蜀，遂卜成都浣花江上万里桥之西，为草堂以居焉。”

〔主人句〕孔稚珪 北山移文：“眉轩席次，袂耸筵上。”注云：“轩，举也。举眉谓喜也。”





【编年】


上同韵浣溪沙二首，均系和赵景山“赋溪台”韵者，其在何年虽难确知，但“提干”必为某一提举司之干办公事，而在南宋则唯有提举坑冶司置于信州境内。玩两词语意，亦不似宦游各地时所作，故附带湖诸词之后。





渔家傲

为余伯熙察院寿。信之谶云：“水打乌龟石，三台出此时。”伯熙旧居城西，直龟山之北，溪水啮山足矣，意伯熙当之耶？伯熙学道有新功，一日语余云：“溪上尝得异石，有文隐然，如记姓名，且有长生等字。”余未之见也。因其生朝，姑摭二事为词以寿之





道德文章传几世，到君合上三台位。自是君家门户事。当此际，龟山正抱西江水。　三万六千排日醉，鬓毛只恁青青地。江里石头争献瑞，分明是：中间有个“长生”字。





【校】


〔题〕“为余伯熙察院寿”四卷本乙集作“为余伯熙寿”。





【笺注】


〔余伯熙〕事历未详，据此词题，知为信州人。江西通志卷二十二选举表载绍兴末至绍熙初，上饶之余姓进士中，以“禹”字行者有成、和、绩、畴、安、言数人。禹绩字伯山，已见本卷鹧鸪天（梦断京华故倦游阕）笺注。则伯熙当亦为禹字辈中之一人，广韵谓“熙即和也”，则或当为禹和之字。禹和，淳熙二年进士。

〔乌龟石〕见本卷水调歌头（相公倦台鼎阕）“乌龟石”注。

〔三台〕后汉称尚书为中台，御史为宪台，谒者为外台，合称三台。宋代之监察御史隶察院，属御史台。

〔自是句〕晋书 孙盛传：“盛著魏氏春秋、晋阳秋，晋阳秋词直而理正，咸称良史焉。既而桓温见之，怒谓盛子曰：‘枋头诚为失利，何至乃如尊君所说？若此史遂行，自是关君门户事。’”

〔三万句〕李白 襄阳歌：“百年三万六千日，一日须倾三百杯。”





鹊桥仙

寿余伯熙察院





豸冠风采，绣衣声价，曾把经纶少试。看看有诏日边来，便入侍明光殿里。　东君未老，花明柳媚，且引玉船沉醉。好将三万六千场，自今日从头数起。





【校】


〔题〕王诏校刊本及四印斋本“余”俱误“徐”。四卷本乙集作“贺余察院生日”。

〔玉船〕四卷本作“玉尘”。





【笺注】


〔豸冠〕为獬豸冠之简称。后汉书 舆服志：“法冠，一曰柱后……执法者服之，侍御史廷尉正监平也。或谓之獬豸冠。獬豸神羊，能别曲直，楚王尝获之，故以为冠。秦灭楚，以其君服赐执法近臣御史服之。”

〔绣衣〕见卷一水调歌头（折尽武昌柳阕）“绣衣”注。

〔明光殿〕汉官仪：“尚书奏事于明光殿。”

〔玉船〕酒器。武林旧事卷七乾淳奉亲：“淳熙六年三月十五日，车驾过宫，恭请太上、太后幸聚景园。……上亲捧玉酒船上寿酒。酒满玉船，船中人物多能举动如活。”

〔三万六千场〕苏轼 赠张刁二老诗：“共成二百七十岁，各饮三万六千场。”满庭芳词：“百年里，浑教是醉，三万六千场。”





【编年】


上二词作年无可考，以余氏为上饶人，姑附于带湖诸作之后。





沁园春

期思旧呼奇狮，或云碁师，皆非也。余考之荀卿书云：孙叔敖，期思之鄙人也。期思属弋阳郡。此地旧属弋阳县。虽古之弋阳、期思，见之图记者不同，然有弋阳则有期思也。桥坏复成，父老请余赋，作沁园春以证之





有美人兮，玉佩琼琚，吾梦见之。问斜阳犹照，渔樵故里；长桥谁记，今古期思？物化苍茫，神游仿佛，春与猿吟秋鹤飞。还惊笑：向晴波忽见，千丈虹霓。　觉来西望崔嵬，更上有青枫下有溪。待空山自荐，寒泉秋菊；中流却送，桂棹兰旗。万事长嗟，百年双鬓，吾非斯人谁与归。凭阑久，正清愁未了，醉墨休题。





【笺注】


〔荀卿书至期思也〕荀子 非相：“楚之孙叔敖，期思之鄙人也。”注：“期思，楚邑名，今弋阳 期思县。”

〔桥〕铅山县志：“期思桥，在县东二十里，因渡为之。”

〔有美人二句〕诗 郑风 有女同车：“有女同车，颜如舜华。将翱将翔，佩玉琼琚。彼美孟姜，洵美且都。”

〔物化〕庄子 齐物论：“昔者庄周梦为胡蝶，栩栩然胡蝶也。……俄然觉，则蘧蘧然周也。……此之谓物化。”

〔神游〕见卷一声声慢（征埃成阵阙）“华胥梦”注。

〔春与句〕韩愈 罗池庙碑：“侯出游兮暮来归，春与猿吟兮秋鹤与飞。”

〔更上有句〕楚辞 招魂：“湛湛江水兮上有枫。”

〔待空山二句〕苏轼 书林逋诗后：“我笑吴人不好事，好作祠堂傍修竹。不然配食水仙王，一盏寒泉荐秋菊。”

〔桂棹兰旗〕楚辞 九歌：“桂櫂兮兰枻。”又，“荃桡兮兰旌”。

〔百年双鬓〕杜甫 戏题上汉中王诗：“百年双白鬓。”

〔吾非句〕范仲淹 岳阳楼记：“微斯人吾谁与归。”





又

答余叔良





我试评君，君定何如，玉川似之。记李花初发，乘云共语；梅花开后，对月相思。白发重来，画桥一望，秋水长天孤鹜飞。同吟处，看珮摇明月，衣卷青霓。　相君高节崔嵬，是此处耕岩与钓溪。被西风吹尽，村箫社鼓；青山留得，松盖云旗。吊古愁浓，怀人日暮，一片心从天外归。新词好，似凄凉楚些，字字堪题。





【笺注】


〔余叔良〕事历未详。据其与稼轩酬唱之迹推考之，当为信州人。

〔玉川〕新唐书 卢仝传：“卢仝居东都，（韩）愈为河南令，爱其诗，厚礼之。仝自号玉川子。尝为月蚀诗，讥切元和逆党，愈称其工。”

〔李花、梅花〕均玉川子事。韩愈 寒食日出游诗：“李花初发君始病。”又李花诗：“谁将平地万堆雪，剪刻作此连天花。日光赤色照未好，明月暂入都交加。夜领张彻投卢仝，乘云共至玉皇家。”又寄卢仝诗：“买羊沽酒谢不敏，偶逢明月曜桃李。”卢仝 有所思：“娟娟姮娥月，三五盈又缺。……相思一夜梅花发，忽到窗前疑是君。”

〔秋水句〕见卷一贺新郎（高阁临江渚阕）“王郎句”注。

〔看珮摇二句〕楚辞 九章 涉江：“被明月兮佩宝璐。”又九歌 东君：“青云衣兮白霓裳。”

〔耕岩、钓溪〕耕岩谓傅说于相殷之前隐于傅岩之下；钓溪谓吕尚于相周之前，年已老而隐居垂钓渭南之磻溪。

〔云旗〕九歌：“乘回风兮载云旗。”

〔一片句〕诗话总龟卷十雅什门引郡阁雅谈：“刘禹昭字休明，婺州人。少师林宽，为诗刻苦，不惮风雪。有句云：‘句向夜深得，心从天外归。’”刘斧 青琐高议前集卷九诗渊清格条：“欧阳永叔尝言，苦吟句云：‘一句坐中得，片心天外来。’兹所谓苦吟破的之句也。”





又

答杨世长





我醉狂吟，君作新声，倚歌和之。算芬芳定向，梅间得意；轻清多是，雪里寻思。朱雀桥边，何人会道，野草斜阳春燕飞。都休问：甚元无霁雨，却有晴霓。　诗坛千丈崔嵬，更有笔如山墨作溪。看君才未数，曹刘敌手；风骚合受，屈宋降旗。谁识相如，平生自许：慷慨须乘驷马归。长安路，问垂虹千柱，何处曾题？





【笺注】


〔杨世长〕事历未详，疑亦信州人也。

〔倚歌和之〕苏轼 赤壁赋：“客有吹洞箫者，倚歌而和之。”

〔朱雀桥三句〕刘禹锡 金陵五题乌衣巷云：“朱雀桥边野草花，乌衣巷口夕阳斜。旧时王谢堂前燕，飞入寻常百姓家。”

〔甚元无二句〕杜牧 阿房宫赋：“复道行空，不霁何虹？”按霓即虹。

〔曹 刘、屈 宋〕谓曹植、刘桢、屈原、宋玉。杜甫 壮游诗：“归帆拂天姥，中岁贡旧乡。气劘屈 贾垒，目短曹 刘墙。”

〔相如至曾题〕华阳国志卷三蜀志：“郡治少城……城北十里有升仙桥，有送客观。司马相如初入长安，题市门曰：‘不乘高车驷马，不过汝下也。’”





【编年】


绍熙三年（一一九二）前。——上同韵沁园春三首，当为同时作。绍熙晚年自闽归来后所赋之沁园春（一水西来阕）题云“再到期思卜筑”，而上第一首题中方在详述其改“奇狮”为“期思”之故，当是作于赴闽之前者。因亦次带湖诸作之后。





江神子

闻蝉蛙戏作





簟铺湘竹帐笼纱，醉眠些，梦天涯。一枕惊回，水底沸鸣蛙。借问喧天成鼓吹，良自苦，为官哪？　心空喧静不争多。病维摩，意云何。扫地烧香，且看散天花。斜日绿阴枝上噪，还又问：是蝉么？





【校】


〔笼纱〕四卷本丁集作“垂纱”。





【笺注】


〔水底二句〕苏轼 赠王子直秀才诗：“水底笙歌蛙两部。”余见卷一满庭芳（倾国无媒阕）“听群蛙句”注。

〔为官哪〕晋书 惠帝纪：“帝常在华林园，闻虾蟆声，谓左右曰：‘此鸣者为官乎私乎？’或对曰：‘在官地为官，在私地为私。’”

〔心空句、枝上噪、是蝉么〕王籍 若耶溪诗：“蝉噪林逾静，鸟鸣山更幽。”

〔病维摩四句〕维摩诘所说经 观众生品第七：“维摩诘以身疾，广为说法。佛告文殊师利：‘汝诣问疾。’时维摩室有一天女，见诸大人，闻所说法，便现其身，即以天花散诸菩萨大弟子上。花至诸菩萨即皆堕落，至大弟子便著不堕。”





又

赋梅，寄余叔良





暗香横路雪垂垂，晚风吹，晓风吹。花意争春，先出岁寒枝。毕竟一年春事了，缘太早，却成迟。　未应全是雪霜姿，欲开时，未开时。粉面朱唇，一半点胭脂。醉里谤花花莫恨；浑冷澹，有谁知。





【笺注】


〔暗香〕林逋 山园小梅诗：“疏影横斜水清浅，暗香浮动月黄昏。”

〔雪垂垂〕吴防 雪梅赋：“带冷雪之垂垂。”

〔雪霜姿〕苏轼 红梅诗：“故作小红桃杏色，尚余孤瘦雪霜姿。”又“咏红梅”之定风波词亦有此二句。

〔谤花〕苏轼 西江月 戏曹子方：“谤花面有惭红。”





朝中措

为人寿





年年黄菊艳秋风，更有拒霜红。黄似旧时宫额，红如此日芳容。　青青未老，尊前要看，儿辈平戎。试酿西江为寿，西江绿水无穷。





【笺注】


〔年年二句〕柳永 醉蓬莱：“嫩菊黄深，拒霜红浅。”本草：“芙蓉一名拒霜，艳如荷花，八九月始开，故名拒霜。”

〔宫额〕见本卷西江月（宫粉厌涂娇额阕）“宫粉句”注。

〔儿辈平戎〕世说 雅量篇：“谢公与人围棋，俄而谢玄 淮上信至。看书竟，默然无言，徐向局，客问淮上利害，答曰：‘小儿辈大破贼。’”





又





年年金蕊艳西风，人与菊花同。霜鬓经春重绿，仙姿不饮长红。　焚香度日尽从容，笑语调儿童：一岁一杯为寿，从今更数千钟。





【校】


〔题〕广信书院本无，兹从四卷本乙集。





又

九日小集，时杨世长将赴南宫





年年团扇怨秋风，愁绝宝杯空。山下卧龙丰度，台前戏马英雄。　而今休也，花残人似，人老花同。莫怪东篱韵减，只今丹桂香浓。





【校】


〔题〕四卷本丙集作“九日小集，世长将赴省”。

〔休也〕四卷本作“休矣”。

〔人似〕广信书院本作“一似”，兹从四卷本。





【笺注】


〔南宫〕谓礼部。宋史 选举志：“礼部贡举，皆秋取解，冬集礼部，春考试。”

〔年年句〕汉书 外戚传载班婕妤 怨歌行云：“新裂齐纨素，皎洁如霜雪。裁为合欢扇，团团似明月。出入君怀袖，动摇微风发。常恐秋节至，凉风夺炎热。弃损箧笥中，恩情中道绝。”

〔台前句〕见本卷鹧鸪天（戏马台前秋雁飞阕）“戏马台”注。

〔丹桂香浓〕谓杨氏得乡荐，即将参与礼部之考试也。





【编年】


上江神子二首、朝中措三首，作年无可考，以余叔良、杨世长均见前沁园春题中，姑汇次于此。





清平乐

忆吴江赏木樨





少年痛饮，忆向吴江醒。明月团团高树影，十里水沉烟冷。

大都一点宫黄，人间直恁芬芳。怕是秋天风露，染教世界都香。





【校】


〔题〕四卷本丙集作“谢叔良惠木樨”。

〔团团〕四卷本作“团圆”。全芳备祖前集十三桂花门引同。

〔水沉烟冷〕四卷本及全芳备祖作“蔷薇水冷”。

〔秋天〕四卷本作“九天”。





【笺注】


〔明月句〕李白 古朗月行：“小时不识月，呼作白玉盘。……仙人垂两足，桂树作团团。”

〔大都〕不过。





【编年】


据四卷本题语，知上词亦为与余叔良酬答之作，因附于此。





又

题上卢桥





清泉奔快，不管青山碍。十里盘盘平世界，更着溪山襟带。

古今陵谷茫茫，市朝往往耕桑。此地居然形胜，似曾小小兴亡。





【校】


〔清泉〕四卷本乙集作“清溪”。

〔十里〕四卷本作“千里”。





【笺注】


〔上卢桥〕在上饶境内。

〔清泉二句〕王安石 江诗：“逆折山能碍，奔流海与期。”

〔古今句〕诗 小雅 十月之交：“百川沸腾，山冢萃崩。高岸为谷，深谷为陵。”韩偓 乱后春日途经野塘诗：“眼看朝市成陵谷。”





【编年】


上词作年无可考，姑附于带湖诸作之后。





水龙吟

寄题京口 范南伯家文官花。花先白，次绿，次绯，次紫。唐会要载学士院有之





倚栏看碧成朱，等闲褪了香袍粉。上林高选，匆匆又换，紫云衣润。几许春风，朝薰暮染，为花忙损。笑旧家桃李，东涂西抹，有多少，凄凉恨。　拟倩流莺说与：记荣华易消难整。人间得意，千红百紫，转头春尽。白发怜君，儒冠曾误，平生官冷。算风流未减，年年醉里，把花枝问。





【校】


〔题〕广信书院本无“次绿”二字，兹从四卷本乙集。又广信书院本“范南伯”下有“知县”二字。

〔百紫〕王诏校刊本及四印斋本俱改作“万紫”。





【笺注】


〔范南伯家文官花〕牟巘 陵阳集卷十五题范氏文官花：“韩魏公守维扬，郡圃芍药有腰金紫者四，置酒召同僚王岐公、荆公，而陈秀公亦与。四人皆先后为首相，亦异矣。……京口鹤林亭花，久归阆苑，近世称盛。邢台 范氏文官花，粉碧绯紫见于一日之间，变态尤异于腰金紫。辛稼轩尝为赋水龙吟，‘白发儒冠误’，盖属卢溪令君。……休宁令君，卢溪孙而稼轩外诸孙，刻其词置花右，至今犹存，若有护持之者。其子雷卿遂以斯文发祥。领学事，主文盟，文官之应不虚矣。人皆曰：‘花，范氏瑞也。’夫以雷卿之贤，两家百年忠义之脉、文物之传，在其一身，宜造物以功名事业付之。花本出唐翰苑中，雷卿既为翰林主人，花亦荣耀。吾方贺兹花之遭。然则花瑞范氏乎？范氏瑞花乎？”元张伯淳 养蒙集卷五题范雷卿二卷：“范氏故园有花一本，先白，次绿，而绯，而紫，以文官花得名。稼轩辛公为赋长短句。殆与麻姑坛所记红莲变白变碧者同一奇也。鲁公之记，稼轩之词，皆非食烟火人语。范令尹于稼轩翁为外孙，能追记于真迹散落之后。……噫，故家文献，日就凋零……流芳余美，畅茂敷腴，豹变当从今始。”

〔看碧成朱〕王僧孺 夜愁示诸宾诗：“谁知心眼乱，看朱忽成碧。”

〔上林高选〕三辅黄图卷四苑囿：“汉上林苑，即秦之旧苑也。……（武）帝初修上林苑，群臣远方，各献名果异卉三千余种植其中，亦有制为美名，以标奇异。”

〔东涂西抹〕唐摭言卷三：“薛监晚年厄于宦途，尝策骡赴朝，值新进士榜下缀行而出，时进士团所由辈数十人，见逢行李萧条，前导曰：‘回避新郎君。’逢辗然，即遣一介语之曰：‘报道莫贫相，阿婆三五少年时，也曾东涂西抹来。’”

〔人间得意三句〕唐诗纪事卷三十五：“孟郊及第，有诗曰：‘……青春得意马蹄疾，一日看尽长安花。’一日之间，花即看尽，何其速也。”

〔白发句〕苏轼 次韵刘景文西湖席上诗：“白发怜君略相似，青山许我定相从。”

〔儒冠句〕杜甫 奉赠韦左丞丈诗：“纨袴不饿死，儒冠多误身。”

〔平生官冷〕杜甫 醉时歌：“诸公衮衮登台省，广文先生官独冷。”按：范氏一生唯曾任卢溪令及公安令，官终忠训郎，详见刘宰 漫塘集 故公安范大夫行述。





【编年】


上词作年绝无可考。范南伯卒于庆元二年，此词当为淳熙或绍熙间所作，今姑附于带湖诸作之后。





生查子

有觅词者，为赋





去年燕子来，绣户深深处。花径得泥归，都把琴书污。　今年燕子来，谁听呢喃语。不见卷帘人一，阵黄昏雨。





【校】


〔题〕四卷本丙集无。

〔绣户〕四卷本作“帘幕”。

〔花径〕四卷本作“香径”。





【笺注】


〔去年四句〕杜甫 漫兴：“熟知茅斋绝低小，江上燕子故来频。衔泥点污琴书内，更接飞虫打着人。”





又

重叶梅





百花头上开，冰雪寒中见。霜月定相知，先识春风面。　主人情意深，不管江妃怨。折我最繁枝，还许冰壶荐。





【笺注】


〔重叶梅〕范成大 范村梅谱：“重叶梅花头甚丰，叶重数层，盛开如小白莲，梅中之奇品。”

〔百花句〕谈苑：“王曾布衣时以梅花诗献吕蒙正云：‘而今未问和羹事，且向百花头上开。’蒙正云：‘此生已安排状元宰相也。’”

〔先识句〕杜甫 咏怀古迹：“画图省识春风面。”

〔江妃〕唐明皇 开元中，高力士使闽、粤，见江采少而丽，选归，侍明皇，大见宠幸。性喜梅，所居悉植之。帝以其所好，戏名曰梅妃。

〔折我句〕苏轼 再和杨公济梅花十绝：“湖面初惊片片飞，尊前折我最繁枝。”

按：上生查子一阕，见永乐大典卷三八一〇梅字韵，云出辛幼安 稼轩集。广信书院本及四卷本俱失收。辛启泰辑稼轩集钞存收入佚诗中，非也。





又

独游西岩





青山招不来，偃蹇谁怜汝。岁晚太寒生，唤我溪边住。　山头明月来，本在天高处。夜夜入清溪，听读离骚去。





【校】


〔题〕广信书院本无，兹从四卷本丁集。

〔天高〕四卷本作“高高”。





【笺注】


〔西岩〕上饶县志 山川门：“西岩在县南六十里，岩石拔起，中空如洞，内有悬石如螺，滴水垂下，味甘冷。”

〔青山二句〕苏轼 越州张中舍寿乐堂诗：“青山偃蹇如高人，常时不肯入官府。”

〔太寒生〕“生”字在此为语助词。





又

独游西岩





青山非不佳，未解留侬住。赤脚踏层冰，为爱清溪故。　朝来山鸟啼，劝上山高处。我意不关渠，自在寻诗去。





【校】


〔题〕广信书院本无题，兹从四卷本乙集。

〔层冰〕四卷本作“沧浪”。

〔清溪〕广信书院本作“青溪”，兹从四卷本。

〔我意〕广信书院本作“裁意”，兹从四卷本。

〔自在寻诗〕四卷本作“自要寻兰”。





【笺注】


〔青山二句〕李德裕 登崖州城楼诗：“独上高楼望帝京，鸟飞犹是半年程。青山似欲留人住，百匝千遭绕郡城。”

〔赤脚句〕杜甫 早秋苦热堆案相仍诗：“南望青松架短壑，安得赤脚踏层冰。”





【编年】


上生查子词四首，作年无可考，其中二首均与西岩有关，以西岩在上饶县境内，姑附次于此，余二首当亦作于带湖时期。





浣溪沙

黄沙岭





寸步人间百尺楼，孤城春水一沙鸥。天风吹树几时休。

突兀趁人山石狠，朦胧避路野花羞。人家平水庙东头。





【笺注】


〔黄沙岭〕上饶县志：“黄沙岭在县西四十里乾元乡，高约十五丈。谽谺敞豁，可容百人。下有两泉，水自石中流出，可溉田十余亩。”陈文蔚 克斋集 游山记：“嘉定己巳秋九月，傅岩叟拉予与周伯辉践傅岩之约。乙未，度北岸桥，过黄沙 辛稼轩之书堂，感物怀人，凝然以悲。”

〔突兀句〕杜甫 青阳峡诗：“突兀犹趁人，及兹叹冥漠。”





又

漫兴作





未到山前骑马回，风吹雨打已无梅，共谁消遣两三杯。一似旧时春意思，百无是处老形骸，也曾头上戴花来。





【校】


〔题〕广信书院本无题，兹据四卷本乙集。

〔戴花〕四卷本作“带花”。





鹧鸪天

黄沙道中即事





句里春风正剪裁，溪山一片画图开。轻鸥自趁虚船去，荒犬还迎野妇回。　松共竹，翠成堆。要擎残雪斗疏梅。乱鸦毕竟无才思，时把琼瑶蹴下来。





【校】


〔题〕四卷本丙集无“即事”二字。

〔松共竹〕四卷本作“松菊竹”。





【笺注】


〔无才思〕韩愈 晚春诗：“杨花榆荚无才思，惟解漫天作雪飞。”





西江月

夜行黄沙道中





明月别枝惊鹊，清风半夜鸣蝉。稻花香里说丰年，听取蛙声一片。　七八个星天外，两三点雨山前。旧时茆店社林边，路转溪桥忽见。





【笺注】


〔明月句〕苏轼 杭州牡丹诗：“天静伤鸿犹戢翼，月明惊鹊未安枝。”

〔七八个星二句〕何光远 鉴诫录卷五“容易格”条：“王蜀 卢侍郎延让吟诗，多着寻常容易言语。有松门寺诗云：‘两三条电欲为雨，七八个星犹在天。’”





【编年】


上词四首，作年均无可考，以黄沙岭在上饶县境内，姑附次于此。





好事近

席上和王道夫赋元夕立春





彩胜斗华灯，平把东风吹却。唤取雪中明月，伴使君行乐。

红旗铁马响春冰，老去此情薄。惟有前村梅在，倩一枝随着。





【校】


〔题〕四卷本乙集仅“元夕立春”四字。

〔平把〕四卷本作“平地”。





【笺注】


〔彩胜〕见本卷蝶恋花（谁向椒盘荐彩胜阕）“彩胜”注。

〔红旗句〕苏轼 上元夜诗：“牙旗穿夜市，铁马响春冰。”

〔前村二句〕陶岳 五代史补卷三僧齐己条：“僧齐己，长沙人……天性颖悟，于风雅之道日有所得。……时郑谷在袁州，齐己因携所为诗往谒焉。有早梅诗曰：‘前村深雪里，昨夜数枝开。’谷笑谓曰：‘数枝非早，不若一枝则佳。’齐己矍然，不觉搴衣叩地膜拜。自是，士林以谷为齐己一字之师。”





【编年】


绍熙三年（一一九二）正月。——王道夫于绍熙二年知信州，朱文公大全集卷八十九旌忠愍节庙碑谓王道夫本年十月之后被召还，参以魏鹤山所作墓志铭，知道夫寻即丁母忧而家居，但绍熙三年正月尚在信州任，稼轩春间离信赴闽，至绍熙五年秋方归，因知此词必作于三年春赴闽之前者。据陈垣 中西回史日历，绍熙二年之冬至为十一月二十七日，是则绍熙三年正月十五恰应为立春日也。





念奴娇

和信守王道夫席上韵





风狂雨横，是邀勒园林，几多桃李。待上层楼无气力，尘满栏干谁倚？就火添衣，移香傍枕，莫卷珠帘起。元宵过也，春寒犹自如此。　为问几日新晴，鸠鸣屋上，鹊报檐前喜。揩拭老来诗句眼，要看拍堤春水。月下凭肩，花边系马，此兴今休矣。溪南酒贱，光阴只在弹指。





【笺注】


〔风狂句〕欧阳修 蝶恋花：“雨横风狂三月暮。”

〔邀勒〕箝制、抑勒之意。

〔鸠鸣句〕陆佃 埤雅：“鸠，阴则屏逐其妇，晴则呼之。语曰：天欲雨，鸠逐妇；既雨，鸠呼妇。”又，欧阳修 感春杂言诗：“鸠鸣兮屋上，雀噪檐间。”

〔鹊报句〕鹊性最恶湿，故遇雨后新晴，则喜而噪。田家杂占：“鹊噪檐前，主有佳客及喜事。”

〔拍堤春水〕欧阳修 浣溪沙湖上：“堤上游人逐画船，拍堤春水四垂天。”王安石 送王蒙州诗：“请郡东南促去程，拍堤江水照红旌。”

〔溪南二句〕韩愈 醉后诗：“人生如此少，酒贱且勤置。”





【编年】


绍熙三年（一一九二）正月。——据“元宵过也”句，知此词之作，盖稍后于“元夕立春”之好事近。





最高楼

庆洪景卢内翰七十





金闺老，眉寿正如川。七十且华筵。乐天诗句香山里，杜陵酒债曲江边。问何如，歌窈窕，舞婵娟？　更十岁太公方出将；又十岁武公方入相。留盛事，看明年。直须腰下添金印，莫教头上欠貂蝉。向人间，长富贵，地行仙。





【校】


〔题〕四卷本乙集作“为洪内翰庆七十”。花庵词选作“洪内翰庆七十”。

〔方入相〕四卷本及花庵词选作“才入相”。





【笺注】


〔洪景卢〕见卷一满庭芳（急管哀弦阕）“景卢内翰”注。

〔金闺〕谢朓 始出尚书省诗：“既通金闺籍，复酌琼筵醴。”江淹 别赋：“金闺之诸彦，兰台之群英。”文选 李善注本“金闺”作“金门”，注云：“承明 金马，著作之庭。东方朔云公孙弘等待诏金马门是也。”

〔眉寿〕诗 豳风 七月：“为此春酒，以介眉寿。”疏云：“人年老者，必有毫毛秀出。”方言：“齐东谓老曰眉。”

〔如川〕诗 小雅 天保：“天保定尔，以莫不兴。……如川之方至，以莫不增。”苏轼 次韵郑介夫诗：“祝君眉寿似增川。”

〔乐天句〕新唐书 白居易传：“白居易字乐天。……东都所居履道里，疏沼种树，构石楼，香山凿八节滩，自号醉吟先生，为之传。暮节惑浮屠道尤甚，至经月不食荤，称香山居士。尝与胡杲、吉旼、郑据……燕集，皆高年不事者。人慕之，绘为九老图。”

〔杜陵句〕杜甫居杜陵，自称杜陵布衣。其曲江诗之二有“酒债寻常行处有”之句。康骈 剧谈录：“曲江池本秦州。开元中疏凿为胜境。其南有紫云楼、芙蓉苑；其西有杏园、慈恩寺。花卉环列，烟水明媚，都人游赏，盛于中和、上巳二节。”

〔更十岁句〕世传姜太公年七十余钓于渭滨，其后周文王出猎，遇于渭水之阳，载与俱归，立为师，时太公已八十矣。

〔又十岁句〕史记 卫世家：“武公即位，修康叔之政，百姓和集。四十二年犬戎杀周幽王，武公将兵往佐周，平戎，甚有功，周平王命武公为公。”国语 楚语上：“昔卫武公年数九十有五矣，犹箴儆于国曰：‘自卿以下，至于师长士，无谓我老耄而舍我，必恭恪于朝，朝夕以交戒我。’”

〔貂蝉〕见卷一水调歌头（我饮不须劝阕）“头上貂蝉”注。

〔地行仙〕见本卷水调歌头（上界足官府阕）“地行仙”注。





【编年】


绍熙三年（一一九二）春。——据洪文敏公年谱，绍熙三年洪景卢年七十。是年洪莘之犹在信州通判任，此词之作必尚在稼轩赴闽之前也。





卷三 七闽之什





浣溪沙

壬子春，赴闽宪，别瓢泉





细听春山杜宇啼，一声声是送行诗。朝来白鸟背人飞。

对郑子真岩石卧，赴陶元亮菊花期。而今堪诵北山移。





【校】


〔题〕四卷本丙集作“泉湖道中赴闽宪别诸君”。

〔赴〕四卷本作“趁”。





【笺注】


〔背人飞〕见卷二鹧鸪天（水底明霞十顷光阕）“背人句”注。

〔对郑句〕扬子法言 问神篇：“谷口 郑子真，不屈其志而耕乎岩石之下，名震于京师。”

〔而今句〕文选孔稚珪 北山移文 吕向注：“钟山在都北，其先周彦伦隐于此，后应诏出为海盐县令，欲却过此山，孔生乃假山灵之意移之，使不许得至。”宋史 种放传：“种放字明逸……与母俱隐终南 豹林谷之东明峰。……放屡至阙下，俄复还山，人有诒书嘲其出处之迹，且劝以弃位居岩谷，放不答。……尝曲宴令群臣赋诗，杜镐以素不属辞，诵北山移文以讥之。”王安石松间诗（题下自注：“被召将行作。”）：“野人休诵北山移。”





临江仙

和信守王道夫韵，谢其为寿。时仆作闽宪





记取年年为寿客，只今明月相随。莫教弦管便生衣。引壶觞自酌，须富贵何时。　入手清风词更好，细书白茧乌丝。海山问我几时归。枣瓜如可啖，直欲觅安期。





【校】


〔题〕四卷本丁集“信守王道夫”作“王道夫信守”。又脱“仆”字。





【笺注】


〔弦管生衣〕谓弦管如久置不御，则将蛛网尘封也。苏轼 次韵刘贡父李公择见寄二首：“何人劝我此间来，弦管生衣甑有埃。”

〔引壶句〕归去来辞：“引壶觞以自酌，眄庭柯以怡颜。”

〔须富贵句〕杨恽 报孙会宗书：“人生行乐耳，须富贵何时？”

〔清风〕苏轼 袁公济和刘景文登介亭诗复次韵答之：“君诗如清风。”诗 大雅 烝民：“吉甫作诵，穆如清风。”

〔白茧乌丝〕均蚕茧纸之属，用以书写者。李肇唐国史补卷下：“宋、亳间，有织成界道绢素，谓之乌丝栏、朱丝栏，又有茧纸。”苏轼 文与可有诗见寄次韵答之诗：“为爱鹅溪白茧光，扫残鸡距紫毫铓。”

〔海山句〕太平广记卷四十八逸史：“唐会昌元年，李师稷中丞为浙东观察使。有商客遭风飘荡，不知所止，月余至一大山……山侧有人迎问，与语曰：……此蓬莱山也。……遣左右引于宫内游观……至一院，扃锁甚严，因窥之，众花满庭，堂有裀褥，焚香阶下。客问之，答曰：‘此是白乐天院，乐天在中国未来耳。’乃潜记之，遂别之归，旬日至越，具白廉使，李公尽录以报白公。先是白公平生唯修上生业，及览李公所报，乃自为诗二首以记其事及答李浙东云：‘近有人从海上回，海山深处见楼台。中有仙龛开一室，皆言此待乐天来。’又曰：‘吾学空门不学仙，恐君此语是虚传。海山不是吾归处，归即应归兜率天。’”

〔枣瓜二句〕史记 封禅书：“是时李少君亦以祠灶谷道却老方见上……言上曰：‘……臣尝游海上，见安期生，安期生食巨枣大如瓜。安期生仙者，通蓬莱中，合则见人，不合则隐。’于是天子始亲祠灶，遣方士入海求蓬莱 安期生之属，而事化丹沙诸药齐为黄金矣。”





【编年】


绍熙三年（一一九二）夏。





贺新郎

三山雨中游西湖，有怀赵丞相经始





翠浪吞平野。挽天河谁来照影，卧龙山下。烟雨偏宜晴更好，约略西施未嫁。待细把江山图画。千顷光中堆滟滪，似扁舟欲下瞿塘马。中有句，浩难写。　诗人例入西湖社。记风流重来手种，绿成阴也。陌上游人夸故国，十里水晶台榭。更复道横空清夜。粉黛中洲歌妙曲，问当年鱼鸟无存者。堂上燕，又长夏。





【校】


〔题〕四卷本丙集作“福州游西湖”。

〔成阴〕广信书院本及四卷本作“阴成”。兹从四印斋本。王诏校刊本脱“阴”字。

〔中洲〕四卷本“中”下空一格，无“洲”字。

〔妙曲〕广信书院本作“何曲”，兹从四卷本。





【笺注】


〔题〕按据淳熙三山志及宋中兴百官题名，赵汝愚于淳熙九年五月除集英殿修撰帅福建，到任半年后，上疏论福州便民事，其首项即为“疏浚西湖旧迹”事，略谓：“契勘本州元有西湖，在城西三里，迤逦并城，南流接大濠、通南湖，潴蓄水泽，灌溉民田，事载闽中记甚详。父老相传，旧时湖周回十数里，天时旱暵，则发其所聚，高田无干涸之忧；时雨泛涨，则泄而归浦，卑田无渰浸之患。……岁时浸久，填淤殆尽。今来若不申明朝廷，诚恐向后转见湮废，难以兴复，并湖之民，永被其害。欲乞圣慈特降指挥，行下本州，告示有田之家，许于农事之隙，稍循旧迹开浚，令附城为壕，上下流注。虽未能尽复古来丈尺，庶几西湖与南湖通接，负郭之田尽沾水利而长享有年之效。”

〔三山〕福州城内有越王山、九仙山、乌石山，故郡有三山之名。

〔赵丞相〕宋史 赵汝愚传：“赵汝愚字子直，汉恭宪王 元佐七世孙，居饶之余干县。……早有大志，每曰：‘大丈夫得汗青一幅纸，始不负此生。’擢进士第一。……孝宗方锐意恢复，始见即陈自治之策，孝宗称善。……以集英殿修撰帅福建……进直学士，制置四川兼知成都府。……进敷文阁学士，知福州。绍熙二年，召为吏部尚书。……除同知枢密院事。……为光禄大夫右丞相。”

〔挽天河〕杜甫 洗兵马：“安得壮士挽天河，净洗甲兵长不用。”

〔卧龙山〕淳熙三山志：“卧龙山在北关外。旧记云：‘陈宝应（？）时，此山有巨石，无故自移。’有得爱亭、笺经台。”

〔烟雨二句〕苏轼 饮湖上初晴后雨诗：“水光潋滟晴偏好，山色空蒙雨亦奇，欲把西湖比西子，淡妆浓抹总相宜。”

〔堆滟滪、瞿塘马〕太平寰宇记：“滟滪堆周围二十丈，在蜀江中心瞿塘峡口。”李肇 唐国史补卷下：“蜀之三峡……皆险急之所……四月五月为尤险时。故曰：‘滟滪大如马，瞿唐不可下。滟滪大如牛，瞿唐不可留。’”按：此处滟滪盖指西湖中之孤山，详见后词。

〔中有二句〕朱文公大全集卷二十九与赵汝愚书：“去冬见议开湖事，熹谓须先计所废田若干，所溉田若干，所用工料若干，灼见利多害少，然后为之。后来但见匆匆兴役，至今议者犹以费多利少为疑。浮说万端，虽不足听，然恐亦初计之未审也。”又别集卷六与林择之书：“赵帅久不得书，湖事想已毕，自此宜且安静，勿兴工役为佳。相见亦可力劝之也。”按据二书语意，知赵氏于开浚西湖事必曾遭受若干责难，词中云云，必亦指此而言。

〔西湖社〕梦粱录卷十九社会条：“文士有西湖诗社，此乃行都缙绅之士及四方流寓儒人寄兴适情，赋咏脍炙人口，流传四方，非其他社集之比。”

〔记风流二句〕据淳熙三山志，赵氏第一次帅闽事在淳熙九年至十二年，第二次在绍熙元年至二年。此谓赵氏再帅闽时，原先所种杉柳，已绿树成阴矣。——详见后水调歌头（说与西湖客阕）“种柳人”句注。

〔故国〕五代时王审知受梁封，为闽王，所据地即福州。后其子鏻更建国称帝，为其时十国之一。

〔水晶台榭〕十国春秋：“闽 王延钧于城西筑水晶宫，与其后陈金凤采莲湖中，后制乐游曲，宫女倚声歌之。”

〔复道横空〕闽都记：“西湖周回十数里，闽 王延钧筑室其上，号水晶宫。时携后庭游宴，不出庄陌，乃由子城复道跨罗城而下，不数十步至其所。”





又

和前韵





觅句如东野。想钱塘风流处士，水仙祠下。更忆小孤烟浪里，望断彭郎欲嫁。是一色空濛难画。谁解胸中吞云梦，试呼来草赋看司马。须更把，上林写。　鸡豚旧日渔樵社。问先生：带湖春涨，几时归也？为爱琉璃三万顷，正卧水亭烟榭。对玉塔微澜深夜。雁鹜如云休报事，被诗逢敌手皆勍者。春草梦，也宜夏。





【校】


〔题〕四卷本丙集无。

〔更忆〕四卷本作“更隐”。

〔微澜〕六十家词本作“澂澜”。





【笺注】


〔东野〕唐 孟郊字东野，其诗均苦思而得，深为韩愈所推重。又，三山志谓福州 东禅院有东野亭，蔡襄书额。未知此处果何所指。

〔风流处士〕指林逋。

〔水仙祠〕在杭州 西湖。苏轼 题林逋诗：“不然待配水仙王，一盏寒泉荐秋菊。”咸淳临安志七十一祠祀一：“水仙王庙，在西湖第三桥北。”同卷载袁韶 水仙祠记有云：“质诸临安志，广润龙君祠即水仙王庙。按钱塘水仙之事，始见于苏文忠公诗。石本今存，自书其左方曰：‘今西湖有水仙王庙。’仙之庙于湖，公在守时盖无恙。后莫知庙所在。……故赵君夔注苏公诗，考验无所得。”

〔小孤、彭郎〕归田录卷二：“江南有大小孤山，在江水中，嶷然独立。而世俗转孤为姑。江侧有一石矶，谓之澎浪矶，遂转为彭郎矶。云彭郎者小姑婿也。”苏轼 李思训画长江绝岛图诗：“舟中贾客莫漫狂，小姑前年嫁彭郎。”按：小孤山在今江西 彭泽县北，安徽 宿松县东。彭郎矶在其对岸。二山与此词自不相及，盖借指福州 西湖耳。读史方舆纪要卷九十六谓福州 西湖中有孤山，辛词因由此而及彼也。

〔谁解至上林写〕司马相如 子虚赋：“子虚曰：‘……臣闻楚有七泽，尝见其一……名曰云梦。云梦者方九百里……’乌有先生曰：‘是何言之过也！……齐东陼巨海，南有琅邪……秋田乎青丘，傍偟乎海外，吞若云梦者八九，于其胸中曾不蒂芥。’”史记 司马相如列传：“蜀人杨得意为狗监，侍上，上读子虚赋而善之，曰：‘朕独不得与此人同时哉。’得意曰：‘臣邑人司马相如自言为此赋。’上惊，乃召问相如，相如曰：‘有是。然此乃诸侯之事，未足观也，请为天子游猎赋。’……奏之天子，天子大说。其辞曰：‘……楚则失矣，齐亦未为得也。……独不闻天子之上林乎？’”按：稼轩用司马相如 子虚上林事，其意即以福州 西湖方之临安 西湖也。

〔鸡豚句〕韩愈 南溪始泛诗：“愿为同社人，鸡豚燕春秋。”

〔琉璃〕杜甫 渼陂行：“波涛万顷堆琉璃。”

〔对玉塔句〕苏轼 惠州作江月五首其一云：“一更山吐月，玉塔卧微澜；正似西湖上，涌金门外看。”辛词此句即用苏诗意，谓福州 西湖亦似杭州 西湖也。“玉塔”非实指某塔，乃指月在水中之倒影而言。查慎行注苏诗，谓玉塔指惠州 丰湖旁之大圣塔，非是。陆游 入蜀记七月十六日：“是夜月白如昼，影入溪中，摇荡如玉塔，始知东坡‘玉塔卧微澜’之句为妙也。”又元好问 济南杂诗：“白烟消尽冻云凝，山月飞来夜气澄。且向波间看玉塔，不须桥畔觅金绳。”此均可证知玉塔为指月在水中倒影为达诂也。

〔雁鹜〕喻文吏。韩愈 蓝田县丞厅壁记：“文书行吏抱成案诣丞，卷其前，钳以左手，右手摘纸尾，雁鹜行以进。”陆游 送张叔潜编修造朝“安用雁行排院吏”，官居戏咏“衙退庭中立雁空”，灯下阅吏牍有感“正苦雁行须束缚”，皆用韩文。

〔春草二句〕见卷二鹧鸪天（木落山高一夜霜阕）“春草梦池塘”注。





又

又和





碧海成桑野。笑人间江翻平陆，水云高下。自是三山颜色好，更着雨婚烟嫁。料未必龙眠能画。拟向诗人求幼妇，倩诸君妙手皆谈马。须进酒，为陶写。　回头鸥鹭瓢泉社。莫吟诗莫抛尊酒，是吾盟也。千骑而今遮白发，忘却沧浪亭榭。但记得灞陵呵夜。我辈从来文字饮，怕“壮怀激烈”须歌者。蝉噪也，绿阴夏。





【校】


〔成桑野〕广信书院本及王诏校刊作“桑成野”，此从六十家词本及四印斋本。四卷本无此首。





【笺注】


〔碧海句〕用沧海桑田意。见卷二醉花阴（黄花漫说年年好阕）“沧海飞尘”注。

〔江翻平陆〕陶渊明 停云诗：“八表同昏，平陆成江。”

〔龙眠〕宋史 李公麟传：“李公麟字伯时，舒州人。第进士。……元符三年病痹，遂致仕。既归老，肆意于龙眠山岩壑间。雅善画，自作山庄图，为世宝传。写人物尤精。识者以为顾恺之、张僧繇之亚。”

〔幼妇〕见卷二定风波（仄月高寒水石乡阕）“黄绢句”注。

〔谈马〕青箱杂记卷七：“徐铉父延休，博物多学，尝事徐温为义兴令。县有后汉太守许馘庙，庙碑即许劭记，岁久多磨灭。至开元中，许氏诸孙重刻之。碑阴有八字云：‘谈马砺毕，壬田数七。’时人多不能晓。延休一见为之解曰：‘谈马，言午；言午，许字。砺毕，石卑；石卑，碑字。壬田，千里；千里，重字。数七，是六一；六一，立字。’此亦杨修辨臼之比也。”

〔鸥鹭瓢泉社〕卷二有“盟鸥”之水调歌头数阕，又有“题瓢泉”之水龙吟二词。

〔沧浪亭榭〕指带湖家园。按，范成大 吴郡志卷十四园亭载：“郡学之南，积水弥数十亩，傍有小山，高下曲折与水相萦带。……庆历间，苏舜钦 子美得之，傍水作亭曰沧浪。”苏舜钦 沧浪亭记：“予以醉废，无所归，扁舟南游，旅于吴中。……一日过郡学东，顾草树郁然，崇阜广水，不类乎城中……予爱而徘徊，遂以钱四万得之，构亭北碕，号沧浪焉。”

〔灞陵呵夜〕见卷二八声甘州（故将军饮罢夜归来阕）“李广传”注。

〔文字饮〕韩愈 醉赠张秘书诗：“长安众富儿，盘馔罗膻荤。不解文字饮，惟能醉红裙。”

〔壮怀激烈〕岳飞 满江红词句。





【编年】


绍熙三年（一一九二）。——上水调歌头三首，均应作于闽宪任内。赵汝愚于绍熙二年自闽帅任召归，稼轩前阕有“堂上燕，又长夏”句，知上三词作于绍熙三年。赵氏于时未为丞相，题中丞相之称必是后来所改。





小重山

三山与客泛西湖





绿涨连云翠拂空。十分风月处，着衰翁。垂杨影断岸西东。君恩重，教且种芙蓉。　十里水晶宫。有时骑马去，笑儿童。殷勤却谢打头风。船儿住，且醉浪花中。





【校】


〔题〕四卷本丙集无“三山”二字，“泛”作“游”。





【笺注】


〔君恩二句〕陈与义“甲寅岁出守湖州，道中荷花无复存者，乙卯岁以病得请奉祠，卜居青墩”之虞美人词：“今年何以报君恩，一路荷花相送到青墩。”

〔十里句〕参前贺新郎（翠浪吞平野阕）“复道横空”注。

〔打头风〕欧阳修 归田录及叶梦得 避暑录话俱谓“打”音滴耿反，则当读若“顶”，即今所称顶头风也。





水调歌头

三山用赵丞相韵，答帅幕王君，且有感于中秋近事，并见之末章





说与西湖客，观水更观山。淡妆浓抹西子，唤起一时观。种柳人今天上，对酒歌翻水调，醉墨卷秋澜。老子兴不浅，歌舞莫教闲。　看尊前，轻聚散，少悲欢。城头无限今古，落日晓霜寒。谁唱黄鸡白酒，犹记红旗清夜，千骑月临关。莫说西州路，且尽一杯看。





【笺注】


〔赵丞相韵〕赵汝愚原唱已不存。定斋集卷二十载蔡戡“送赵帅镇成都”之水调歌头一首，永乐大典卷二二六五湖字韵载林淳“次赵帅开西湖韵”之水调歌头三首，均为步赵氏原韵奉和之作。

〔帅幕王君〕未详所指。

〔中秋近事〕疑指闽帅林之卒。

〔观水句〕黄庭坚 题胡逸老致虚庵诗：“观山观水皆得妙，更将何物污灵台。”

〔淡妆句〕见前贺新郎（翠浪吞平野阕）“烟雨二句”注。

〔种柳人句〕刘光祖 宋丞相忠定赵公墓志铭：“（福）州有二湖，附郭田数万亩，旱则湖可溉，涝则可泄，故无凶岁。或租其潴水泽各封域之，官利其入，不之禁，湖以塞。公奏罢之；浚西湖使与南湖通，筑长堤，植杉柳，创六闸堰，以时潴泄，遂为一方永久之利。”按：赵汝愚以绍熙二年召入为吏部尚书，其后历迁至右丞相，数年之内，均居朝内，所谓“天上”当指此言。

〔老子句〕见卷一水调歌头（折尽武昌柳阕）“南楼佳处”注。

〔黄鸡白酒〕李白 南陵别儿童入京诗：“白酒新熟山中归，黄鸡啄黍秋正肥。”

〔红旗〕白居易 与刘十九同宿诗：“红旗破贼非吾事，黄纸除书无我名。”按：红旗千骑指使君巡行，卷二“和信守王道夫”之好事近词有“红旗铁马响春冰，老去此情薄”句可证。

〔月临关〕杜甫 秦州杂诗：“无风云出塞，不夜月临关。”

〔莫说句〕晋书 谢安传：“安虽受朝寄，然东山之志，始末不渝，每形于言色。及镇新城，尽室而行。造泛海之装，欲须经略粗定，自江道还东。雅志未就，遂遇疾笃，上疏请量移旋旆。……诏遣侍中慰劳，遂还都。闻当舆入西州门，自以本志不遂，深自慨失。……寻薨，年六十六。……羊昙者，太山人，知名士也，为安所爱重。安薨后，辍乐弥年，行不由西州路。尝因石头大醉，扶路唱乐，不觉至州门，左右白曰：‘此西州门。’昙悲感不已，以马策扣扉，诵曹子建诗曰：‘生存华屋处，零落归山丘。’因恸哭而去。”





【编年】


绍熙三年（一一九二）。——稼轩任闽宪，闽帅为林（此据山志卷二十二郡守）。朱熹 答刘晦伯书有云：“林帅固贤，然近闻其与宪司不协……抑为州者固得以捍制使者，而使者果不可以察县耶？……使渠自作监司，能堪此耶？”黄榦 与庵朱先生书亦云：“刘仲则来访，云渠见摄帅幕，帅于同列多不相下……渠欲得>先生道其姓名于辛宪。”据上引二书，知稼轩按行州县，且亦为林所牵制，帅幕刘仲则至欲因朱熹以结识稼轩，则稼轩于林氏任帅时未必得与王姓幕僚相唱酬也。又据后章“西州路”二句，疑此词作于本年九月林氏卒后稼轩摄帅之际。“西州路”

为羊昙悼谢安故实，词题“答王君”者，殆指此二句。





添字浣溪沙

三山戏作





记得瓢泉快活时，长年耽酒更吟诗。蓦地捉将来断送，老头皮。　绕屋人扶行不得，闲窗学得鹧鸪啼。却有杜鹃能劝道：不如归！





【笺注】


〔长年三句〕苕溪渔隐丛话前集四十二：“宋真宗既东封，访天下隐者，杞人杨朴能为诗，召对，自言不能。上问：‘临行有人作诗送卿否？’朴曰：‘惟臣妻有一首云：“更休落魄耽杯酒，且莫猖狂爱咏诗。今日捉将官里去，这回断送老头皮。”’上大笑，放还山。”

〔绕屋二句〕杜甫 呈苏涣侍御诗：“此身已愧须人扶。”本草谓鹧鸪鸣声如云“行不得也，哥哥”。

〔却有二句〕本草谓杜宇鸣声若曰“不如归去”。





西江月

三山作





贪数明朝重九，不知过了中秋。人生有得许多愁，只有黄花如旧。　万象亭中酒，九仙阁上扶头。城鸦唤我醉归休，细雨斜风时候。





【校】


〔只有〕四卷本丁集作“惟有”。

〔九仙〕四卷本作“九江”。





【笺注】


〔万象亭〕韩元吉 南涧甲乙稿卷一万象亭赋序：“绍兴十有三年，石林先生自建康留钥移帅长乐。……时闽人岁饥，余盗且扰；曾未易岁，既怀且威。仓廪羡赢，野无燧烟，民饱而歌。乃辟府治燕寝后，筑台建亭，尽揽四山之胜，字曰万象。公时以宴闲临之，命宾客觞酒赋诗，以纪一时之盛。”淳熙三山志卷七公厅：“万象亭，燕堂之北。绍兴十四年叶观文梦得创。”

〔九仙阁〕淳熙三山志卷七公厅：“九仙楼，楼下：东衣锦阁，西五云阁。旧小厅之西南有清风楼、爽心阁，即此也。楼，旧有之；阁，嘉祐八年元给事绛创。熙宁间更名九仙楼、赏心阁。”

〔细雨句〕张志和 渔父词：“青箬笠，绿蓑衣，斜风细雨不须归。”





水调歌头

壬子三山被召，陈端仁给事饮饯席上作





长恨复长恨，裁作短歌行。何人为我楚舞，听我楚狂声？余既滋兰九畹，又树蕙之百畮，秋菊更餐英。门外沧浪水，可以濯吾缨。　一杯酒，问何似，身后名。人间万事，毫发常重泰山轻。悲莫悲生离别，乐莫乐新相识，儿女古今情。富贵非吾事，归与白鸥盟。





【校】


〔题〕四卷本丙集作“壬子被召，端仁相饯，席上作”。





【笺注】


〔陈端仁〕淳熙三山志卷二十九科名志，谓陈岘字端仁，闽县人，状元陈诚之之子，绍兴二十七年王十朋榜进士。另据朝野杂记甲集卷十七公使库条及乙集卷十二蜀帅聘币不入私家者三人条之记事，知其于淳熙中曾帅四川。据宋史 食货志及宋会要各门，知其于帅四川前曾任平江守、两浙转运判官及福建市舶等官，其罢免蜀帅事在淳熙九年。攻媿集有缴陈岘差知靖江府之奏札，中有“闲废虽久，众尚龂龂”诸语。楼钥于绍熙三年后方入词掖，其缴驳札子当即绍熙四年左右所奏进者。据知陈氏其时正在废退家居，故得于稼轩被召时置酒相送也。

〔短歌行〕乐府歌辞曲名。

〔何人二句〕史记 留侯世家：“戚夫人泣，上曰：‘为我楚舞，吾为若楚歌。’……歌数阕，戚夫人嘘唏流涕，上起去，罢酒。”

〔余既三句〕离骚：“余既滋兰之九畹兮，又树蕙之百亩。”又：“朝饮木兰之堕露兮，夕餐秋菊之落英。”

〔门外二句〕见卷二六幺令（倒冠一笑阕）“手把二句”注。

〔一杯酒三句〕见卷二水龙吟（玉皇殿阁微凉阕）“我评二句”注。

〔人间二句〕庄子 齐物论：“天下莫大于秋毫之末，而泰山为小。”

〔悲莫悲二句〕九歌 少司命：“悲莫悲兮生别离，乐莫乐兮新相知。”

〔富贵句〕归去来辞：“富贵非吾愿，帝乡不可期。”

〔归与句〕黄庭坚 登快阁诗：“万里归船弄长笛，此心吾与白鸥盟。”





【编年】


绍熙三年岁杪（一一九三年二月）。





鹧鸪天

三山道中





抛却山中诗酒窠，却来官府听笙歌。闲愁做弄天来大，白发栽埋日许多。　新剑戟，旧风波。天生予懒奈予何。此身已觉浑无事，却教儿童莫恁么。





【笺注】


〔听笙歌〕苏轼 浣溪沙荷花：“且来花里听笙歌。”

〔白发句〕王安石 偶成二首：“年光断送朱颜老，世事栽培白发生。”

〔天生句〕论语 述而篇：“天生德于予，桓魋其如予何。”

〔此身句〕苏轼 归宜兴留题竹西寺诗：“此身已觉都无事，今岁仍逢大有年。”





西江月

癸丑正月四日，自三山被召，经从建安，席上和陈安行舍人韵





风月亭危致爽，管弦声脆休催。主人只是旧情怀，锦瑟旁边须醉。　玉殿何须侬去，沙堤正要公来。看看红药又翻阶，趁取西湖春会。





【校】


〔题〕四卷本丁集作“正月四日和建宁陈安行舍人。时被召”。

〔情怀〕四卷本作“时怀”。

〔何须〕王诏校刊本及四印斋本俱误作“何曾”。

〔正要〕四卷本作“只要”。





【笺注】


〔陈安行〕楼钥 攻媿集卷八十九华文阁直学士奉政大夫致仕赠金紫光禄大夫陈公行状：“本贯兴化军莆田县，陈公居仁字安行，绍兴二十一年登进士科。隆兴二年，寿春 魏公使金，公尝学事之，辟公为书状官。卒遂成礼减岁币而还，公之赞画为多。……除户部右曹郎官，特旨转行朝议大夫，且语丞相曰：‘治行方为天下第一，一官不足道。’……会枢属阙员，上曰：‘岂有人才如陈某而可久为郎乎。’即除枢密院检详诸房文字。……兼直学士院。王言俱出公手，应之不繁。上曰：‘向来中书或用三人，今内外制独陈某一人当之，略不见其难。’……绍熙三年进焕章阁待制，移建宁府。建去行在所不远，朝家益知公为详。改知镇江府。少以文受知于魏丞相、汪端明 应辰，进学不倦，文亦愈工。尚书韩公元吉称之曰：‘文词温润，有制诰体，异时必以名世。’周益公尤爱公之文，时以佳句诵于百僚上，又荐之孝宗，曰：‘某交游多矣，耐岁寒者，惟公一人。’此相知之最深者也。”

〔锦瑟句〕杜甫 曲江对雨诗：“何时诏此金钱会，暂醉佳人锦瑟傍。”

〔沙堤〕见卷二水调歌头（相公倦台鼎阕）“沙堤”注。

〔看看〕转眼之意。

〔红药翻阶〕谢朓 直中书省诗：“红药当阶翻，苍苔依砌上。”





【编年】


绍熙四年（一一九三）。





又

用韵，和李兼济提举





且对东君痛饮，莫教华发空催。琼瑰千字已盈怀，消得津头一醉。　休唱阳关别去，只今凤诏归来。五云两两望三台，已觉精神聚会。





【笺注】


〔李兼济〕朱文公大全集续集二答蔡季通书：“北方之传果尔，赵已罢去。盖新用李兼济作谏官，一章便行。未知谁代其任，此深可虑。”宋史 赵汝愚传：“侂胄欲逐汝愚，而难其名……擢其党将作监李沐为正言。沐，彦颖之子也。尝求节度使于汝愚，不得。奏汝愚以同姓居相位，将不利于社稷，乞罢其政。汝愚出浙江亭待罪，遂罢右相。”参合上文，知李沐字兼济，即庆元党事之首难者也。查杨万里 淳熙荐士录中，李沐亦被荐之一人，其评语为：“大臣之子而绰有寒畯之操；甲科之隽而益励文辞之事。”朱文公大全集 偶读漫记中亦记李氏与詹元善往还之事，知李氏在党案未发之先，固亦甚负时誉之一人也。福建通志卷九十职官志 提举茶盐公事门：“李沐，德清人，乾道八年进士，绍熙间任。”按：福建提举常平设司于建安。

〔琼瑰〕见卷一水调歌头（官事未易了阕）“琼瑰句”注。

〔消得〕犹言“值得”。

〔五云句〕杜甫 送李八秘书赴杜相公幕诗：“南极一星朝北斗，五云多处是三台。”晋书 天文志：“三台六星，两两而居，起文星列抵太微，一曰天柱，三公之位也，在人曰三公，在天曰三台，主开德宣符也。”





【编年】


绍熙四年（一一九三）正月。





满江红

和卢国华





汉节东南，看驷马光华周道。须信是七闽还有，福星来到。庭草自生心意足，榕阴不动秋光好。问不知何处着君侯，蓬莱岛。　还自笑，人今老；空有恨，萦怀抱。记江湖十载，厌持旌纛。濩落我材无所用，易除殆类无根潦。但欲搜好语谢新词，羞琼报。





【笺注】


〔卢国华〕丽水县志：“卢彦德字国华。知广德军 建平县。旧籍有绝户物力钱，抑民代输绢匹，民苦之，多逃亡；彦德至，大搜隐漏，所入三倍于旧，遂以充赋。削虚户二千有余，逃者复归。两守蜀郡，再历宪漕，并著声绩。召为户部郎官，除福建转运判官，官至朝请大夫。”福建通志 职官志 提点刑狱文臣提刑门：“卢彦德，丽水人，绍兴二十四年进士，绍熙间任。”

〔汉节〕汉代置绣衣使者，均衣绣持节，捕逐盗贼。宋代之提刑使即其官。

〔周道〕诗 桧风 匪风：“顾瞻周道，中心怛兮。”按：“周道”谓东西大道。

〔七闽〕周礼 职方氏：“掌天下之图，以掌天下之地，辨其邦国都鄙，四夷、八蛮、七闽、九貉、五戎、六狄之人民。”疏：“叔熊避难于濮蛮，随其俗后分七种，故谓之七闽。”

〔福星〕秦观 淮海集卷三十六鲜于子骏行状：“公讳侁，字子骏。……及二圣临御，图任老成，于是拜温公为门下侍郎……复除公为京东转运使。温公曰：‘子骏不当使外，顾东土承使者聚敛之后，民不聊生，烦子骏往救之耳。’比公行，又谓所亲曰：‘福星往矣。安得百子骏布在天下乎！’”

〔榕阴〕榕为常绿乔木，高四五丈，干既生枝，枝复生根，下垂至地，又复为干，故其阴极广大。福州最多生之，故亦号榕城。

〔记江湖二句〕稼轩自乾道八年（一一七二）至淳熙八年（一一八一），曾屡任郡守、提刑、漕使、安抚使等职，为期恰为十年左右。杜甫 冬狩行：“十年厌见旌旗红。”

〔濩落句〕庄子 逍遥游：“惠子谓庄子曰：‘魏王贻我大瓠之种，我树之成，而实五石……剖之以为瓢，则瓠落无所容。非不呺然大也，吾为其无用而掊之。’”按：瓠亦作濩。苏轼 与金山长老诗：“我材濩落本无用，虚名惊世终何益。”

〔易除句〕韩愈 符读书城南诗：“潢潦无根源，朝满夕已除。”

〔琼报〕诗 卫风 木瓜：“投我以木桃，报之以琼瑶。非报也，永以为好也。”





【编年】


绍熙四年（一一九三）。——宋会要辑稿 职官七三之一六，于绍熙四年八月三日，载福建提刑卢彦德论劾同安县尉钟安老及录事参军郑继功事，知卢氏之任提刑乃继稼轩之后任者，则此词必为稼轩帅闽时作。





鹧鸪天





指点斋尊特地开，风帆莫引酒船回。方惊共折津头柳，却喜重寻岭上梅。　催月上，唤风来，莫愁瓶罄耻金罍。只愁画角楼头起，急管哀弦次第催。





【笺注】


〔风帆句〕史记 封禅书：“自威、宣、燕昭使人入海求蓬莱、方丈、瀛洲，此三神山者其传在勃海中，去人不远，患且至，则船风引而去。”苏轼 寄吴德仁兼简陈季常诗：“稽山不是无贺老，我自兴尽回酒船。”

〔岭上梅〕白氏六帖：“庾岭上花，南枝已落，北枝方开，寒暖之候异也。”

〔莫愁句〕诗 小雅 蓼莪：“瓶之罄矣，维罍之耻。”





【编年】


绍熙四年（一一九三）。——据“重寻”“画角”等句，疑上词为帅闽时作。罢帅在绍熙五年秋间，此词当作于四年冬季。





菩萨蛮

和卢国华提刑





旌旗依旧长亭路，尊前试点莺花数。何处捧心颦，人间别样春。　功名君自许，少日闻鸡舞。诗句到梅花，春风十万家。时籍中有放自便者。





【校】


〔题〕四卷本丙集无。





【笺注】


〔捧心颦〕见卷二浣溪沙（台倚崩崖玉灭瘢阕）“捧心颦”注。

〔闻鸡舞〕见卷二贺新郎（老大那堪说阕）“中宵舞”注。

〔时籍中句〕籍即歌妓乐籍。地方官妓求脱籍者须经州县长官批准。如宋 王辟之 渑水燕谈录载：“（苏）子瞻通判钱塘，尝权领州事，新太守将至，营妓陈状，以年老乞出籍从良，公即判曰：‘五日京兆，判状不难；九尾野狐，从良任便。’”





定风波

三山送卢国华提刑，约上元重来





少日犹堪话别离，老来怕作送行诗。极目南云无过雁，君看：梅花也解寄相思。　无限江山行未了，父老，不须和泪看旌旗。后会丁宁何日是？须记：春风十里放灯时。





【校】


〔题〕四卷本丙集作“送卢提刑，约上元重来”。

〔过雁〕广信书院本及王诏校刊本作“雁过”，兹从四卷本丙集及四印斋本。

〔父老〕广信书院本及王诏校刊本作“父母”，兹从四卷本及四印斋本。

〔何日是〕汲古阁影抄四卷本原作“何日是”，后用粉涂去“是”字，未补。

〔十里〕四卷本作“十日”。





【笺注】


〔后会句〕柳永 夜半乐词：“叹后约丁宁竟何据。”





又

再用韵。时国华置酒，歌舞甚盛





莫望中州叹黍离，元和圣德要君诗。老去不堪谁似我？归卧，青山活计费寻思。　谁筑诗坛高十丈？直上，看君斩将更搴旗。歌舞正浓还有语：记取，须髯不似少年时。





【校】


〔题〕四卷本丙集作“再用韵，卢置歌舞甚盛”。广信书院本无“再”字，兹从四卷本补。

〔诗坛〕四卷本作“诗墙”。





【笺注】


〔黍离〕诗王风篇名。毛诗序云：“黍离，闵宗周也。周大夫行役，至于宗周，过故宗庙宫室，闵周室之颠覆，彷徨不忍去而作是诗也。”

〔元和句〕唐宪宗 永贞元年即位，明年改元元和，平夏州、成都之叛，李师道、张愔皆受命，二年献太清宫太庙，祀郊丘，大赦天下。韩愈时为国子博士，作元和圣德诗歌颂唐宪宗之德业。

〔斩将搴旗〕史记 货殖列传：“壮士在军，攻城先登，陷阵却敌，斩将搴旗，蒙矢石不避汤火者，为重赏使也。”





又

自和





金印累累佩陆离，河梁更赋断肠诗。莫拥旌旗真个去，何处？玉堂元自要论思。　且约风流三学士，同醉，春风看试几枪旗。从此酒酣明月夜，耳热，那边应是说侬时。





【笺注】


〔金印累累〕见卷二瑞鹤仙（黄金堆到斗阕）“金印句”注。

〔佩陆离〕离骚：“高余冠之岌岌兮，长余佩之陆离。”按：“陆离”，参差众多貌。

〔河梁句〕李陵 与苏武诗：“携手上河梁，游子暮何之？”

〔玉堂句〕苏轼 次韵蒋颖叔诗：“岂敢便为鸡黍约，玉堂金殿要论思。”

〔风流三学士〕许彦周诗话：“会老堂口号曰：‘金马 玉堂三学士，清风明月两闲人。’……欧阳文忠公文章虽优，词亦精致如此。”

〔枪旗〕叶梦得 避暑录话卷四：“草茶极品唯双井、顾渚。……盖茶味虽均，其精者在嫩芽，取其初萌如雀舌者谓之枪，稍敷而为叶者谓之旗。”

〔酒酣、耳热〕杨恽 报孙会宗书：“酒后耳热，抑天拊缶，而呼呜呜。”曹丕 与吴质书：“每至觞酌流行，丝竹并奏，酒酣耳热，仰而赋诗，当此之时，忽然不自知乐也。”又，民间传说为人叨念则耳根发热。





满江红

卢国华由闽宪移漕建安，陈端仁给事同诸公饯别，余为酒困，卧青涂堂上，三鼓方醒。国华赋词留别，席上和韵。青涂，端仁堂名也





宿酒醒时，算只有清愁而已。人正在青涂堂上，月华如洗。纸帐梅花归梦觉，莼羹鲈鲙秋风起。问人生得意几何时，吾归矣。　君若问，相思事，料长在，歌声里。这情怀只是，中年如此。明月何妨千里隔，顾君与我如何耳。向尊前重约几时来，江山美。





【校】


〔题〕四卷本丙集无“国华由闽”四字，“建安”作“建宁”，“国华赋词”作“卢赋词”。

〔如何〕四卷本作“何如”。





【笺注】


〔纸帐梅花〕朱敦儒 鹧鸪天咏岁暮：“添老大，转痴顽。谢天教我老来闲。道人还了鸳鸯债，纸帐梅花醉梦间。”宋 林洪 山家清事 梅花纸帐条：“法用独床，旁置四黑漆柱，各挂以半锡瓶，插梅数枝，后设黑漆板约二尺，自地及顶，欲靠以清坐。左右设横木一，可挂衣，角安斑竹书贮一，藏书三四，挂白麈一。上作大方目顶，用细白楮衾作帐罩之。前安小踏床，于左植绿漆小荷叶一，寘香鼎，然紫藤香。中只用布单、楮衾、菊枕、蒲褥，乃相称‘道人还了鸳鸯债，纸帐梅花醉梦间’之意。古语云：‘服药千朝，不如独宿一宵。’傥未能以此为戒，宜亟移去梅花，毋污之。”明 高濂 遵生八笺卷八起居安乐笺晨昏怡养动用事具：“纸帐，用藤皮茧纸缠于木上，以索缠紧，勒作绉纹，不用糊，以线折缝缝之。顶不用纸，以布为顶，取其透气。或画以梅花，或画以蝴蝶，自是分外清致。”

〔莼羹句〕见卷一木兰花慢（老来情味减阕）“秋晚句”注。

〔中年句〕见卷一水调歌头（折尽武昌柳阕）“离别句”注。

〔明月句〕谢庄 月赋：“美人迈兮音尘阙，隔千里兮共明月。”

〔顾君句〕汉书 陈平传：“吕媭常以平前为高帝谋执樊哙，数谗平曰：‘为丞相不治事，日饮醇酒戏妇人。’平闻，日益甚。吕太后闻之私喜，面质吕媭于平前曰：‘鄙语曰：儿妇人口不可用。顾君与我何如耳，无畏吕媭谮。’”





鹧鸪天





点尽苍苔色欲空，竹篱茅舍要诗翁。花余歌舞欢娱外，诗在经营惨淡中。　听软语，笑衰容，一枝斜坠翠鬟松。浅颦深笑谁堪醉，看取萧然林下风。





【校】


〔深笑〕四卷本丙集作“轻笑”。

〔萧然〕广信书院本作“潇然”，兹从四卷本。





【笺注】


〔诗在句〕杜甫 丹青引：“诏谓将军拂绢素，意匠惨淡经营中。”

〔看取句〕世说新语 贤媛篇：“王夫人神情散朗，故有林下风气。顾家妇清心玉映，自是闺房之秀。”苏轼 题王逸少帖诗：“谢家夫人淡丰容，萧然自有林下风。”





又

用前韵赋梅。三山梅开时犹有青叶甚盛，余时病齿





病绕梅花酒不空，齿牙牢在莫欺翁。恨无飞雪青松畔，却放疏花翠叶中。　冰作骨，玉为容，常年宫额鬓云松。直须烂醉烧银烛，横笛难堪一再风。





【校】


〔题〕四卷本丙集无“前”字。广信书院本无“甚盛”二字。

〔常年〕四卷本作“当年”。





【笺注】


〔余时病齿〕王执中 针灸资生经卷六牙疼：“辛帅旧患伤寒。方愈，食青梅，既而牙疼甚。有道人为之灸，屈手大指本节后陷中，灸三壮，初灸觉病牙痒，再灸觉牙有声，三壮痛止。今二十年矣，恐阳溪穴也。”按：王执中字叔权，瑞安人，宋孝宗 乾道五年进士，官澧州教授，将作丞，温州府志卷十九有传。资生经一书作于嘉定初，上距绍熙初约二十年，其所记“辛帅牙疼”事，与此词题参看，正稼轩帅闽时事也。

〔酒不空〕后汉书 孔融传：“融尝曰：‘座上客常满，樽中酒不空，吾无忧矣。’”

〔齿牙句〕韩愈 赠刘师服诗：“羡君齿牙牢且洁。”余见卷二满江红（瘴雨蛮烟阕）“看依然句”注。

〔宫额〕见卷二洞仙歌（冰姿玉骨阕）“寿阳句”注。

〔烧银烛〕苏轼海棠诗：“只恐夜深花睡去，高烧银烛照红妆。”

〔横笛〕横笛调名有落梅花。





又





桃李漫山过眼空，也曾恼损杜陵翁。若将玉骨冰姿比，李蔡为人在下中。　寻驿使，寄芳容，陇头休放马蹄松。吾家篱落黄昏后，剩有西湖处士风。





【校】


〔也曾〕王诏本、六十家词本、四印斋本俱作“也宜”。四卷本无此首。





【笺注】


〔桃李二句〕苏轼 定惠院海棠诗：“嫣然一笑竹篱间，桃李漫山总粗俗。”杜甫 漫兴九首有云：“手种桃李非无主，野老墙低还是家。恰似春风相欺得，夜来吹折数枝花。”九首大意皆言春不暂留，风摧花败，不胜恼恨也。又江畔独步寻花诗有云：“江上被花恼不彻。”

〔玉骨冰姿〕谓梅。苏轼 西江月 惠州咏梅词：“玉骨那愁瘴雾，冰姿自有仙风。”稼轩咏红梅之洞仙歌，起云：“冰姿玉骨。”

〔李蔡句〕史记 李将军列传：“初，广之从弟李蔡，与广俱事孝文帝。……蔡为人在下中，名声出广下甚远，然广不得爵邑，官不过九卿，而蔡为列侯，位至三公。”按：此句指桃李。

〔寻驿使三句〕见卷一沁园春（伫立潇湘阕）“君逢二句”注。

〔篱落黄昏〕林逋 梅花：“雪后园林才半树，水边篱落忽横枝。”山园小梅：“疏影横斜水清浅，暗香浮动月黄昏。”

〔剩有句〕“剩有”即“甚有”、“颇有”意。“西湖处士”指林逋。详见卷一念奴娇（晚风吹雨阕）“遥想二句”注。





【编年】


绍熙四年（一一九三）。——上鹧鸪天三首，用同韵，自是同时作。绍熙三年赴闽宪任时已在梅花开后，知此三词为四年冬间作。





行香子

三山作





好雨当春，要趁归耕。况而今已是清明。小窗坐地，侧听檐声。恨夜来风，夜来月，夜来云。　花絮飘零，莺燕丁宁，怕妨侬湖上闲行。天心肯后，费甚心情。放霎时阴，霎时雨，霎时晴。





【校】


〔题〕四卷本丙集作“福州作”。





【笺注】


〔好雨句〕杜甫 春夜喜雨诗：“好雨知时节，当春乃发生。”梁启超编稼轩年谱，于绍熙五年之考证中释此词云：“此告归未得请时作也。——发端云：‘好雨当春，要趁归耕，况而今已是清明。’直出本意，文义甚明。次云：‘小窗坐地，侧听檐声。恨夜来风，夜来月，夜来云。’谓受谗谤迫扰，不能堪忍也。下半阕云：‘花絮飘零，莺语丁宁，怕妨侬湖上闲行。’尚虑有种种牵制，不得自由归去也。次云：‘天心肯后，费甚心情。放霎时阴，霎时雨，霎时晴。’谓只要俞旨一允，万事便了；却是君意难测，然疑间作，令人闷杀也。此诗人比兴之恉，意内言外，细绎自见。先生虽功名之士，然其所惓惓者，在雪大耻，复大仇，既不得所借手，则区区专阃虚荣，殊非所愿。……盖已知报国夙愿不复能偿，而厌弃此官抑甚矣。度自去冬今春，已累疏乞休，而朝旨沉吟，久无所决，故不免焦虑也。”

〔坐地〕此处“地”字为语助词，“坐地”即“坐着”。

〔莺燕句〕杜甫 漫兴九首：“便教莺语太丁宁。”杨巨源 早春诗：“莺语丁宁已怪迟。”





【编年】


绍熙五年春（一一九四）。——绍熙三年春稼轩方至福州，不应即作“要趁归耕”之语；绍熙四年春则已被召入朝，不在福州；因知此词必作于五年春间。梁氏之说是也。





水调歌头

题张晋英提举玉峰楼





木末翠楼出，诗眼巧安排。天公一夜，削出四面玉崔嵬。畴昔此山安在，应为先生见晚，万马一时来。白鸟飞不尽，却带夕阳回。　劝公饮，左手蟹，右手杯。人间万事变灭，今古几池台。君看庄生达者，犹对山林皋壤，哀乐未忘怀。我老尚能赋，风月试追陪。





【校】


〔见晚〕四卷本丁集作“见挽”。

〔劝公〕王诏校刊本及四印斋本作“劝君”。





【笺注】


〔张晋英〕夷坚志支乙卷八骆将仕家条：“淳熙癸卯岁，张晋英涛自西外宗教授入为敕令删定官，挈家到都城，未得官舍，僦冷水巷 骆将仕屋暂处。……其地卑湿特甚，不数月徙去。”据知晋英名涛。攻媿集卷三十九福建提举张涛提点坑冶铸钱制词：“国家分道遣使，各扬乃职。惟货泉之寄，总六道百郡之权归于一大有司，视汉之钟官、辩铜，其重甚矣，非得通儒，不以轻畀。以尔抱负不凡，词章精赡；出入朝行，见谓老成；使于二部，皆有声绩：举以命汝。其为朕谨调度，察奸欺，使邦财阜通，朕岂久汝于外哉。”宋会要辑稿 职官七三之二二：“（庆元元年）十二月九日大理少卿张涛罢黜，以言者论涛因周朴狂妄，鼓众上书，鞠之天狱，平昔与伪学之党同恶相济。”南宋馆阁续录卷九“同修国史”门及“实录院同修撰”门中均载张涛于嘉泰二年八月以中书舍人兼领其事。蔡戡 定斋集卷十七张晋英侍郎挽诗二首：“当代推耆旧，如公能几人。典型唐国老，风采汉廷臣。直笔书青史，巍冠侍紫宸。壶公非不遇，犹未究经纶。”“贾傅方年少，词场屡策勋。贤关驰隽誉，仕路蔼清芬。德望三朝重，声名四海闻。仙游向何许，地下亦修文。”据此可略知张氏行谊及事历。据福建通志 职官志，张涛为武进人。（按：南宋馆阁录“史馆修撰”门另有一张涛，名下注云：“字子公，鄱阳人。”查此乃张焘之误。张焘 宋史有传，卒于隆兴二年。）

〔玉峰楼〕未详。

〔诗眼〕苏轼 僧清顺新作垂云亭诗：“天工争向背，诗眼巧增损。”

〔玉崔嵬〕王安石 次韵和甫咏雪：“奔走风云四面来，坐看山陇玉崔嵬。”

〔安在、见晚〕史记 平津侯主父列传：“主父偃者，齐临菑人也。……上书阙下，朝奏，暮召入见。……是时赵人徐乐、齐人严安俱上书言世务。……天子召见三人，谓曰：‘公等皆安在，何相见之晚也。’”

〔左手蟹，右手杯〕见卷二水调歌头（白日射金阙阕）“未应二句”注。

〔君看三句〕庄子 知北游：“山林与！皋壤与！使我欣欣然而乐与！乐未毕也，哀又继之。哀乐之来，吾不能御；其去，弗能止。悲夫，世人直为物逆旅耳！”





【编年】


绍熙五年（一一九四）。——据福建通志，张涛之任福建路提举茶盐公事，为继李沐之后任者。上年稼轩由闽赴召，经由建安时，李沐尚在提举任上，则张氏任福建提举最早当始于绍熙四年，而此词则稼轩任闽帅时所作也。





最高楼

吾拟乞归，犬子以田产未置止我，赋此骂之





吾衰矣，须富贵何时。富贵是危机。暂忘设醴抽身去，未曾得米弃官归。穆先生，陶县令，是吾师。　待葺个园儿名“佚老”，更作个亭儿名“亦好”，闲饮酒，醉吟诗。千年田换八百主，一人口插几张匙。便休休，更说甚，是和非。





【校】


〔题〕广信书院本及小草斋本俱作“名了”，兹从四卷本乙集。王诏校刊本及四印斋本标题俱与四卷本同。

〔便休休〕四卷本作“休休休”。王诏校刊本及六十家词本，末三句俱作“咄豚奴，愁产业，岂佳儿”，当是后人以词中未有“骂”之内容而妄改。





【笺注】


〔吾衰矣〕论语 述而篇：“子曰：甚矣吾衰矣，久矣吾不复梦见周公。”

〔须富贵句〕见卷一水调歌头（折尽武昌柳阕）“富贵句”注。

〔富贵句〕晋书 诸葛长民传：“贫贱常思富贵，富贵必履危机，今日欲为丹徒布衣，岂可得也。”苏轼 宿州次韵刘泾：“晚觉文章真小技，早知富贵有危机。”

〔暂忘句、穆先生〕汉书 楚元王传：“初，元王敬礼申生等，穆生不嗜酒，元王每置酒，常为穆生设醴。及王戊即位，常设，后忘设焉，穆生退曰：‘可以逝矣。醴酒不设，王之意怠，不去，楚人将钳我于市。’遂称疾卧。”

〔未曾句、陶县令〕宋书 陶潜传：“为彭泽令，公田悉令吏种秫稻，妻子固请种秔，乃使二顷五十亩种秫，五十亩种秔。郡遣督邮至，县吏白，应束带见之，潜叹曰：‘我不能为五斗米折腰向乡里小人。’即日解印绶去职，赋归去来。”

〔佚老〕庄子 大宗师：“夫大块载我以形，劳我以生，佚我以老，息我以死。”中山诗话：“陈文惠尧佐以使相致仕，年八十，有诗云：‘青云歧路游将遍，白发光阴得最多。’构亭号‘佚老’，后归政者往往多效之。”

〔亦好〕戎昱 中秋感怀诗：“远客归去来，在家贫亦好。”

〔千年句〕景德传灯录卷十一韶州 灵树如敏禅师：“有僧问：‘如何是和尚家风？’师云：‘千年田，八百主。’僧云：‘如何是千年田、八百主？’师云：‘郎当屋舍勿人修。’”

〔一人句〕范成大 丙午新正书怀诗：“口不两匙休足谷，身能几屐莫言钱。”自注：“吴谚云：‘一口不能著两匙。’”





【编年】


绍熙五年（一一九四）。——梁启超编稼轩年谱，列上词于闽中诸作之后，并附考证云：“此词题中虽无三山等字样，细推当为闽中作。盖先生之去湖南乃调任，其去江西乃被劾，皆非乞归也。若帅越时又太老，其子不应不解事乃尔。故以附闽词之末。”按：稼轩之帅闽，亦由被劾去声，此词当作于被劾之前。梁氏所持理由，大体均甚是，兹从之。





清平乐

寿赵民则提刑。时新除，且素不喜饮





诗书万卷，合上明光殿。案上文书看未遍，眉里阴功早见。

十分竹瘦松坚，看君自是长年。若解尊前痛饮，精神便是神仙。





【笺注】


〔赵民则〕杨万里 诚斋集卷一一九朝请大夫将作少监赵公行状：“公讳像之，字民则；秦悼王之六世孙也。今居高安。……孝宗诏侍从举宗室文学政事可为中外之用者各二人，吏部尚书萧公燧首以公应书，除知郢州。……拜福建路提点刑狱公事，建台之始，风采一新。……公少无宦情，年未三十，即治别墅，号曰南畴。……一觞一咏，左琴右书，飘然有违世之想。”绍兴十八年同年小录：“赵像之，一甲第三十三人，字民则。年二十一，三月十七日生。”江西通志卷一四一：“赵像之字明则，高安人，绍兴进士。授临川司户，较艺庐陵，得周益公、杨诚斋为门生。仕至军器少监。像之为诗文平淡简远，虽持节秉旄，而家犹贫焉。”

〔明光殿〕汉官仪：“汉尚书奏事于明光殿。”





【编年】


绍熙五年（一一九四）。——据福建通志，赵像之继卢彦德任福建提刑，卢之去职在绍熙四年岁暮，赵氏之就任当在五年岁初，而此词则是年三月十七日为庆祝其六十七岁寿辰而作也。





感皇恩





露染武夷秋，千峦耸翠。练色泓澄玉清水。十分冰鉴，未吐玉壶天地。精神先付与，人中瑞。　青琐步趋，紫微标致。凤翼看看九千里。任挥金碗，莫负凉飚佳致。瑶台人度曲，千秋岁。





【校】


〔千峦〕诗渊第二十五册原作“千蛮”，当系笔误，径改。此词各本词集俱失收。

〔九千里〕诗渊原作“九十里”，“十”当系笔误，径改。





【笺注】


〔冰鉴、玉壶〕苏轼 元祐三年端午帖子词：“水殿开冰鉴，琼浆冻玉壶。”

〔人中瑞〕旧唐书 郑肃传：“仁表（肃孙）文章尤称俊拔，然恃才傲物……尝曰：‘天瑞有五色云，人瑞有郑仁表。’”又，世谓寿高者为人瑞，此处当是用此义。

〔青琐〕汉书 元后传：“曲阳侯 根，骄奢僭上，赤墀青琐。”注：“青琐者，刻为连环文而青涂之也。”

〔紫微〕唐 开元元年改中书省为紫微省，中书令为紫微令。

〔凤翼句〕宋玉 对楚王问：“鸟有凤而鱼有鲲，凤凰上击九千里，绝云霓，负青天，足乱浮云，翱翔乎杳冥之上。”

〔挥金碗〕杜甫 崔驸马山亭宴集诗：“客醉挥金碗，诗成得绣袍。”





【编年】


上词见诗渊寿各地倅贰之诸词内。其感皇恩调名下，唯收稼轩词三首，前二首为“春事到清明”阕及“七十古来稀”阕，均系滁州寿范倅者。据上词首句，知其为寿闽中某倅贰之作，惟所寿何人，作于稼轩居闽之某秋，则均难确考矣。





一枝花

醉中戏作





千丈擎天手，万卷悬河口。黄金腰下印，大如斗。更千骑弓刀，挥霍遮前后。百计千方久。似斗草儿童，赢个他家偏有。　算枉了，双眉长恁皱，白发空回首。那时闲说向，山中友。看丘陇牛羊，更辨贤愚否。且自栽花柳。怕有人来，但只道“今朝中酒”。





【笺注】


〔悬河口〕晋书 郭象传：“王衍每言：听象言，如悬河泻水，注而不竭。”

〔黄金二句〕见卷一西江月（秀骨青松不老阕）“金印句”注。

〔千骑弓刀〕晁无咎 摸鱼儿 东皋寓居：“弓刀千骑成何事，荒了邵平瓜圃。”

〔斗草〕荆楚岁时记：“五月五日有斗百草之戏。”白居易 观儿戏诗：“抚尘复斗草，尽日乐嬉嬉。”

〔丘垅牛羊〕古乐府：“今日牛羊上丘垅，当时近前面发红。”





瑞鹤仙

赋梅





雁霜寒透幕。正护月云轻，嫩冰犹薄。溪奁照梳掠。想含香弄粉，艳妆难学。玉肌瘦弱，更重重龙绡衬着。倚东风一笑嫣然，转盼万花羞落。　寂寞。家山何在？雪后园林，水边楼阁。瑶池旧约，鳞鸿更仗谁托？粉蝶儿只解，寻桃觅柳，开遍南枝未觉。但伤心冷落黄昏，数声画角。





【校】


〔艳妆〕绝妙好词作“靓妆”。

〔鳞鸿〕花草粹编十一引，作“邻翁”。

〔寻桃〕阳春白雪二、全芳备祖前集一及绝妙好词作“寻花”。

〔冷落〕绝妙好词作“冷淡”。





【笺注】


〔一笑嫣然〕宋玉 登徒子好色赋：“嫣然一笑，惑阳城，迷下蔡。”

〔雪后二句〕林逋 梅花诗：“雪后园林才半树，水边篱落忽横枝。”

〔开遍句〕黄庭坚 虞美人 宜州见梅作：“夜阑风细得香迟，不道晓来开遍向南枝。”





念奴娇

戏赠善作墨梅者





江南尽处，堕玉京仙子，绝尘英秀。彩笔风流偏解写，姑射冰姿清瘦。笑杀春工，细窥天巧，妙绝应难有。丹青图画，一时都愧凡陋。　还似篱落孤山，嫩寒清晓，只欠香沾袖。淡伫轻盈谁付与，弄粉调朱纤手。疑是花神，朅来人世，占得佳名久。松篁佳韵，倩君添做三友。





【校】


〔题〕四卷本乙集（吴讷 唐宋名贤百家词本）作“赠妓。善作墨梅”。汲古阁影钞本“妓”字原作“奴”，后用粉涂去右旁未改正。





【笺注】


〔姑射句〕见卷二蝶恋花（莫向楼头听漏点阕）“冰雪面”注。

〔还似三句〕冷斋夜话：“衡州 花光仁老以墨为梅花，鲁直观之，叹曰：‘如嫩寒春晓行孤山篱落间，但欠香耳。’”

〔朅来句〕“朅”为发语词，以“来”为义。言疑是花神来到人世也。





又

题梅





疏疏淡淡，问阿谁堪比，天真颜色？笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。　尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人惜。





【校】


〔题〕广信书院本作“韵梅”，四卷本乙集作“梅”，兹从王诏校刊本及四印斋本。

〔天真〕四卷本同，王诏校刊本及四印斋本俱改作“太真”。

〔阆苑〕广信书院本作“阆风”，兹从四卷本。

〔人惜〕四卷本作“人忆”。





【笺注】


〔朱朱白白〕韩愈 感春三首：“晨游百花林，朱朱兼白白。”

〔宝篽〕即名园。

〔阆苑〕神仙传：“昆仑 阆风苑有玉楼十二层，左瑶池，右翠水。”西王母传：“女子之登仙者，得道者，咸所隶焉。所居宫阙……昆仑之圃，阆风之苑，有城千里，玉楼十二。”





【编年】


上起一枝花，迄念奴娇，共词四首，前阕有“千骑弓刀”等语，后三首梅词亦有“家山何在”、“江南尽处”及“漂泊天涯”等语，知皆为仕宦期内所作，据各词词意推知皆作于闽地，今姑汇录于卷末。





水龙吟

过南剑 双溪楼





举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。　峡束苍江对起，过危楼欲飞还敛。元龙老矣，不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆。





【校】


〔题〕王诏校刊本及四印斋本“南剑”误作“南涧”。花庵词选“过”作“题”。

〔苍江〕吴讷 唐宋名贤百家词本及花庵词选并作“沧江”。汲古阁影钞四卷本原亦作“苍江”，后用粉涂去“苍”字，未补。

〔沙岸〕花庵词选作“沙际”。





【笺注】


〔南剑〕州名。十国闽王延政置镡州，南唐曰剑州，宋改称南剑州，属福建路。元改延平府。

〔双溪楼〕弘治八闽通志：“延平府，负山阻水，为七闽襟喉。剑溪环其左，樵川带其右。（宋 余良弼 双溪楼记：七闽号东南山水佳处，延平又冠绝于他郡云云。）二水交流……占溪山之雄，当水陆之会。（宋 黄裳 双溪阁致语：襟带高下，瓯闽占溪水之雄；舟车往来，延平当水陆之会。）”张元幹有风流子词，题云：“政和间过延平，双溪阁落成，席上赋。”

〔举头句〕古诗十九首：“西北有高楼，上与浮云齐。”曹丕 杂诗：“西北有浮云，亭亭如车盖。”

〔倚天句〕宋玉 大言赋：“方地为车，圆天为盖，长剑耿耿倚天外。”庄子 说剑：“上抉浮云，下绝地纪，此剑一用，匡诸侯，天下服矣。”

〔人言三句〕晋书 张华传：“初，吴之未灭也，斗牛之间常有紫气……及吴平之后，紫气愈明。华闻豫章人雷焕妙达纬象，乃要焕宿，屏人曰：‘可共寻天文，知将来吉凶。’因登楼仰观。焕曰：‘仆察之久矣，惟斗牛之间颇有异气。’华曰：‘是何祥也？’焕曰：‘宝剑之精上彻于天耳。’……因问曰：‘在何郡？’焕曰：‘在豫章 丰城。’……华大喜，即补焕为丰城令。焕到县掘狱屋基，入地四丈余，得一石函，光气非常，有双剑并刻题，一曰龙泉，一曰太阿。其夕，斗牛间气不复见焉。……华得剑，宝爱之，常置坐侧。……华诛，失剑所在。焕卒，子华为州从事，持剑行经延平津，剑忽于腰间跃出，堕水；使人没水取之，不见剑，但见两龙，各长数丈，蟠萦有文章。没者惧而反。须臾，光彩照水，波浪惊沸，于是失剑。”

〔我觉三句〕舆地纪胜 南剑州谓剑溪 樵川“二水交流，汇为龙潭，是为宝剑化龙之津”。曹操 短歌行：“月明星稀。”

〔燃犀〕晋书 温峤传：“至牛渚矶，水深不可测，世云其下多怪物，峤遂燃犀角而照之，须臾见水族覆火，奇形异状，或乘马车、著赤衣者。”

〔峡束句〕杜甫 秋日夔府咏怀：“峡束苍江起，岩排古树圆。”舆地纪胜 南剑州引古诗：“双溪分二水，万古水溶溶。”按：八闽通志谓延平为剑溪 樵川二水交流之地，故建楼于此名双溪楼，因亦有“苍江对起”之句也。

〔元龙二句〕见卷一水龙吟（楚天千里清秋阕）“求田三句”注。





瑞鹤仙

南剑 双溪楼





片帆何太急？望一点须臾，去天咫尺。舟人好看客。似三峡风涛，嵯峨剑戟。溪南溪北。正遐想幽人泉石。看渔樵指点危楼，却羡舞筵歌席。　叹息。山林钟鼎，意倦情迁，本无欣戚。转头陈迹。飞鸟外，晚烟碧。问谁怜旧日，南楼老子，最爱月明吹笛？到而今扑面黄尘，欲归未得。





【校】


〔题〕王诏校刊本及四印斋本“南剑”误作“南涧”。花庵词选“南剑”上有“题”字。





【笺注】


〔舟人句〕唐摭言卷十三张祜 回令：“上水船，船底破，好看客，莫依柂。”苏轼 送杨杰诗：“过江风急浪如山，寄语舟人好看客。”

〔山林钟鼎〕见卷二水调歌头（上界足官府阕）“山林钟鼎”注。

〔南楼二句〕见卷一水调歌头（折尽武昌柳阕）“南楼佳处”注。





【编年】


上二词当在闽中按部时所作，其确在何年无可考，姑附于此。





鹧鸪天





欲上高楼去避愁，愁还随我上高楼。经行几处江山改，多少亲朋尽白头。　归休去，去归休。不成人总要封侯？浮云出处元无定，得似浮云也自由。





【笺注】


〔江山改〕陶潜 拟古诗：“忽值山河改。”

〔不成〕难道。





【编年】


上鹧鸪天词，广信书院本未收，疑作于闽中，因附录于此。





柳梢青

三山归途，代白鸥见嘲





白鸟相迎，相怜相笑，满面尘埃。华发苍颜，去时曾劝，闻早归来。　而今岂是高怀，为千里莼羹计哉！好把移文，从今日日，读取千回。





【笺注】


〔去时二句〕稼轩绍熙三年赴闽宪之浣溪沙词曾有“细听春山杜宇啼，一声声是送行诗，朝来白鸟背人飞”数句，此旧事重提也。“闻早”即“趁早”。

〔而今二句〕稼轩之帅闽，于绍熙五年秋为言者论劾放罢，非出于自身之乞请，故借白鸥之口而为是语以自嘲也。参拙编年谱 绍熙五年各条。千里莼羹，见卷二六幺令（酒群花队阕）“千里句”注及卷一木兰花慢（老来情味减阕）“秋晚句”注。

〔移文〕谓孔稚珪之北山移文。





【编年】


绍熙五年（一一九四）秋。





卷四 瓢泉之什





沁园春

再到期思卜筑





一水西来，千丈晴虹，十里翠屏。喜草堂经岁，重来杜老；斜川好景，不负渊明。老鹤高飞，一枝投宿，长笑蜗牛戴屋行。平章了，待十分佳处，着个茅亭。　青山意气峥嵘，似为我归来妩媚生。解频教花鸟，前歌后舞；更催云水，暮送朝迎。酒圣诗豪，可能无势，我乃而今驾驭卿。清溪上，被山灵却笑：白发归耕。





【校】


〔题〕广信书院本无“再到”二字，兹从四卷本乙集。





【笺注】


〔喜草堂二句〕杜甫于唐肃宗 乾元二年以关辅饥，弃官入蜀依严武，上元元年于成都 浣花溪卜筑草堂。代宗 宝应元年冬，西川兵马使徐知道反，遂往梓州。其后往来汉州、阆州、梓州间，至广德二年春，严武再镇蜀，方得重归成都草堂。其间相隔一年之久。杜甫归成都后作草堂诗，中有“旧犬喜我归，低徊入衣裾。邻里喜我归，沽酒携胡芦。大官喜我来，遣骑问所须。城郭喜我来，宾客隘村墟”数句。

〔斜川二句〕陶潜有游斜川诗，序云：“辛丑正月五日，天气澄和，风物闲美，与二三邻曲同游斜川。临长流，望曾城，鲂鲤跃鳞于将夕，水鸥乘和以翻飞。……曾城旁无依接，独秀中皋，遥想灵山，有爱嘉名，欣对不足，率尔成诗。”

〔青山二句〕本卷贺新郎（甚矣吾衰矣阕）有“我见青山多妩媚，料青山见我应如是”句，详见该词笺注。

〔解频教二句〕苏轼 再用前韵：“鸟能歌舞花能言。”

〔酒圣句〕黄庭坚 和舍弟中秋月：“少年气与节物竞，诗豪酒圣难争锋。”

〔可能二句〕陶渊明集 晋故征西大将军长史孟府君传：“君讳嘉，字万年，江夏鄂人也。……为江州别驾、巴邱令、征西大将军谯国 桓温参军……俄迁长史。……尝会神情独得，便超然命驾，径之龙山，顾影酣宴，造夕乃归。温从容谓君曰：‘人不可无势，我乃能驾御卿！’”

〔被山灵二句〕此反用北山移文嘲周颙事。北山移文谓周颙“偶吹草堂，滥巾北岳，诱我松桂，欺我云壑，虽假容于江皋，乃缨情于好爵。……昔闻投簪逸海岸，今见解兰缚尘缨。于是南岳献嘲，北陇腾笑，列壑争讥，攒峰竦诮。”而所嘲、笑、讥、诮者皆针对周颙之虽“假步于山局”，实“情投于魏阙”也。今稼轩自福建安抚使罢任而再到期思卜筑，为先官后隐，与周颙之先隐后官不同，故山灵只能笑其白发归耕也。





【编年】


绍熙五年（一一九四）。——据“草堂经岁重来杜老”句，知此词不作于带湖闲居期内。更据“青山意气峥嵘，似为我归来妩媚生”及“白发归耕”等句，均可证知此词为罢闽帅初归信上时所作。稼轩于赴闽之前，即时往时来于带湖、瓢泉之间，则其地必原有可供憩居之所，所谓“草堂”者当指此，此次之卜筑，当系自行相度，择其更可意处而修造耳。





祝英台近

与客饮瓢泉，客以泉声喧静为问，余醉，未及答，或者以“蝉噪林逾静”代对，意甚美矣，翌日为赋此词以褒之





水纵横，山远近，拄杖占千顷。老眼羞明，水底看山影。试教水动山摇，吾生堪笑，似此个青山无定。　一瓢饮，人问“翁爱飞泉，来寻个中静；绕屋声喧，怎做静中境？”“我眠君且归休，维摩方丈，待天女散花时问。”





【校】


〔题〕四卷本丁集“余醉，未及答”作“予未及答”，“以褒之”作“褒之也”。

〔羞明〕四卷本作“羞将”。





【笺注】


〔蝉噪句〕王籍 若耶溪诗：“蝉噪林逾静，鸟鸣山更幽。”

〔羞明〕诗人玉屑卷六点石化金条引西清诗话：“王君玉谓人曰：诗家不妨间用俗语，尤见工夫。雪止未消者俗谓之待伴，尝有雪诗：‘待伴不禁鸳瓦冷，羞明常怯玉钩斜。’待伴、羞明皆俗语，而采拾入句，了无痕颣，此点瓦砾为黄金手也。”此处则只谓怕见日光。

〔一瓢饮〕见卷二水龙吟（稼轩何必长贫阕）“人不三句”注。

〔我眠句〕见卷二丑奴儿（此生自断天休问阕）“君来二句”注。

〔维摩二句〕见卷二江神子（簟铺湘竹帐笼纱阕）“病维摩四句”注。





【编年】


疑绍熙五年或庆元元年（一一九四或一一九五）。——上词作年难确考。据“吾生堪笑，似此个青山无定”句，当是作于自闽归后者，疑当在绍熙末或庆元初。





水龙吟

用些语再题瓢泉，歌以饮客，声韵甚谐，客皆为之釂





听兮清佩琼瑶些。明兮镜秋毫些。君无去此，流昏涨腻，生蓬蒿些。虎豹甘人，渴而饮汝，宁猿猱些。大而流江海，覆舟如芥，君无助，狂涛些。　路险兮山高些。块予独处无聊些。冬槽春盎，归来为我，制松醪些。其外芳芬，团龙片凤，煮云膏些。古人兮既往，嗟予之乐，乐箪瓢些。





【校】


〔题〕四卷本乙集无“皆”字。

〔块予〕四卷本、王诏校刊本及四印斋本俱作“愧余”。

〔芳芬〕王诏校刊本及四印斋本俱作“芬芳”。





【笺注】


〔些语〕招魂句尾用“些”字。沈括 梦溪笔谈卷三辩证：“楚词 招魂尾句皆曰些（苏个反），今夔峡 湖 湘及南北江獠人，凡禁咒句尾皆称些，此乃楚人旧俗。”

〔听兮句〕柳宗元 至小丘西小石潭记：“闻水声，如鸣佩环。”

〔明兮句〕孟子 梁 惠王：“明足以察秋毫之末。”

〔流昏涨腻〕杜牧 阿房宫赋：“渭流涨腻，弃脂水也。”苏轼 浣溪沙端午词：“轻汗微微透碧纨，明朝端午浴芳兰，流香涨腻满晴川。”

〔虎豹二句〕招魂：“君无上天些，虎豹九关，啄害下人些。……土伯九约……参目虎首，其身若牛些，此皆甘人。”注：“言此物食人以为甘美。”

〔大而四句〕此谓瓢泉勿流入江海，助狂涛以颠覆舟楫。庄子 逍遥游：“水之积也不厚，则其负大舟也无力。覆杯水于坳堂之上，则芥为之舟，置杯焉则胶，水浅而舟大也。”

〔块予句〕汉书 杨王孙传：“块然独处。”

〔松醪〕酒史谓苏轼守定州时，于曲阳得膏酿酒，作中山松醪赋。

〔团龙片凤〕蔡絛 铁围山丛谈卷六：“建溪龙茶，始江南 李氏，号‘北苑龙焙’者。‘龙焙’又号‘官焙’，始但有龙凤大团二品而已。仁庙朝，伯父君谟名知茶，因进小龙团，为时珍贵，因有大团、小团之别。”张舜民 画墁录：“丁晋公为福建转运使，始制为凤团，后又为龙团。”

〔乐箪瓢〕见卷二水龙吟（稼轩何必长贫阕）“人不三句”注。





【编年】


上词作年无可考。谓“再题瓢泉”，当系承接淳熙末闲居带湖时所作水龙吟（稼轩何必长贫阕）而言。稼轩自闽中罢归，实出于当政者之排挤，至归后犹屡受讥弹。则此词当作于归自闽后不久。





兰陵王

赋一丘一壑





一丘壑，老子风流占却。茅檐上，松月桂云，脉脉石泉逗山脚。寻思前事错，恼杀，晨猿夜鹤。终须是，邓禹辈人，锦绣麻霞坐黄阁。　长歌自深酌。看天阔鸢飞，渊静鱼跃，西风黄菊香喷薄。怅日暮云合，佳人何处，纫兰结佩带杜若。入江海曾约。遇合。事难托。莫击磬门前，荷蒉人过，仰天大笑冠簪落。待说与穷达，不须疑着。古来贤者，进亦乐，退亦乐。





【校】


〔香喷薄〕四卷本丙集作“芗喷薄”。





【笺注】


〔一丘一壑〕汉书 叙传：“（班）嗣虽修儒学，然贵老、严之术。桓生欲借其书，嗣报曰：‘若夫严（庄）子者……渔钓于一壑，则万物不奸其志；栖迟于一丘，则天下不易其乐。不贤人之罔，不齅骄君之饵，荡然肆志，谈者不得而名焉，故可贵也。’”晋书 谢鲲传：“尝使至都，明帝在东宫见之，甚相亲重，问曰：‘论者以君方庾亮，自谓何如？’答曰：‘端委庙堂，使百僚准则，臣不如亮；一丘一壑，自谓过之。’”

〔晨猿夜鹤〕见卷一沁园春（三径初成阕）“鹤怨句”注。

〔邓禹二句〕用“邓禹笑人”故事，意谓只有邓禹辈人方能早登公辅之位也。参卷二满江红（绝代佳人阕）“恨苦遭二句”注。李贺 秦宫诗：“秃襟小袖调鹦鹉，紫绣麻霞踏哮虎。”“麻霞”或作“麻”，即履也。

〔看天阔二句〕诗 大雅 旱麓：“鸢飞戾天，鱼跃于渊，岂弟君子，遐不作人。”

〔怅日暮二句〕江淹 拟休上人怨别诗：“日暮碧云合，佳人殊未来。”

〔纫兰句〕离骚：“纫秋兰以为佩。”九歌 湘君：“采芳洲兮杜若，将以遗兮下女。”

〔遇合〕史记 佞幸列传：“谚曰：‘力田不如逢年，善仕不如遇合。’”

〔击磬二句〕论语宪问篇：“子击磬于卫，有荷蒉而过孔氏之门者，曰：‘有心哉，击磬乎！’既而曰：‘鄙哉硁硁乎，莫己知也。……’子曰：‘果哉，末之难矣。’”

〔仰天句〕史记滑稽列传：“齐王使淳于髠之赵请救兵……淳于髠仰天大笑，冠缨索绝。”

〔古来三句〕庄子 让王：“子贡曰：‘古之得道者，穷亦乐，通亦乐；所乐非穷通也，道德于此，则穷通为寒暑风雨之序矣。’”





【编年】


庆元元年（一一九五）。——玩上词语意，当在瓢泉居第初成之时，即庆元初年。据“西风黄菊”句，则在秋季也。





卜算子

饮酒不写书





一饮动连宵，一醉长三日。废尽寒温不写书，富贵何由得！

请看冢中人，冢似当时笔。万札千书只恁休，且进杯中物。





【校】


〔寒温〕四卷本丁集作“寒暄”。





【笺注】


〔一饮句〕白居易 祝苍华诗：“痛饮困连宵，悲吟饥过午。”

〔废尽二句〕杜甫题柏学士茅屋诗：“富贵必从勤苦得，男儿须读五车书。”

〔请看二句〕国史补：“长沙僧怀素好草书，自言得草圣三昧，弃笔堆积埋于山下，号曰笔冢。”书断卷二僧智永条引尚书故实云：“僧智永积年学书，有秃笔十瓮，每瓮皆数石。后取笔头瘗之，号为退笔冢。”

〔且进句〕陶潜 责子诗：“天运苟如此，且进杯中物。”





又

饮酒成病





一个去学仙，一个去学佛。仙饮千杯醉似泥，皮骨如金石。

不饮便康强，佛寿须千百。八十余年入涅盘，且进杯中物。





【笺注】


〔醉似泥〕后汉书 周泽传：“一日不斋醉如泥。”李白 襄阳歌：“傍人借问笑何事，笑杀山翁醉似泥。”

〔八十句〕佛家谓释迦牟尼年八十，示寂于跋陀河之遮罗双树间。涅盘即涅槃，谓永离诸趣，入不生不灭之门。亦曰圆寂。





又

饮酒败德





盗跖倘名丘，孔子还名跖，跖圣丘愚直到今，美恶无真实。

简策写虚名，蝼蚁侵枯骨。千古光阴一霎时，且进杯中物。





【校】


〔还名〕王诏校刊本及四印斋本俱作“如名”。

〔到今〕四卷本丁集作“至今”。

〔简策〕四卷本作“简册”。





【笺注】


〔盗跖〕庄子 盗跖篇：“柳下季之弟名曰盗跖，盗跖从卒九千人，横行天下，侵暴诸侯：穴室枢户，驱人牛马，取人妇女，贪得忘亲，不顾父母兄弟，不祭先祖；所过之邑，大国守城，小国入保，万民苦之。”





【编年】


庆元元年（一一九五）。——上卜算子三首，意境与用韵均甚相近，疑作于同时。稼轩于庆元二年移居瓢泉新第，时正以病止酒，其因酒废事与因酒致疾，或即是时以前之事，因推定其作年如上。





水龙吟

爱李延年歌、淳于髠语，合为词，庶几高唐、神女、洛神赋之意云





昔时曾有佳人，翩然绝世而独立。未论一顾倾城，再顾又倾人国。宁不知其，倾城倾国，佳人难得。看行云行雨，朝朝暮暮，阳台下，襄王侧。　堂上更阑烛灭，记主人留髠送客。合尊促坐，罗襦襟解，微闻芗泽。当此之时，止乎礼义，不淫其色。但啜其泣矣，啜其泣矣，又何嗟及。





【校】


〔难得〕广信书院本作“难再得”，兹从四卷本丙集。





【笺注】


〔李延年歌、昔时七句〕见卷一满江红（天与文章阕）“倾国二句”注。

〔淳于髠语〕史记 滑稽列传：“淳于髠者，齐之赘婿也。长不满七尺，滑稽多辩。数使诸侯，未尝屈辱。……威王大悦，置酒后宫，召髠，赐之酒，问曰：‘先生能饮几何而醉？’对曰：‘臣饮一斗亦醉，一石亦醉。……若乃州闾之会，男女杂坐，行酒稽留，六博投壶，相引为曹，握手无罚，目眙不禁，前有堕珥，后有遗簪，髠窃乐此，饮可八斗而醉二参。日暮酒阑，合尊促坐，男女同席，履舃交错，杯盘狼藉，堂上烛灭，主人留髠而送客，罗襦襟解，微闻芗泽，当此之时，髠心最欢，能饮一石。’”

〔高唐、神女〕楚 宋玉有高唐赋及神女赋。

〔洛神赋〕魏 曹植作。

〔看行云四句〕宋玉 高唐赋：“昔者先王尝游高唐，怠而昼寝，梦见一妇人，曰：‘妾巫山之女也，为高唐之客，闻君游高唐，愿荐枕席。’王因幸之，去而辞曰：‘妾在巫山之阳，高丘之岨，旦为朝云，暮为行雨，朝朝暮暮，阳台之下。’”

〔止乎二句〕毛诗 关雎序：“至于王道衰，礼义废，政教失，国异政，家殊俗，而变风变雅作矣。……故变风发乎情，止乎礼义。发乎情，民之性也；止乎礼义，先王之泽也。……周南、召南，正始之道，王化之基，是以关雎乐得淑女以配君子，忧在进贤，不淫其色，哀窈窕，思贤才，而无伤害之心焉，是关雎之义也。”

〔但啜其三句〕诗 王风：“中谷有蓷，暵其湿矣。有女仳离，啜其泣矣。啜其泣矣，何嗟及矣。”





【编年】


上词括李延年 佳人歌与淳于髠语，意必作于止酒前痛饮潦倒之际，因附于卜算子三词之后。





菩萨蛮





淡黄弓样鞋儿小，腰肢只怕风吹倒。蓦地管弦催，一团红雪飞。　曲终娇欲诉，定忆梨园谱。指日按新声，主人朝玉京。





【笺注】


〔梨园〕唐明皇选坐部伎子弟三百，教于梨园。号皇帝梨园弟子。





又

赠周国辅侍人





画楼影蘸清溪水，歌声响彻行云里。帘幕燕双双，绿杨低映窗。　曲中特地误，要试周郎顾。醉里客魂消，春风大小乔。





【笺注】


〔周国辅〕未详。

〔曲中二句〕见卷一菩萨蛮（翡翠楼前芳草路阕）“周郎二句”注。

〔春风〕见卷二菩萨蛮（阮琴斜挂香罗绶阕）“笑倩句”注。

〔大小乔〕三国志 吴志 周瑜传：“乔公（玄）两女皆国色也，策自纳大乔，瑜纳小乔。”





【编年】


上菩萨蛮二首，均广信书院本所不收，作年亦莫可考。二首分见四卷本乙丙两集，情味凡近，姑俱附次于此。





鹧鸪天

送元济之归豫章





欹枕婆娑两鬓霜，起听檐溜碎喧江。那边玉筯销啼粉，这里车轮转别肠。　诗酒社，水云乡，可堪醉墨几淋浪。画图恰似归家梦，千里河山寸许长。





【校】


〔题〕四卷本乙集作“送元省幹”。

〔玉筯〕广信书院本误作“玉筋”，兹从四卷本等。





【笺注】


〔元济之〕历代名臣奏议卷一四七用人类载吏部尚书赵汝愚奏荐张汉卿、元汝楫状有云：“承节郎元汝楫尝监复州酒税，课亦登办。时郡中公使库有煮酝酸腐，太守责令酒务变卖，汝楫辞曰：‘在城拍户，困于省额，不聊生矣，岂能任无用之酒，陪无名之钱乎。’坚拒不受。太守怒，押汝楫下签厅供责，吏稍侵之，汝楫曰：‘我直彼曲，何供之有。’遂取印历一抺而归。今躬耕畎亩盖二十余年矣。……伏望圣慈将汉卿、汝楫并与堂除差遣一次。”“楫”与“济”义甚相属，疑汝楫即济之之名。

〔起听句〕韩愈孟郊 雨中寄孟刑部联句：“檐泻碎江喧，街流浅溪迈。”

〔玉筯〕见卷一菩萨蛮（江摇病眼昏如雾阕）“玉筯”注。

〔这里句〕古乐府：“离家日趋远，衣带日趋缓。心思不能言，肠中车轮转。”韩愈孟郊 远游联句：“别肠车轮转，一日一万周。”

〔画图二句〕意谓画家能将千里江山缩写于寸幅之中，亦犹离家千里之旅客可于梦中迅速返抵家乡也。





江神子

送元济之归豫章





乱云扰扰水潺潺，笑溪山，几时闲？更觉桃源，人去隔仙凡。桃源乃王氏酒垆，与济之作别处。万壑千岩楼外雪，琼作树，玉为栏。

倦游回首且加餐。短篷寒，画图间。见说娇颦，拥髻待君看。二月东湖湖上路，官柳嫩，野梅残。





【校】


〔注〕“仙凡”下注文，四卷本丙集无。





【笺注】


〔桃源、隔仙凡〕太平御览卷四十一引刘义庆 幽明录：“汉 明帝 永 平五年，剡县 刘晨 阮肇共入天台山取谷皮，迷不得返……见芜菁叶从山腹流出，甚鲜新，复一杯流出，有胡麻糁，相谓曰：‘此必去人径不远。’度山，出一大溪，溪边有二女子，姿质妙绝，见二人持杯出，便笑曰：‘刘 阮二郎提向所失流杯来。’晨肇既不识之，二女便呼其姓，如似有旧，相见忻喜，问‘来何晚耶！’因邀还家。……至暮，令各就一帐宿，女往就之，言声清婉，令人忘忧……遂留半年。气候草木是春时，百鸟鸣呼，更怀土求归甚苦……遂共送刘 阮，指示还路。既出，亲旧零落，邑屋全异，无复相识。问得七世孙，传闻上世入山，迷不得归。”曹唐 刘晨阮肇游天台诗：“不知何地归依处，须就桃源问主人。”

〔万壑千岩〕见卷二洞仙歌（飞流万壑阕）“飞流二句”注。

〔拥髻〕赵飞燕外传附伶玄自叙：“伶玄字子于，潞水人。……买妾樊通德，颇能言赵飞燕姊弟事。通德占袖顾视烛影，以手拥髻，凄然泣下，不胜其悲。”

〔官柳二句〕杜甫 西郊诗：“市桥官柳细，江路野梅香。”





【编年】


赵汝愚于光宗 绍熙二年九月召为吏部尚书，其奏状中所述元氏仕历仅“尝监复州酒税课”一事，而不云其曾任省干，济之倘果即元汝楫，则后来所任省干，必因赵氏奏荐而得之者，则上二词必作于绍熙之后。姑附于庆元初年诸作之后。





鹧鸪天

送欧阳国瑞入吴中





莫避春阴上马迟，春来未有不阴时。人情展转闲中看，客路崎岖倦后知。　梅似雪，柳如丝。试听别语慰相思。短篷炊饭鲈鱼熟，除却松江枉费诗。





【笺注】


〔欧阳国瑞〕朱文公集 跋欧阳国瑞母氏锡诰：“淳熙己亥春二月，熹以卧病铅山 崇寿精舍，邑士欧阳国瑞来见。……熹观国瑞器识开爽，陈义甚高，其必有进乎古人为己之学而使国人愿称焉。”陈文蔚 送欧阳国瑞归铅山诗：“高游无数竟谁同，雅羡夫君气似虹。吾道久随流俗弊，义居今见古人风。端能纵目秦淮上，邂逅论文楚水东。归去梅花开也未？江头蒂叶剪秋风。”

〔春来句〕杜甫 人日诗：“元日到人日，未有不阴时。”

〔短篷二句〕张翰 思吴江歌：“秋风起兮佳景时，吴江水兮鲈鱼肥。三千里兮家未归，恨难得兮仰天悲。”范成大 晚春田园诗：“西风吹上四腮鲈，除却松江到处无。”松江即古笠泽。源出苏州之太湖。





【编年】


欧阳国瑞于何年入吴，其事无可考，以欧阳国瑞为铅山人，且广信书院本置此首于与吴子似有关诸词之前，故编次于稼轩 铅山新居经始之时。





行香子





归去来兮，行乐休迟。命由天富贵何时。百年光景，七十者稀。奈一番愁，一番病，一番衰。　名利奔驰，宠辱惊疑，旧家时都有些儿。而今老矣，识破关机：算不如闲，不如醉，不如痴。





【笺注】


〔命由天〕论语 颜渊篇：“死生有命，富贵在天。”

〔行乐、富贵〕杨恽 报孙会宗书：“人生行乐耳，须富贵何时。”

〔宠辱句〕老子：“宠辱若惊，贵大患若身。”

〔旧家〕作“旧来”或“从前”解。





【编年】


据“归去”各句，知亦庆元元、二年之作。





浣溪沙

别成上人，并送性禅师





梅子生时到几回，桃花开后不须猜。重来松竹意徘徊。

惯听禽声应可谱，饱观鱼阵已能排。晚云挟雨唤归来。





【校】


〔生时〕四卷本乙集作“熟时”。

〔应可〕四卷本作“浑可”。

〔晚云〕王诏校刊本改作“晚风”，六十家词本及四印斋本并同。





【笺注】


〔成上人，性禅师〕事历并未详。周孚 蠹斋铅刀编卷三十有铭性上人朴庵文一首，据此词首二句全用禅宗故事推考，疑周文题中之性上人即此词题中之性禅师也。

〔梅子句〕五灯会元卷三：“明州 大梅山 法常禅师……初参大寂，问如何是佛？寂曰：‘即心是佛。’师即大悟，遂之四明 梅子真旧隐缚茆燕处。……大寂闻师住山，乃令僧问：‘和尚见马大师（马祖，即大寂禅师）得个甚么，便住此山？’师曰：‘大师向我道即心是佛，我便向这里住。’僧曰：‘大师近日佛法又别。’师曰：‘作么生？’曰：‘又道非心非佛。’师曰：‘这老汉惑乱人，未有了日。任他非心非佛，我只管即心即佛。’其僧回，举似马祖，祖曰：‘梅子熟也。’庞居士闻之，欲验师实，特去相访。才相见，士便问：‘人向大梅，未审梅子熟也未？’师曰：‘熟也。你向甚么处下口？’士曰：‘百杂碎。’师伸手曰：‘还我核子来。’士无语。自此学者渐臻，师道弥著。”（按：景德传灯录卷七亦载此事，唯较简略。）

〔桃花句〕景德传灯录卷十一：“福州 灵云志勤禅师初在沩山，因桃花悟道，有偈曰：‘三十年来寻剑客，几逢落叶几抽枝。自从一见桃花后，直到如今更不疑。’”

〔晚云句〕王安石 江上诗：“晚云含雨却低徊。”话总龟前集卷二十七赵德麟妻王氏诗：“晚云带雨归飞急，去做西窗一夜秋。”





【附录】


韩仲止 淲和章（见涧泉词）

浣溪沙 和辛卿壁间韵

只恐山灵俗驾回，海鸥飞下莫惊猜。机心消尽重徘徊。 宿雨乍晴千涧落，晓云微露两山排。新苗时冀好风来。





【编年】


韩仲止和词之题称稼轩为辛卿，稼轩 绍熙四年方任太府卿，知上词系稼轩自闽归后所作。又据唱和词意，知其时盖初归未久，因次于庆元初。





又





百世孤芳肯自媒，直须诗句与推排。不然唤近酒边来。

自有渊明方有菊，若无和靖即无梅。只今何处向人开？





【校】


〔渊明〕广信书院本作“陶潜”，兹从四卷本乙集。





【笺注】


〔肯〕“岂肯”之意。

〔推排〕考较、安排。





清平乐





春宵睡重，梦里还相送。枕畔起寻双玉凤，半日才知是梦。

一从卖翠人还，又无音信经年。却把泪来做水，流也流到伊边。





【笺注】


〔双玉凤〕张祜 寿州裴中丞出柘枝诗：“青娥十五柘枝人，玉凤双翘翠帽新。”玉凤指玉凤钗。





杏花天





牡丹昨夜方开遍，毕竟是今年春晚。荼䕷付与薰风管。燕子忙时莺懒。　多病起日长人倦。不待得酒阑歌散。副能得见茶瓯面，却早安排肠断。





【校】


〔副能〕六十家词本及四印斋本俱作“甫能”。





【笺注】


〔副能〕意即方才，宋词屡见。毛滂 最高楼词：“副能小睡还惊觉。”石孝友 茶瓶儿词：“副能见也还抛弃。”亦有写作“付能”或“甫能”者。





又

嘲牡丹





牡丹比得谁颜色？似宫中太真第一。渔阳鼙鼓边风急，人在沉香亭北。　买栽池馆多何益，莫虚把千金抛掷。若教解语应倾国，一个西施也得。





【校】


〔应倾国〕四卷本乙集作“倾人国”。





【笺注】


〔太真第一〕杨贵妃号太真。李白 宫词：“宫中谁第一，飞燕在昭阳。”

〔渔阳句〕白居易 长恨歌：“渔阳鼙鼓动地来，惊破霓裳羽衣曲。”

〔沉香亭〕见卷二念奴娇（对花何似阕）“沉香亭二句”注。

〔买栽句〕唐 罗邺 牡丹诗：“买栽池馆恐无地，看到子孙能几家。”

〔莫虚句〕本事诗 情感篇：“张郎中（又新）与杨虔州（凝）齐名，友善。张尝语杨曰：‘我少年成美名，不忧仕矣，唯得美室，平生之望斯足。’既婚，殊不惬心，乃作诗曰：‘牡丹一朵值千金，将谓从来色最深。今日满阑开似雪，一生辜负看花心。’”

〔若教句〕天宝遗事：“唐 太液池千叶白莲开，明皇与妃子共赏，指妃子谓左右曰：‘何如此解语花耶？’”唐罗隐 牡丹诗：“若教解语应倾国，任是无情亦动人。”

〔一个西施〕诗话总龟卷一讽谕门：“卢任门族甲于天下，举进士，三十尚未第，为一绝云：‘惆怅兴亡系绮罗，世人犹自选青娥。越王解破夫差国，一个西施已是多。’”





浪淘沙

赋虞美人草





不肯过江东，玉帐匆匆。只今草木忆英雄。唱着虞兮当日曲，便舞春风。　儿女此情同，往事朦胧。湘娥竹上泪痕浓。舜盖重瞳堪痛恨，羽又重瞳。





【校】


〔只今〕四卷本乙集及全芳备祖作“至今”。

〔舜盖〕全芳备祖作“舜目”。





【笺注】


〔虞美人草〕梦溪笔谈 乐律篇：“高邮桑景舒性知音，旧传有虞美人草，闻人作虞美人曲则枝叶皆动，他曲不然。景舒试之，诚如所传。详其曲声，皆吴音也。”

〔不肯句〕史记 项羽本纪：“于是项王乃欲东渡乌江。乌江亭长檥船待，谓项王曰：‘江东虽小，地方千里，众数十万人，亦足王也。愿大王急渡。今独臣有船，汉军至，无以渡。’项王笑曰：‘天之亡我，我何渡为！且籍与江东子弟八千人渡江而西，今无一人还，纵江东父老怜而王我，我何面目见之！纵彼不言，籍独不愧于心乎！’……乃自刎而死。”李清照 绝句：“生当作人杰，死亦为鬼雄。至今思项羽，不肯过江东。”

〔玉帐二句〕曾布妻魏氏 虞美人草行：“三军散尽旌旗倒，玉帐佳人坐中老。香魂夜逐剑光飞，青血化为原上草。”

〔虞兮〕见下首虞美人“拔山二句”注。

〔湘娥句〕见卷二蝶恋花（燕语莺啼人乍远阕）“湘泪”注。

〔舜盖二句〕史记 项羽本纪：“太史公曰：吾闻之周生曰：舜目盖重瞳子。又闻项羽亦重瞳子，羽岂其苗裔也，何兴之暴也。”





虞美人

赋虞美人草





当年得意如芳草，日日春风好。拔山力尽忽悲歌，饮罢虞兮从此奈君何。　人间不识精诚苦，贪看青青舞。蓦然敛袂却亭亭，怕是曲中犹带楚歌声。





【校】


〔敛袂〕全芳备祖后集十一引作“敛衽”。

〔亭亭〕全芳备祖作“无言”。





【笺注】


〔拔山二句〕史记 项羽本纪：“项王军壁垓下，兵少食尽，汉军及诸侯兵围之数重。夜闻汉军四面皆楚歌，项王大惊曰：‘汉皆已得楚乎，是何楚人之多也！’项王则夜起饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：‘力拔山兮气盖世，时不利兮骓不逝，骓不逝兮可奈何，虞兮虞兮奈若何！’歌数阕，美人和之，项王泣数行下。”





【编年】


庆元元、二年（一一九五、一一九六）。——上词六首，当作于庆元二年前。清平乐疑亦阿钱去后惜别之作，前一篇杏花天亦止酒期所作，今姑一并汇录于此。





临江仙

和叶仲洽赋羊桃





忆醉三山芳树下，几曾风韵忘怀。黄金颜色五花开。味如卢橘熟，贵似荔枝来。　闻道商山余四老，橘中自酿秋醅。试呼名品细推排。重重香肺腑，偏圣贤杯。





【校】


〔肺腑〕四卷本丁集作“腑脏”。





【笺注】


〔叶仲洽〕名籍事历均未详。陈克斋集有“和叶仲洽喜雨”诗，与此词语意相参详，知其亦为信州人。

〔羊桃〕范成大 桂海虞衡志志果门：“五梭子，形甚诡异，瓣五出，如田家碌碡状。味酸，永嚼微甜。闽中谓之羊桃。”游宦纪闻：“闽中嘉果，荔枝、龙眼、橄榄之外，又有……菩提果、羊桃，皆他处所无。”竹窗杂录：“三山羊桃，七八月熟，味酸而有韵。”

〔荔枝来〕新唐书 杨贵妃传：“妃嗜荔支，必欲生致之，乃致骑传送，走数千里，味未变已至京师。”杜牧 过华清宫绝句：“一骑红尘妃子笑，无人知是荔支来。”

〔闻道二句〕牛僧孺 玄怪录卷三巴邛人：“有巴邛人，不知姓名，家有橘园，因霜后诸橘尽收，余有两大橘，如三斗盎。巴人异之，即令攀橘下。轻重亦如常橘，剖开，每橘有二老叟，须眉皤然，肌体红润，皆相对象戏。……有一叟曰：‘……橘中之乐，不减商山，但不得深根固蒂，为愚人摘下耳。……’”

〔推排〕考较、评定之意。

〔圣贤杯〕魏志 徐邈传：“时科禁酒，而邈私饮至于沉醉，校事赵达问以曹事，邈曰：‘中圣人。’达白之太祖，太祖甚怒。度辽将军鲜于辅进曰：‘平日醉客谓酒清者为圣人，浊者为贤人。邈性修慎，偶醉言耳。’竟坐得免。……车驾幸许昌，问邈曰：‘颇复中圣人不？’邈曰：‘不能自惩，时复中之。然宿瘤以丑见传，而臣以醉见识。’帝大笑。”





又





冷雁寒云渠有恨，春风自满余怀。更教无日不花开。未须愁菊尽，相次有梅来。　多病近来浑止酒，小槽空压新醅。青山却自要安排。不须连日醉，且进两三杯。





【笺注】


〔更教句〕西清诗话：“欧公守滁阳，筑醒心、醉翁两亭于琅琊幽谷，且命幕客谢某者杂植花卉其间。谢以状问名品，公即书纸尾云：‘浅深红白宜相间，先后仍须次第栽。我欲四时携酒去，莫教一日不花开。’其清放如此。”

〔多病句〕黄庭坚 王立之以小诗 送并蒂 牡丹戏答二绝：“多病废诗仍止酒，春阴醉起薄罗寒。”

〔小槽句〕罗隐 江南行：“夜槽压酒银船满。”李贺 将进酒诗：“小槽酒滴真珠红。”





【编年】


庆元元、二年内。——上同韵临江仙二首，均止酒期内之作。





鹧鸪天

寄叶仲洽





是处移花是处开，古今兴废几池台。背人翠羽偷鱼去，抱蕊黄须趁蝶来。　掀老瓮，拨新醅，客来且尽两三杯。日高盘馔供何晚？市远鱼鲑买未回。





【笺注】


〔是处句〕白居易 移牡丹栽诗：“红芳堪惜还堪恨，百处移将百处开。”“是处”为到处或处处之意。

〔背人句〕白居易 题王家庄临水柳亭诗：“翠羽偷鱼入，红腰学舞回。”

〔黄须〕谓黄蜂。

〔掀老瓮二句〕白居易 醉吟先生传：“吟罢自哂，揭瓮拨醅，又饮数杯，兀然而醉。”

〔日高二句〕杜甫 客至诗：“盘飧市远无兼味，樽酒家贫只旧醅。”





水调歌头

席上为叶仲洽赋





高马勿捶面，千里事难量。长鱼变化云雨，无使寸鳞伤。一壑一丘吾事，一斗一石皆醉，风月几千场。须作猬毛磔，笔作剑锋长。 我怜君，痴绝似，顾长康。纶巾羽扇颠倒，又似竹林狂。解道澄江如练，准备停云堂上，千首买秋光。怨调为谁赋，一斛贮槟榔。





【校】


〔澄江〕广信书院本作“长江”，兹从四卷本丁集。





【笺注】


〔高马四句〕杜甫 三韵三篇，其一云：“高马勿捶面，长鱼无损鳞。辱马马毛焦，困鱼鱼有神。君看磊落士，不肯易其身。”

〔一壑句〕陈与义 山中诗：“风流丘壑真吾事。”余见本卷兰陵王（一丘壑阕）“一丘一壑”注。

〔一斗一石〕见本卷水龙吟（昔时曾有佳人阕）“淳于髠语”注。

〔须作句〕晋书 桓温传：“温豪爽有风概，姿貌甚伟。刘惔尝称之曰：‘温眼如紫石棱，须作猬毛磔，孙仲谋、晋宣王之流亚也。’”

〔痴绝二句〕见卷二水调歌头（万事到白发阕）“此语二句”注。

〔竹林狂〕世说新语 任诞篇：“陈留 阮籍、谯国 嵇康、河内 山涛，三人年皆相比，康年少亚之。预此契者：沛国 刘伶，陈留 阮咸，河内 向秀，琅邪 王戎。七人常集于竹林之下，肆意酣畅，故世谓竹林七贤。”

〔解道句〕谢朓 晚登三山还望京邑诗：“余霞散成绮，澄江净如练。”李白 金陵城西楼月下吟：“解道澄江净如练，令人长忆谢玄晖。”

〔一斛句〕南史 刘穆之传：“穆之少时家贫，诞节嗜酒食，不修拘检。好往妻兄家乞食，多见辱，不以为耻。其妻江嗣女，甚明识，每禁不令往。江氏后有庆会，属令勿来，穆之犹往。食毕，求槟榔，江氏兄弟戏之曰：‘槟榔消食，君乃常饥，何忽须此？’妻复截发市肴馔为其兄弟以饷穆之，自此不对穆之梳沐。及穆之为丹阳尹，将召妻兄弟，妻泣而稽颡以致谢，穆之曰：‘本不匿怨，无所致忧。’及至，醉，穆之乃令厨人以金柈贮槟榔一斛以进之。”





【编年】


庆元元、二年内。——上词二首均与叶仲洽相唱和，因附编于此。





鹧鸪天

登一丘一壑偶成





莫春光花下游，便须准备落花愁。百年雨打风吹却，万事三平二满休。　将扰扰，付悠悠。此生于世百无忧。新愁次第相抛舍，要伴春归天尽头。





【笺注】


〔三平二满〕颍川语小卷下：“俗言三平二满，盖三遇平、二遇满，皆平稳得过之日。”黄庭坚 四休居士诗序：“太医孙昉号四休居士，山谷问其说，四休笑曰：‘粗羹淡饭饱即休；补破遮寒暖即休；三平二满过即休；不贪不妒老即休。’山谷曰：‘此安乐法也。’”





【编年】


庆元二年春（一一九六）。——上词疑亦作于瓢泉居第初成之时。据词语，当作于春季。





添字浣溪沙

答傅岩叟酬春之约





艳杏妖桃两行排，莫携歌舞去相催。次第未堪供醉眼，去年栽。 春意才从梅里过，人情都向柳边来。咫尺东家还又有，海棠开。





【校】


〔调〕四卷本丙集作“浣溪沙”。

〔题〕四卷本作“偶作”。





【笺注】


〔傅岩叟〕陈克斋文集 傅讲书生祠记：“铅山 傅岩叟，幼亲师学，肄儒业，壮而欲行爱人利物之志。命与时违，抑而弗信。……时稼轩 辛公有时望，欲讽庙堂奏官之，岩叟以非其志，辞，辛不能夺，议遂寝。……岩叟虽无轩冕之荣，开径延宾，竹深荷净，暇日胜时，饮酒赋诗，自适其适，不知有王公之贵。……岩叟名为栋，尝为鄂州州学讲书。”

〔艳杏妖桃〕柳永 剔银灯词：“艳杏夭桃，垂杨芳草，各斗雨膏烟腻。”





又

用前韵谢岩叟瑞香之惠





句里明珠字字排，多情应也被春催。怪得名花知泪送，雨中栽。　赤脚未安芳斛稳，蛾眉早把橘枝来。报道锦熏笼底下，麝脐开。





【笺注】


〔怪得〕惊喜之意。

〔赤脚〕谓婢。韩愈 寄卢仝诗：“一奴长须不裹头，一婢赤脚老无齿。”

〔锦熏笼〕天禄识余：“瑞香一名锦熏笼，一名锦被堆。”咸淳临安志卷五十八物产门：“今马塍瑞香种最多，大者名锦熏笼。”

〔麝脐〕花小名：“瑞香一名麝囊。”





【编年】


庆元二年（一一九六）。——上同韵添字浣溪沙二首，据前阕语意，当是铅山居第营建初成时作。其时或与傅岩叟初相识也。





归朝欢

灵山 齐庵 菖蒲港，皆长松茂林。独野樱花一株，山上盛开，照映可爱；不数日，风雨摧败殆尽。意有感，因效介庵体为赋，且以“菖蒲绿”名之。丙辰岁三月三日也





山下千林花太俗，山上一枝看不足。春风正在此花边，菖蒲自蘸清溪绿。与花同草木，问谁风雨飘零速。莫悲歌，夜深岩下，惊动白云宿。　病怯残年频自卜，老爱遗篇难细读。苦无妙手画於菟，人间雕刻真成鹄。梦中人似玉，觉来更忆腰如束。许多愁，问君有酒，何不日丝竹？





【校】


〔题〕四卷本丙集无“灵山”二字，“野樱花”作“野梅花”。

〔莫悲歌〕四卷本作“莫怨歌”。

〔遗篇〕四卷本作“遗编”。





【笺注】


〔灵山〕广信府志：“灵山在府城西北七十里上饶县境内，信之镇山也。高千有余丈，绵亘百余里。”

〔齐庵〕据后“灵山 齐庵赋”之沁园春词“吾庐”句，知齐庵乃稼轩于灵山所造居室，而偃湖与菖蒲港亦必在灵山之下。

〔介庵〕赵彦端号介庵，见卷一水调歌头（千里渥洼种阕）笺注。

〔菖蒲句〕赵彦端 看花回词：“看波面垂杨蘸绿。”

〔夜深二句〕变用陶渊明 拟古诗“白云宿檐端”句之意。

〔遗篇〕谓赵彦端之介庵集。赵氏卒于淳熙二年，至丙辰岁已二十一年矣。

〔苦无二句〕左传 宣四年：“楚人谓乳，谷；谓虎，於菟。”马援 诫兄子书：“效伯高不得，犹为谨敕之士，所谓刻鹄不成尚类鹜者也。效季良不得，陷为天下轻薄子，所谓画虎不成反类狗者也。”此承上“老爱遗篇”句而言，自谓效介庵不得也。

〔人似玉〕赵彦端 虞美人 刘帅生日：“起舞人如玉。”

〔腰如束〕宋玉 登徒子好色赋：“腰如束素。”温庭筠 苏小小歌：“天宫女儿腰如束。”赵彦端 秦楼月咏睡香：“酒愁花暗，沈腰如束。……一春幽梦，与君相续。”

〔问君二句〕此用谢安与王羲之“中年伤于哀乐”，“正赖丝竹陶写”语意。见卷一水调歌头（折尽武昌柳阕）“离别句”注。





【编年】


庆元二年（一一九六）。





沁园春

灵山 齐庵赋。时筑偃湖未成





叠嶂西驰，万马回旋，众山欲东。正惊湍直下，跳珠倒溅；小桥横截，缺月初弓。老合投闲；天教多事，检校长身十万松。吾庐小，在龙蛇影外，风雨声中。　争先见面重重。看爽气朝来三数峰。似谢家子弟，衣冠磊落；相如庭户，车骑雍容。我觉其间，雄深雅健，如对文章太史公。新堤路，问偃湖何日，烟水蒙蒙？





【笺注】


〔叠嶂三句〕苏轼 游径山诗：“众峰来自天目山，势若骏马奔平川。中途勒破千里足，金鞭玉镫相回旋。”

〔检校〕巡视。

〔龙蛇、风雨〕皆承上句松言。苏轼 戏作种松诗：“我昔少年日，种松满东冈。……不见十余年，想作龙蛇长。”白居易 草堂记亦有“夹涧有古松，如龙蛇走”句。诗话总龟后集卷二十八载宋人咏松诗句：“影摇千尺龙蛇动，声撼半天风雨寒。”

〔看爽气句〕世说新语 简傲篇：“王子猷作桓车骑参军，桓谓王曰：‘卿在府久，比当相料理。’初不答，直高视，以手版拄颊云：‘西山朝来，致有爽气。’”

〔谢家子弟〕晋书 谢玄传：“安尝戒约子侄，因曰：‘子弟亦何豫人事，而正欲使其佳？’诸人莫有言者，玄答曰：‘譬如芝兰玉树，欲使其生于庭阶耳。’”

〔相如二句〕史记 司马相如列传：“相如之临邛，从车骑雍容闲雅甚都。”

〔雄深二句〕新唐书 柳宗元传：“宗元少时嗜进，谓功业可就，既坐废，遂不振。然其才实高，名盖一时。韩愈评其文曰：‘雄深雅健，似司马子长，崔、蔡不足多也。’”按：司马迁字子长，所作史记自称太史公书。





又

弄溪赋





有酒忘杯，有笔忘诗，弄溪奈何。看纵横斗转，龙蛇起陆；崩腾决去，雪练倾河。袅袅东风，悠悠倒影，摇动云山水又波。还知否：欠菖蒲攒港，绿竹缘坡。　长松谁剪嵯峨？笑野老来耘山上禾。算只因鱼鸟，天然自乐；非关风月，闲处偏多。芳草春深，佳人日暮，濯发沧浪独浩歌。徘徊久，问“人间谁似，老子婆娑？”





【校】


〔倒影〕四卷本乙集作“倒景”。





【笺注】


〔弄溪〕未详。

〔龙蛇起陆〕阴符经：“天发杀机，移星易宿。地发杀机，龙蛇起陆。”此处只作现成语言使用，与“地发杀机”全无关涉。

〔绿竹句〕汉 黄香 责髯奴辞有“离离若缘坡之竹”句。

〔芳草句〕盖用楚辞 招隐士“春草生兮萋萋”而隐其上句“王孙游兮不归”。

〔佳人句〕见本卷兰陵王（丘壑阕）“怅日暮二句”注。

〔濯发句〕见卷二六幺令（倒冠一笑阕）“手把二句”注。

〔问人间二句〕宋玉 神女赋：“又婆娑乎人间。”晋书 陶侃传：“疾笃，将归长沙……将出府门，顾谓愆期曰：‘老子婆娑，正坐诸君辈。’”





南歌子

新开池，戏作





散发披襟处，浮瓜沉李杯。涓涓流水细侵阶。凿个池儿唤个月儿来。　画栋频摇动，红蕖尽倒开。斗匀红粉照香腮。有个人人把做镜儿猜。





【校】


〔红蕖〕四卷本丙集作“红葵”。





【笺注】


〔散发句〕世说新语 德行篇注引王隐晋书：“魏末，阮籍嗜酒荒放，露头散发，裸袒箕踞。”又文学篇：“王逸少作会稽，初至，支道林在焉。……因论庄子 逍遥游，支作数千言，才藻新奇，花烂映发，王遂披襟解带，留连不能已。”柳永 过涧歇近词：“水边石上，幸有散发披襟处。”

〔浮瓜沉李〕曹丕 与朝歌令吴质书：“每念昔日南皮之游，诚不可忘：……浮甘瓜于清泉，沉朱李于寒水，白日既匿，继以朗月，同乘并载，以游后园。”

〔人人〕对所指之昵称，亦犹“彼美”之意。





【编年】


上三词作年莫考。稼轩筑偃湖与新开池当均为自闽中初归时事，因汇附于灵山齐庵所作之归朝欢后。





添字浣溪沙





日日闲看燕子飞，旧巢新垒画帘低。玉历今朝推戊己，住衔泥。 先自春光留不住，那堪更着子规啼？一阵晚香吹不断，落花溪。





【校】


〔住衔〕王诏校刊本、六十家词本及四印斋本作“却衔”。





【笺注】


〔玉历二句〕续博物志卷六：“燕衔泥避戊己日，则巢固而不倾。”埤雅：“戊、己，其日皆土，故燕之往来避社，而嗛土避戊己日。”





又

与客赏山茶，一朵忽堕地，戏作





酒面低迷翠被重，黄昏院落月朦胧。堕髻啼妆孙寿醉，泥秦宫。 试问花留春几日，略无人管雨和风。瞥向绿珠楼下见，坠残红。





【校】


〔调〕四卷本丙集误作“浣溪沙”。





【笺注】


〔酒面句〕酒面指酒后颜红，喻茶花。低迷即模糊。

〔堕髻二句〕后汉书 梁冀传：“封冀妻孙寿为襄城 君。……寿色美而善为妖态，作愁眉啼妆、堕马髻、折腰步、龋齿笑，以为媚惑。冀亦改易舆服之制。……冀爱监奴秦宫，官至太仓令，得出入寿所。寿见宫辄屏御者，托以言事，因与私焉。”

〔绿珠〕晋书 石崇传：“崇有妓曰绿珠，美而艳，善吹笛。孙秀使人求之……崇勃然曰：‘绿珠吾所爱，不可得也。’……秀怒……矫诏收崇。……崇正宴于楼上，介士到门，崇谓绿珠曰：‘我今为尔得罪。’绿珠泣曰：‘当效死于官前。’因自投于楼下而死。”





【编年】


据广信本次第，上添字浣溪沙二首应作于移居瓢泉之前，因亦附录于此。





贺新郎

和徐斯远下第谢诸公载酒相访韵





逸气轩眉宇。似王良轻车熟路，骅骝欲舞。我觉君非池中物，咫尺蛟龙云雨。时与命犹须天付。兰佩芳菲无人问，叹灵均欲向重华诉。空壹郁，共谁语？　儿曹不料扬雄赋。怪当年甘泉误说，青葱玉树。风引船回沧溟阔，目断三山伊阻。但笑指吾庐何许。门外苍官千百辈，尽堂堂八尺须髯古。谁载酒，带湖去？





【校】


〔题〕广信书院本无“相访”二字，兹从四卷本丁集。

〔天付〕广信书院本作“天赋”，兹从四卷本。

〔千百〕广信书院本作“三百”，兹从四卷本。





【笺注】


〔徐斯远〕方回 瀛奎律髓：“樟丘 徐文卿字斯远，玉山人。嘉定四年进士。”叶水心文集卷十二徐斯远文集序：“斯远有物外不移之好，负山林沉痼之疾，而师友问学，小心抑畏，异方名闻之士，未尝不遐叹长想，千里而同席也。……斯远与赵昌父、韩仲止扶植遗绪，固穷一节，难合而易忤，视荣利如土梗，以文达志，为后生法。凡此皆强于善者之所宜知也。”

〔王良〕淮南子 览冥训：“昔者王良、造父之御也，上车摄辔，马为整齐而敛谐，投足调均，劳逸若一心怡气和，体便轻毕，安劳乐进，驰骛若灭。”高诱注：“王良，晋大夫邮无恤 子良也。所谓御良也。一名孙无政，为赵简子御。”韩愈 送石处士序：“先生居嵩 邙 瀍 谷之间……与之语道理，辨古今事当否，论人高下，事后当成败，若河决下流而东注，若驷马驾轻车、就熟路，而王良 造父为之先后也。”

〔骅骝〕良马名，为周穆王八骏之一。

〔我觉二句〕吴志 周瑜传：“刘备以枭雄之姿，而有关羽、张飞熊虎之将，必非久屈为人用者，恐蛟龙得云雨，终非池中物也。”

〔时与命句〕苏轼 与毛令方尉游西菩寺诗：“人生此乐须天付，莫遣儿郎取次知。”

〔兰佩二句〕离骚：“名余曰正则兮，字余曰灵均。……扈江离与辟芷兮，纫秋兰以为佩。……佩缤纷其繁饰兮，芳菲菲其弥章。……众不可户说兮，孰云察余之中情？……济沅 湘以南征兮，就重华而陈词。”

〔儿曹三句〕扬雄 甘泉赋：“翠玉树之青葱兮，璧马犀之璘。”左思 三都赋序：“然相如赋上林而引卢橘夏熟，扬雄赋甘泉而陈玉树青葱，假称珍怪，以为润色，考之果木则生非其壤，校之神物则出非其所。于辞则易为藻饰，于义则虚而无征。”杜甫 奉赠韦左丞诗：“赋料扬雄敌，诗看子建亲。”又进雕赋表：“臣之述作，虽不足以鼓吹六经，先鸣诸子，至于沉郁顿挫，随时敏捷，而扬雄 枚皋之流，庶可跂及也。”

〔风引二句〕史记 封禅书：“自威、宣、燕昭使人入海求蓬莱、方丈、瀛洲，此三神山者，其传在勃海中，去人不远。患且至，则船风引而去。盖尝有至者，诸仙人及不死之药皆在焉。其物禽兽尽白而黄金银为宫阙，未至，望之如云，及到，三神山反居水下，临之，风辄引去，终莫能至云。”

〔苍官、须髯古〕指松桧。樊宗师 绛守居园池记：“苍官青士，权列与槐朋友。”王安石 红梨诗：“岁晚苍官才自保，日高青女尚横陈。”苏轼 游蒋山诗：“夹路苍髯古，迎人翠麓偏。”三月三日开园诗：“郁郁苍髯真道友，丝丝红萼是乡人。”自注：“苍髯，松也；红萼，海棠。”





【附录】


黄机和徐斯远韵（见竹斋诗余）

乳燕飞 次徐斯远韵寄稼轩

兴泼元同宇。唤君来浮君大白，为君起舞。满斑斑功名洒泪，百岁风吹急雨。愁与恨凭谁分付？醉里狂歌空漫触，且休歌只倩琵琶诉。人不语，弦自语。 诗成更将君自赋。渺楼头烟迷碧草，云连方树。草树那能知人意，怅望关河梦阻。有心事笺天天许。绣帽轻裘真男子，政何须纸上分今古。未办得，赋归去。





【编年】


庆元二年。——刘宰 漫塘文集 送洪季扬（扬祖）教授横川序云：“绍熙庚戌余与严陵 洪叔谊兄弟同登进士第，庆元乙卯又与叔谊同校文上饶。”其回艾节干庆长启又云：“徐斯远尚友好学，安贫守道，不愧古人。顷岁校文上饶，惟以亲得此人为喜。”据此则徐斯远之初领乡荐盖在庆元元年，次年之礼部省试势须参与。此词疑即二年徐氏落第后相与酬答之作。庆元二年之后稼轩移居瓢泉新第，与词中“谁载酒带湖去”一语不相应矣。





浣溪沙

瓢泉偶作





新葺茆檐次第成，青山恰对小窗横。去年曾共燕经营。

病怯杯盘甘止酒，老依香火苦翻经。夜来依旧管弦声。





【校】


〔题〕四卷本丙集无。

〔病怯〕广信书院本作“病却”，兹从四卷本。





【笺注】


〔病怯句〕苏轼 次韵乐著作送酒诗：“少年多病怯杯觞。”陶潜有止酒诗。

〔老依香火〕秦观 绍圣元年将自青田以归因往山中修忏自书绝句于住僧寺壁诗：“因循移病依香火，写得弥陀七万言。”





【编年】


庆元二年（一一九六）。——再到期思卜筑，事在绍熙五年自闽归来之后，其起始修造当在庆元元年春季，诗集答赵昌甫问讯新居之作有“草堂经始上元初”句可证。此词既有“去年曾共燕经营”句，则必作于庆元二年。





水调歌头

将迁新居不成，有感，戏作。时以病止酒，且遣去歌者，末章及之





我亦卜居者，岁晚望三闾。昂昂千里，泛泛不作水中凫。好在书携一束，莫问家徒四壁，往日置锥无。借车载家具，家具少于车。 舞乌有，歌亡是，饮子虚。二三子者爱我，此外故人疏。幽事欲论谁共，白鹤飞来似可，忽去复何如？众鸟欣有托，吾亦爱吾庐。





【校】


〔题〕广信书院本无“有感”二字，兹从四卷本丙集。





【笺注】


〔我亦二句〕王逸 楚舌章句：“屈原与楚同姓，仕于怀王，为三闾大夫。”又：“卜居者屈原之所作也。卜己居世，何所宜行，故曰卜居也。”

〔昂昂二句〕楚辞 卜居：“宁昂昂若千里之驹乎？将泛泛若水中之凫，与波上下，偷以全吾躯乎？”

〔书携一束〕韩愈 示儿诗：“始我来京师，止携一束书。”

〔家徒四壁〕史记 司马相如传：“文君夜亡奔相如，相如乃与驰归，家居徒四壁立。”

〔往日句〕景德传灯录卷十一袁州仰山慧寂禅师：“师问香严：‘师弟近日见处如何？’严曰：‘某甲卒说不得。乃有偈曰：去年贫，未是贫；今年贫，始是贫。去年无卓锥之地，今年锥也无。’师曰：‘汝只得如来禅，未得祖师禅。’”

〔借车二句〕孟郊 迁居诗句。按：稼轩由带湖移居瓢泉，正在其旧居雪楼遭火灾之后，故兴“家徒四壁”及“家具少于车”之叹也。

〔舞乌有三句〕司马相如 子虚赋：“楚使子虚使于齐，王悉发车骑与使者出畋，畋罢，子虚过姹乌有先生，亡是公在焉。”

〔众鸟二句〕陶渊明 读山海经诗句。





【编年】


庆元二年（一一九六）夏。——稼轩于铅山县 期思渡所营新居，经始于绍熙五年，落成于庆元元年，就前后各词均可证明。据节次推考，其移居铅山当在庆元二年秋冬之际。此云“将迁新居不成”，又有“众鸟欣有托”等句，知其当作于二年夏也。





鹊桥仙

赠人





风流标格，惺松言语，真个十分奇绝。三分兰菊十分梅，斗合就一枝风月。　笙簧未语，星河易转，凉夜厌厌留客。只愁酒尽各西东，更把酒推辞一霎。





【校】


〔十分梅〕“十”疑当作“七”，盖承上文而误。本词唯见四卷本乙集，无可参校，姑仍之。





【笺注】


〔风流句〕苏轼 荷华媚词：“霞苞霓荷碧，天然地别是风流标格。”

〔惺松句〕周邦彦 江南好词：“浅淡梳妆疑是画，惺松言语胜闻歌，好处是情多。”参见卷一鹧鸪天（困不成眠奈愁何阕）“醒松”注。

〔斗合〕拼凑。

〔凉夜句〕诗 小雅 湛露：“厌厌夜饮，不醉无归。”





又

送粉卿行





轿儿排了，担儿装了，杜宇一声催起。从今一步一回头，怎睚得一千余里。　旧时行处，旧时歌处，空有燕泥香坠。莫嫌白发不思量，也须有思量去里。





【笺注】


〔粉卿〕当为稼轩女侍之名。

〔也须句〕“须”即“自”，“去”即“处”，“里”即“哩”。意即“也自有思量处哩”。





【编年】


上鹊桥仙二首，仅见四卷本乙集。后阕为送粉卿而作，词中有“旧时歌处”一句，疑粉卿即遣去之歌者。因附于水调歌头之后。





西江月





粉面都成醉梦，霜髯能几春秋。来时诵我伴牢愁，一见尊前似旧。　诗在阴 何侧畔，字居罗 赵前头。锦囊来往几时休？已遣蛾眉等候。





【笺注】


〔伴牢愁〕汉书 扬雄传：“又旁惜诵以下至怀沙为一卷，名曰畔牢愁。”注引李奇云：“畔，离也；牢，聊也。与君相离，愁而无聊也。”按：稼轩此句当即用扬雄事，误“畔”为“伴”，盖传钞传刻致然。

〔诗在句〕杜甫 解闷十二首：“陶冶性灵存底物，新诗改罢自长吟。熟知二谢将能事，颇学阴、何苦用心。”按：阴谓阴铿，何谓何逊。

〔字居句〕晋书 卫恒传：“恒作四体书势曰：罗叔景、赵元嗣者，与张伯英并时，见称于西州，故英自称上比崔、杜不足，下方罗、赵有余。”苏轼 次韵孙莘老见赠诗：“龚、黄侧畔难言政，罗、赵前头且眩书。”

〔锦囊〕见卷二江神子（梨花着雨晚来晴阕）“锦囊”注。





又

题阿卿影像





人道偏宜歌舞，天教只入丹青。喧天画鼓要他听，把着花枝不譍。 何处娇魂瘦影，向来软语柔情。有时醉里唤卿卿，却被傍人笑问。





【笺注】


〔阿卿〕当为侍者之名。

〔卿卿〕对阿卿之昵称。若非专称，不得有下句之“却被傍人笑问”也。





【编年】


上西江月二词，广信书院本未收。疑亦为侍者、歌者去后之作，因附次于此。





沁园春

将止酒，戒酒杯使勿近





杯汝来前，老子今朝，点检形骸。甚长年抱渴，咽如焦釜；于今喜睡，气似奔雷。汝说“刘伶，古今达者，醉后何妨死便埋”。浑如此，叹汝于知己，真少恩哉！　更凭歌舞为媒。算合作人间鸩毒猜。况怨无小大，生于所爱；物无美恶，过则为灾。与汝成言：“勿留亟退，吾力犹能肆汝杯。”杯再拜，道“麾之即去，招亦须来”。





【校】


〔题〕花庵词选无“使勿近”三字。

〔来前〕王诏校刊本及四印斋本、六十家词本作“前来”。

〔抱渴〕花庵词选作“抱病”。

〔喜睡〕广信书院本作“喜眩”，兹从四卷本丙集。六十家词本作“喜溢”。

〔汝说〕六十家词本作“漫说”。

〔如此〕广信书院本作“如许”，兹从四卷本及花庵词选。

〔人间〕四卷本及花庵词选作“平居”。

〔怨〕花庵词选作“愁”，六十家词本作“疾”。

〔小大〕四卷本作“大小”。

〔亦须〕四卷本作“则须”，花庵词选作“即须”，全句六十家词本作“有招须来”。





【笺注】


〔点检句〕庄子 德充符：“子与我游于形骸之内，而索我于形骸之外，不亦过乎？”韩愈 赠刘师服诗：“丈夫命存百无害，谁能点检形骸外。”

〔抱渴〕世说新语 任诞篇：“刘伶病酒，渴甚，从妇求酒。”

〔汝说三句〕世说新语 文学篇注引名士传：“（刘）伶字伯伦，沛郡人。肆意放荡，以宇宙为狭。常乘鹿车，携一壶酒，使人荷锸随之，云：‘死便掘地以埋。’土木形骸，遨游一世。”

〔浑如此〕“浑”作“竟”或“直”解。

〔真少恩哉〕韩愈 毛颖传：“秦真少恩哉！”

〔更凭二句〕离骚：“吾令鸩为媒兮，鸩告余以不好。”后汉书 霍谞传：“触冒死祸，以解细微，譬犹疗饥于附子，止渴于鸩毒。未入肠胃，已绝咽喉，岂可为哉。”

〔过则为灾〕左传 昭元年：“六气曰阴，阳、风、雨、晦、明也。分为四时，序为五节，过则为灾。”

〔成言〕左传 襄二十七年：“壬戌，楚公子黑肱先至，成言于晋。丁卯，宋向戌如陈，从子木成言于楚。”

〔吾力句〕论语 宪问：“公伯寮诉子路于季孙，子服景伯以告，曰：‘夫子固有惑志于公伯寮，吾力犹能肆诸市朝。’”

〔麾之二句〕汉书 汲黯传：“使黯任职居官，亡以瘉人；然至其辅少主，守城深坚，招之不来，麾之不去，虽自谓贲育弗能夺也。”





又

城中诸公载酒入山，余不得以止酒为解，遂破戒一醉，再用韵





杯汝知乎：酒泉罢侯，鸱夷乞骸。更高阳入谒，都称虀臼；杜康初筮，正得云雷。细数从前，不堪余恨，岁月都将曲糵埋。君诗好，似提壶却劝，沽酒何哉。　君言病岂无媒，似壁上雕弓蛇暗猜。记醉眠陶令，终全至乐；独醒屈子，未免沉灾。欲听公言，惭非勇者，司马家儿解覆杯。还堪笑，借今宵一醉，为故人来。用邴原事。





【校】


〔余恨〕四卷本丙集作“余恨”。

〔注〕结句下原注，四卷本无。





【笺注】


〔酒泉句〕汉书 地理志：“酒泉郡，武帝 太初元年开。”注云：“城下有金泉，味如酒。”杜甫 饮中八仙歌：“恨不移封向酒泉。”按：此处云云，盖反用杜诗之意，谓酒泉侯业已省罢，自身无移封酒泉之望，唯有止酒不饮耳。

〔鸱夷句〕扬雄 酒箴：“鸱夷滑稽，腹大如壶，尽日盛酒，人复借沽。常为国器，托于属车；出入两宫，经营公家。”汉书 公孙弘传：“愿归侯，乞骸骨，避贤者路。”

〔更高阳二句〕史记 郦生陆贾列传：“郦生 食其者，陈留 高阳人也。……沛公至高阳传舍……郦生踵军门上谒……使者出谢曰：‘沛公敬谢先生，方以天下为事，未暇见儒人也。’郦生瞋目按剑叱使者曰：‘走复入言沛公：吾高阳酒徒也，非儒人也。’”“齑臼”见卷二定风波（仄月高寒水石乡阕）“黄绢句”注。按：高阳寓酒徒，齑臼寓辞字。

〔杜康二句〕杜康，古代善酿酒者。易 屯卦：“云雷屯。”按：二句云云，意谓杜康筮仕而得不吉利之屯卦，亦即预示酒及造酒之人均将遭受拒绝也。

〔曲糵〕尚书说命下：“若作酒醴，尔惟曲糵。”

〔似提壶二句〕黄庭坚 演雅诗：“提壶犹能劝沽酒。”任渊注：“提壶，鸟名。梅圣俞 四禽言云：‘提壶芦，沽美酒，风为宾，树为友。山花撩乱目前开，劝尔今朝千万寿。’”

〔似壁上句〕见卷二水调歌头（寄我五云字阕）“雕弓二句”注。

〔记醉眠句〕见卷二丑奴儿（此生自断天休问阕）“君来二句”注。

〔独醒句〕见卷三临江仙（风雨催春寒食近阕）“今宵二句”注。

〔司马句〕世说新语 规箴篇注引邓粲 晋纪：“上（晋元帝 司马睿）身服俭约，以先时务。性素好酒，将渡江，王导深以谏，帝乃令左右进觞，饮而覆之，自是遂不复饮。克己复礼，官修其方，而中兴之业隆焉。”

〔用邴原事〕三国志注引邴原别传：“原旧能饮酒，后八九年间酒不向口。单步负笈，苦身持力。临别，师友以原不饮酒，会米肉送原，原曰：‘本能饮酒，以荒思废业，故断之耳。今当远别，因见贶饯，可一饮燕。’于是共坐饮酒，终日不醉。”





【编年】


庆元二年（一一九六）。——上同韵沁园春二首，均止酒之初所作。





丑奴儿





近来愁似天来大，谁解相怜？谁解相怜，又把愁来做个天。

都将今古无穷事，放在愁边。放在愁边，却自移家向酒泉。





【笺注】


〔却自句〕见前首沁园春“酒泉句”注。





添字浣溪沙

简傅岩叟





总把平生入醉乡，大都三万六千场。今古悠悠多少事，莫思量。　微有寒些春雨好，更无寻处野花香。年去年来还又笑：燕飞忙。





【校】


〔题〕四卷本丙集无。

〔寒些〕王诏校刊本及四印斋本俱作“些寒”。





【笺注】


〔三万六千场〕李白 襄阳歌：“百年三万六千日，一日须倾三百杯。”余见卷二鹊桥仙（豸冠风采阕）“三万六千场”注。





又

用前韵谢傅岩叟馈名花鲜蕈





杨柳温柔是故乡，纷纷蜂蝶去年场。大率一春风雨事，最难量。 满把携来红粉面，堆盘更觉紫芝香。幸自曲生闲去了，又教忙。才止酒。





【笺注】


〔纷纷蜂蝶〕王驾 春晴诗：“雨前初见花间蕊，雨后全无叶底花。蜂蝶纷纷过墙去，却疑春色在邻家。”

〔曲生〕见卷二菩萨蛮（人间岁月堂堂去阕）“曲生”注。





【编年】


庆元二年（一一九六）。——上丑奴儿及“简傅岩叟”之添字浣溪沙词中，一则谓“都将今古无穷事，放在愁边”，一则谓“今古悠悠多少事，莫思量”，用语近似，当作于同一时期内。而添字浣溪沙二首，用同韵，必作于同时。其后一首则又自注“才止酒”三字，故知其或作于立意戒酒之前，或作于方戒酒之日也。





临江仙

侍者阿钱将行，赋钱字以赠之





一自酒情诗兴懒，舞裙歌扇阑珊。好天良夜月团团。杜陵真好事，留得一钱看。　岁晚人欺程不识，怎教阿堵留连。杨花榆荚雪漫天。从今花影下，只看绿苔圆。





【笺注】


〔阿钱〕书史会要卷六：“田田，钱钱，辛弃疾二妾也。皆因其姓而名之。皆善笔札，常代弃疾答尺牍。”阿钱当即钱钱也。

〔一自二句〕白居易 咏怀诗：“白发满头归得也，诗情酒兴渐阑珊。”苏轼 答陈述古二首：“闻道使君归去后，舞衫歌扇总成尘。”

〔杜陵二句〕杜甫 空囊诗：“囊空恐羞涩，留得一钱看。”

〔岁晚句〕史记 魏其武安侯列传：“饮酒酣，武安起为寿，坐皆避席伏。已，魏其侯为寿，独故人避席耳，余半膝席，灌夫不悦。……行酒次至临汝侯，临汝侯方与程不识耳语，又不避席，夫无所发怒，乃骂临汝侯曰：‘生平毁程不识不值一钱，今日长者为寿，乃效女儿呫嗫耳语！’”

〔阿堵〕世说新语 规箴篇：“王夷甫雅尚玄远，常嫉其妇贪浊，口未尝言钱字。妇欲试之，令婢以钱绕床不得行，夷甫晨起，见钱阂行，呼婢曰：‘举却阿堵物。’”

〔杨花句〕韩愈 晚春诗：“杨花榆荚无才思，惟解漫天作雪飞。”榆荚亦称榆钱。又，汉有榆荚钱，见汉书 食货志。

〔绿苔〕古今注 草木篇：“空室无人行则生苔藓，或紫或青，名曰圆藓，又曰绿藓，亦曰绿钱。”





又

诸葛元亮席上见和，再用韵





夜语南堂新瓦响，三更急雨珊珊。交情莫作碎沙团。死生贫富际，试向此中看。　记取他年耆旧传，与君名字牵连。清风一枕晚凉天。觉来还自笑，此梦倩谁圆？





【校】


〔题〕四卷本丁集无“诸葛”二字。

〔碎沙〕四卷本作“细沙”。





【笺注】


〔诸葛元亮〕未详。

〔夜语二句〕苏轼 南堂诗：“他时夜雨困移床，坐厌愁声点客肠。一听南堂新瓦响，似闻东坞小荷香。”

〔交情三句〕汉书 郑当时传：“下邽 翟公为廷尉，宾客亦填门，及废，门外可设爵罗。后复为廷尉，客欲往，翟公大署其门曰：‘一死一生，乃知交情。一贫一富，乃知交态。一贵一贱，交情乃见。’”苏轼 再答乔太博段屯田诗：“亲友如抟沙，放手还复散。”

〔耆旧传〕晋 习凿齿撰襄阳耆旧记，亦名襄阳耆旧传。诸葛亮少时家于襄阳之邓县，在襄阳城西二十里。耆旧传中记诸葛亮生平事迹。稼轩此句语意，盖谓诸葛元亮事迹亦将继孔明之后而见载于史传中也。

〔此梦句〕“圆（或作原）梦”，谓占梦以决吉凶。





又

再用圆字韵





窄样金杯教换了，房栊试听珊珊。莫教秋扇雪团团。古今悲笑事，长付后人看。　记取桔槔春雨后，短畦菊艾相连。拙于人处巧于天。君看流地水，难得正方圆。





【校】


〔流地水〕王诏校刊本及四印斋本作“流水地”。四卷本无此首。





【笺注】


〔窄样二句〕白居易 新栽竹诗：“碧笼烟羃羃，珠洒雨珊珊。”词语云云，谓已改变旧来之把杯生涯，新来只坐小窗间听雨声矣。

〔莫教句〕见卷二朝中措（年年团扇怨秋风阕）“年年句”注。

〔君看二句〕世说新语 文学篇：“殷中军问：‘自然无心于禀受，何以正善人少，恶人多？’诸人莫有言者。刘尹答曰：‘譬如写水著地，正自纵横流漫，略无正方圆者。’一时绝叹，以为名通。”





【编年】


庆元二年（一一九六）。——上临江仙三首，据第一首及第三首起语，知作于止酒期内。止酒始于庆元二年，但二年春“瓢泉偶作”之浣溪沙，犹有“夜来依旧管弦声”句，则遣去阿钱事当在稍后。三首用同韵，其作成之先后必不甚相远也。





又





手捻黄花无意绪，等闲行尽回廊。卷帘芳桂散余香。枯荷难睡鸭，疏雨暗添塘。　忆得旧时携手处，如今水远山长。罗巾浥泪别残妆。旧欢新梦里，闲处却思量。





【校】


〔添塘〕广信书院本作“池塘”，兹从王诏校刊本及四印斋本。





【编年】


上临江仙一首，据下片“旧欢新梦”句，疑亦思所遣侍者之词，因附于用圆字韵三词之后。





鹧鸪天





一夜清霜变鬓丝，怕愁刚把酒禁持。玉人今夜相思不？想见频将翠枕移。　真个恨，未多时。也应香雪减些儿。菱花照面须频记：曾道偏宜浅画眉。





【笺注】


〔一夜句〕秦观 春日诗：“一夕轻雷落万丝。”

〔也应句〕苏轼 三部乐词：“问为谁减动，一分香雪？”

〔浅画眉〕见卷一鹧鸪天（樽俎风流有几人阕）“淡画句”注。





谒金门





归去未，风雨送春行李。一枕离愁头彻尾，如何消遣是！

遥想归舟天际，绿鬓珑璁慵理。好梦未成莺唤起，粉香犹有。





【笺注】


〔遥想句〕谢朓 之宣城出新林浦向板桥诗：“天际识归舟，云中辨江树。”





【编年】


庆元二年（一一九六）。——据上二词语意，知均作于遣去阿钱之后，而鹧鸪天有“怕愁刚把酒禁持”句，又知为止酒期内之作。因附次于此。





玉楼春

客有游山者，忘携具，而以词来索酒，用韵以答。余时以病不往





山行日日妨风雨，风雨晴时君不去。墙头尘满短辕车，门外人行芳草路。　城南东野应联句，好记琅玕题字处。也应竹里着行厨，已向瓮间防吏部。





【校】


〔题〕“余时以病不往”四卷本乙集作“时余有事不往”。

〔瓮间〕王诏校刊本、四印斋本作“瓮边”，四卷本作“瓮头”。





【笺注】


〔城南二句〕韩愈 孟郊有城南联句。又，韩愈 游城南赠张十八助教：“喜君眸子重清朗，携手城南历旧游。忽见孟生题竹处，相看泪落不能收。”

〔也应句〕杜甫 严公仲夏枉驾草堂兼携酒馔诗：“竹里行厨洗玉盘，花边立马簇金鞍。”

〔已向句〕世说新语 任诞篇注引晋中兴书：“毕卓字茂世……太兴末为吏部郎，尝饮酒废职。比舍郎酿酒熟，卓因醉，夜至其瓮间取饮之，主者谓是盗，执而缚之。知为吏部也，释之，卓遂引主人燕瓮侧，取醉而去。”苏轼 成伯家宴造坐无由戏作小诗：“隔篱不唤邻翁饮，抱瓮须防吏部来。”





又

再和





人间反覆成云雨，凫雁江湖来又去。十千一斗饮中仙，一百八盘天上路。　旧时“枫落吴江”句，今日锦囊无着处。看封关外水云侯，剩按山中诗酒部。





【校】


〔枫落〕四卷本乙集作“枫叶”。





【笺注】


〔反覆成云雨〕杜甫 贫交行：“翻手作云覆手雨，纷纷轻薄何须数。”

〔十千一斗〕白居易 自劝诗：“十千一斗犹赊饮，何况官供不著钱。”

〔一百句〕黄庭坚 次韵楙宗送别诗：“一百八盘天上路，去年明日送流人。”

〔枫落吴江〕新唐书 崔信明传：“崔信明，青州 益都人。……蹇亢以门望自负，尝矜其文，谓过李百药，议者不许。扬州录事参军郑世翼者，亦骜倨，数佻轻忤物，遇信明江中，谓曰：‘闻公有“枫落吴江冷”，愿见其余。’信明欣然多出众篇，世翼览未终，曰：‘所见不逮所闻。’投诸水，引舟去。”

〔锦囊〕见卷二江神子（梨花着雨晚来晴）“锦囊”注。

〔关外水云侯〕曹魏置关外侯，位次关内侯及关中侯，不食租，为虚封爵。此言爵位为虚封，所管领者为水与云，实即放浪江湖之意。

〔剩按句〕“剩”作“多”解。宋代各路使臣按视所属州邑，称曰按部。





【编年】


上玉楼春词二首用同韵，皆见四卷本乙集，亦因病止酒时所作，故附于此。





又

戏赋云山





何人半夜推山去？四面浮云猜是汝。常时相对两三峰，走遍溪头无觅处。　西风瞥起云横度，忽见东南天一柱。老僧拍手笑相夸，且喜青山依旧住。





【笺注】


〔何人句〕庄子 大宗师：“夫藏舟于壑，藏山于泽，谓之固矣，然而夜半有力者负之而走，昧者不知也。”黄庭坚 次韵东破壶中九华诗：“有人夜半持山去，顿觉浮岚暖翠空。”

〔天一柱〕疑指铅山县南旌孝乡之天柱峰。





又

用韵答傅岩叟、叶仲洽、赵国兴





青山不解乘云去，怕有愚公惊着汝。人间踏地出租钱，借使移将无着处。　三星昨夜光移度，妙语来题桥上柱。黄花不插满头归，定倩白云遮且住。





【校】


〔题〕四卷本丁集作“用韵答仲洽、国兴、岩叟”。

〔不解〕四卷本作“不会”。





【笺注】


〔赵国兴〕本卷南乡子词题云“送赵国宜赴高安户曹，赵乃茂嘉郎中之子”，赵国兴亦当是赵晋臣、茂嘉诸人子侄，事历未详。克斋集多与国兴唱和之作，其中用赵国兴梅韵自赋诗云：“西郊有客枕溪居，特为孤芳小结庐。……伊方傲笑百花上，我亦翛然三径余。”

〔愚公〕列子 汤问篇：“太行、王屋二山，方七百里，高万仞，本在冀州之南，河阳之北。北山愚公者，年且九十，面山而居，惩出入之迂也，聚室而谋曰：‘吾与汝毕力平险，指通豫南，达于汉阴，可乎？’杂然相许。遂率子孙叩石垦壤。……河曲智叟笑而止之……愚公长息曰：‘……虽我之死，有子存焉；子又生孙，孙又生子，子子孙孙，无穷匮也；而山不加增，何苦而不平。’操蛇之神闻之，惧其不已也，告之于帝，帝感其诚，命夸娥氏二子负二山，一厝朔东，一厝雍南。自此，冀之南、汉之阴无陇断焉。”

〔人间句〕新唐书 食货志：“武宗即位，盐铁转运使崔珙又增江淮茶税。是时茶商所过州县有重税，或掠夺舟车，露积雨中，诸道置邸以抽税，谓之塌地钱。故私贩益起。”苏轼 鱼蛮子诗：“人间行路难，蹋地出赋租。”

〔三星句〕诗 唐风 绸缪：“三星在户。”按：此处指题中三客言。

〔妙语句〕太平御览卷七三引华阳国志：“升仙桥在成都县北十里。司马相如题桥柱曰：‘不乘驷马高车，不过此桥。’”（按：今传本华阳国志卷三亦载此事，但均作题城门，不作桥柱，故不取。）

〔黄花句〕杜牧 九日齐山登高诗：“人世难逢开口笑，菊花须插满头归。”





又





无心云自来还去，元共青山相尔汝。霎时迎雨障崔嵬，雨过却寻归路处。　侵天翠竹何曾度，遥见屹然星砥柱。今朝不管乱云深，来伴仙翁山下住。





【笺注】


〔无心句〕王安石 即事二首之二：“云从无心来，还向无心去。无心无处寻，莫觅无心处。”

〔尔汝〕杜甫 醉时歌：“忘形到尔汝，痛饮真吾师。”韩愈 听颍师弹琴诗：“昵昵儿女语，恩怨相尔汝。”





又





瘦筇倦作登高去，却怕黄花相尔汝。岭头拭目望龙安，更在云烟遮断处。　思量落帽人风度，休说当年功纪柱。谢公直是爱东山，毕竟东山留不住。





【笺注】


〔龙安〕克斋集卷十七有公美约同游龙安寺僧留小饮归途一绝，诗云：“几年无便到招提，沙路徐行趁碧溪。花竹禅房成小款，笑谈不觉到斜西。”稼轩 临江仙词题亦有“仆留龙安萧寺”句，知龙安寺在铅山境内。

〔落帽人〕见卷一沁园春（伫立潇湘阕）“落帽山”注。

〔功纪柱〕后汉 马援征交趾，立铜柱二。水经注引林邑记：“建武十九年，马援树两铜柱于象林南界，与西屠国分汉之南疆也。”

〔谢公二句〕见卷一念奴娇（我来吊古阕）“却忆至棋局”注及卷三水调歌头（说与西湖客阕）“莫说句”注。





又





风前欲劝春光住，春在城南芳草路。未随流落水边花，且作飘零泥上絮。　镜中已觉星星误，人不负春春自负。梦回人远许多愁，只在梨花风雨处。





【笺注】


〔泥上絮〕朱弁 风月堂诗话：“参寥自杭谒坡于彭城，一日……坡遣官妓马盼盼就求诗，参寥援笔立成，有‘禅心已作沾泥絮，不逐春风上下狂’之句，坡喜曰：‘吾尝见柳絮落泥中，谓可以入诗，偶未收入，遂为此人所先。’”按：参寥子诗题为“子瞻席上令歌舞者求诗，戏以此赠”。“不逐”原诗作“肯逐”。

〔星星〕谓白发。左思 白发赋：“星星白发，生于鬓垂。”





又





三三两两谁家女，听取鸣禽枝上语。提壶沽酒已多时，婆饼焦时须早去。　醉中忘却来时路，借问行人家住处。只寻古庙那边行，更过溪南乌桕树。





【校】


〔女〕广信书院本作“妇”，兹从四卷本丙集。





【笺注】


〔三三两两〕柳永 夜半乐词：“岸边两两三三，浣溪游女。”

〔提壶沽酒〕见本卷沁园春（杯汝知乎阕）“提壶二句”注。

〔婆饼焦〕禽言也。梅尧臣 禽言诗：“婆饼焦，儿不食。尔父向何之？尔母山头化为石。”





【编年】


上玉楼春六首，广信书院本俱置于乙集二词之后，其中三词用同韵，今姑附于与傅岩叟、叶仲洽诸人唱和各词之后。





临江仙

昨日得家报，牡丹渐开，连日少雨多晴，常年未有。仆留龙安萧寺，诸君亦不果来，岂牡丹留不住为可恨耶？因取来韵，为牡丹下一转语





只恐牡丹留不住，与春约束分明：未开微雨半开晴。要花开定准，又更与花盟。　魏紫朝来将进酒，玉盘盂样先呈。鞓红似向舞腰横。风流人不见，锦绣夜间行。





【笺注】


〔魏紫〕牡丹之一种，亦称魏红。欧阳修 洛阳牡丹记：“魏家花香，千叶，肉红花，出魏相仁溥家。”又欧阳修 县舍不种花惟栽楠木冬青茶竹之类因戏书诗：“伊川洛浦寻芳遍，魏紫姚黄照眼明。”

〔玉盘盂〕苏轼 玉盘盂诗二首，有序云：“东武旧俗，每岁四月大会于南禅 资福两寺，以芍药供佛。而今岁最盛，凡七千余朵，皆重跗累萼，繁丽丰硕。中有白花，正圆如覆盂，其下十余叶稍大，承之如盘，姿格绝异，独出于七千朵之上。云得之于城北苏氏园中——周宰相莒公之别业也。而其名俚甚，乃为易之。”诗中有一联云：“两寺妆成宝璠珞，一枝争看玉盘盂。”按苏氏为白芍药取名为玉盘盂，稼轩此词则系用以指白色牡丹。

〔鞓红〕牡丹之一种。洛阳牡丹记：“鞓红者，单叶，深红花，出青州，亦曰青州红。……其色类腰带鞓，故谓之鞓红。”

〔锦绣句〕见卷二水龙吟（玉皇殿阁微凉阕）“锦衣行昼”注。





【编年】


上临江仙一首，题中有“仆留龙安萧寺，诸君亦不果来”数语，与玉楼春词中之“龙安”，当同指信州境内一市镇。以玉楼春已编次于前，故附次于此。





念奴娇

和赵国兴知录韵





为沽美酒，过溪来，谁道幽人难致？更觉元龙楼百尺，湖海平生豪气。自叹年来，看花索句，老不如人意。东风归路，一川松竹如醉。　怎得身似庄周，梦中蝴蝶，花底人间世。记取江头三月暮，风雨不为春计。万斛愁来，金貂头上，不抵银瓶贵。无多笑我，此篇聊当宾戏。





【校】


〔题〕四卷本丙集作“和赵录国兴韵”。





【笺注】


〔更觉二句〕见卷一水龙吟（楚天千里清秋阕）“求田三句”注。又张孝祥 水调歌头和庞佑父词：“湖海平生豪气，关塞如今风景，剪烛看吴钩。”

〔怎得三句〕庄子 齐物论：“昔者庄周梦为胡蝶，栩栩然胡蝶也。”

〔万斛愁〕庾信 愁赋：“且将一寸心，能容万斛愁。”

〔金貂二句〕晋书 阮孚传：“孚迁黄门侍郎散骑常侍，常以金貂换酒，复为所司弹劾，帝宥之。”银瓶，酒器。杜甫 少年行：“马上谁家白面郎，临轩下马坐人床。不通姓名粗豪甚，指点银瓶索酒尝。”

〔无多笑我〕汉书 盖宽饶传：“无多酌我，我乃酒狂。”

〔宾戏〕班固 答宾戏序云：“永平中为郎，典校秘书，专笃志于儒学，以著述为业。或讥以无功，又感东方朔、扬雄自喻以不遭苏、张、范、蔡之时，曾不折之以正道，明君子之所守，故聊复应焉。”





【编年】


上词作年无可考，以赵国兴已见玉楼春题中，姑附于其后。





汉宫春

即事





行李溪头，有钓车茶具，曲几团蒲。儿童认得，前度过者篮舆。时时照影，甚此身遍满江湖。怅野老行歌不住，定堪与语难呼。　一自东篱摇落，问渊明岁晚，心赏何如？梅花政自不恶，曾有诗无？知翁止酒，待重教莲社人沽。空怅望风流已矣，江山特地愁余。





【笺注】


〔行李三句〕新唐书 陆龟蒙传：“不喜与流俗交，虽造门不肯见。不乘马，升舟设蓬席，赍束书、茶灶、笔床、钓具往来。”集中有渔具诗、奉和袭美茶具十咏等篇。

〔怅野老二句〕列子 天瑞：“林类年且百岁，底春被裘，拾遗穗于故畦，并歌并进。孔子适卫，望之于野，顾谓弟子曰：‘彼叟可与言者，试往讯之。’子贡请行，逆之垅端，面之而叹曰：‘先生曾不悔乎，而行歌拾穗。’林类行不留，歌不辍。”

〔知翁二句〕陶渊明有止酒诗。莲社高贤传：“时远法师与诸贤结莲社，以书招渊明，渊明曰：‘若许饮则往。’许之，遂造焉。”





【编年】


此亦止酒期之作。





满江红

山居即事





几个轻鸥，来点破一泓澄绿。更何处一双，故来争浴。细读离骚还痛饮，饱看修竹何妨肉。有飞泉日日供明珠，五千斛。　春雨满，秧新谷。闲日永，眠黄犊。看云连麦陇，雪堆蚕簇。若要足时今足矣；以为未足何时足？被野老相扶入东园，枇杷熟。





【校】


〔五千〕四卷本丙集作“三千”。

〔麦陇〕四卷本作“麦垄”。





【笺注】


〔故来争浴〕杜甫 春水诗：“已添无数鸟，争浴故相喧。”

〔细读句〕世说新语 任诞篇：“王孝伯言：名士不必须奇才，但使常得无事，痛饮酒，熟读离骚，便可称名士。”

〔饱看句〕苏轼 绿筠轩诗：“可使食无肉，不可使居无竹，无肉令人瘦，无竹令人俗。”

〔看云连二句〕王安石 绝句：“缲成白雪桑重绿，割尽黄云稻正青。”

〔若要二句〕魏志 王昶传：“语曰：如不知足则失所欲，故知足之足常足矣。”白居易 知足吟：“自问此时心，不足何时足？”遯斋闲览：“予尝于驿壁见人题两句云：‘谋生待足何时足，未老得闲方是闲。’”





又

寿赵茂嘉郎中。前章记兼济仓事





我对君侯，怪长见两眉阴德。还梦见玉皇金阙，姓名仙籍。旧岁炊烟浑欲断，被公扶起千人活。算胸中除却五车书，都无物。　山左右，溪南北。花远近，云朝夕。看风流仗屦，苍髯如戟。种柳已成陶令宅，散花更满维摩室。劝人间且住五千年，如金石。





【校】


〔题〕四卷本丁集作“呈茂中。前章记广济仓事”。

〔怪长〕四卷本作“长怪”。

〔还梦见〕四卷本作“更长梦”。

〔山左右二句〕四卷本作“溪左右，山南北”。





【笺注】


〔赵茂嘉〕徐元杰 楳埜集卷十八嘉遯赵公赞：“公名不逷，字茂嘉，自幼有声，能文，登进士第。初为清湘令，请以所增之秩封其母，孝庙褒而从之。居乡无异韦布，不恃气凌人，不屑意货殖，训子弟以礼法，勿挠寓邑。置兼济仓。冬籴夏粜，直损于籴时。里闾德之，绘像勒石祠焉。庆元间州状其事于上，诏除直秘阁，以示旌异。继升华文阁。年八十余终于家。”严州图经卷一知州题名：“赵不逷，绍熙四年二月初五日以朝奉大夫权知，五年六月初七日除江西提刑。”

〔兼济仓〕铅山县志卷八仓储志：“兼济仓在天王寺之左，直华文阁 赵不逷所立。初慕兼济平粜之意，以谷贱时籴，至明年谷贵，损价以粜。淳熙十五年米始百斛，岁时增益，后至千斛。意欲自少至多，自近及远，不为立额。乡人德之，庆元五年，状其事于州，州以闻，诏除直秘阁，以慰父老德之之心。”永乐大典卷七五一四仓字韵引广信府永平志所载赵不逷 兼济仓文：“夫兼济仓者：因张乖崖垂警之言，慕黄兼济平粜之意，肆为此举，初无妄心。始谋粗用于余粮，逐岁递增于百斛。从微至著，自迩及遐。庶穷民无艰食之忧，同此身有一饱之乐。大为编秩，永纪章程。高厚实鉴于本情，毫发靡容于失度。”

〔还梦见二句〕神仙传拾遗：“木公亦云东王父，亦号玉皇君。真僚仙官……皆禀其命而朝奉翼卫。故男子得道名籍隶焉。”曹唐 小游仙诗：“外人欲压长生籍，拜请飞琼报玉皇。”

〔千人活〕汉书 元后传：“王贺字翁孺……以奉使不称免，叹曰：‘吾闻活千人者有封子孙，吾所活者万人，后世其兴乎。’”

〔五车书〕见卷一水调歌头（官事未易了阕）“五车书”注。

〔苍髯句〕见卷二满江红（湖海平生阕）“苍髯如戟”注。

〔散花句〕见卷二江神子（簟铺湘竹帐笼纱阕）“病维摩四句”注。

〔劝人间二句〕古诗十九首：“人生非金石，岂能长寿考！”又：“人生忽如寄，寿无金石固。”此盖反用其意。





【编年】


庆元二、三年（一一九六、一一九七）。——稼轩居带湖时期似无与赵氏酬唱之作，其相识疑在移居瓢泉之后。题中称赵为郎中，词中亦未及其除直秘阁事，知此词之作在庆元四、五年前，当为移居瓢泉之初也。“山居即事”一词在十二卷本置于寿赵词之前，当亦此二年之作。





蓦山溪

赵昌父赋一丘一壑，格律高古，因效其体





饭蔬饮水，客莫嘲吾拙。高处看浮云，一丘壑中间甚乐。功名妙手，壮也不如人；今老矣，尚何堪？堪钓前溪月。　病来止酒，辜负鸬鹚杓。岁晚念平生，待都与邻翁细说。人间万事，先觉者贤乎？深雪里，一枝开，春事梅先觉。





【笺注】


〔赵昌父〕漫塘文集三十二章泉赵先生墓表：“先生姓赵氏，讳蕃，字昌父……居信之玉山，曾祖旸……殁葬玉山之章泉，先生因家焉，故世号章泉先生。……为吉之太和簿，辰之司理参军，最后监衡之安仁赡军酒库，已至未上而归，遂奉祠家居。积祠庭之考至三十有三。……阅月，先生卒矣，绍定某年月日，寿八十有七。……自少喜作诗，答书亦或以诗代。援笔立成，不经意，而平淡有趣，读者以为有陶靖节之风。岁时宾友聚会，尊酒从容，浩歌长吟，心融意适，见者又以为有浴沂咏归气象。”花庵词选卷四：“赵昌甫，名蕃，号章泉，负天下重望，屡召不起。刘后村所谓‘一生官职监南岳，四海诗名仰玉山’者此也。”

〔饭蔬至甚乐〕论语 述而篇：“子曰：饭疏食饮水，曲肱而枕之，乐亦在其中矣。不义而富且贵，于我如浮云。”

〔壮也二句〕左传 僖公三十年：“使烛之武见秦君……辞曰：‘臣之壮也犹不如人，今老矣，无能为也已。’”

〔病来二句〕鸬鹚杓，酒具。李白 襄阳歌：“鸬鹚杓，鹦鹉杯，百年三万六千日，一日须倾三百杯。”黄庭坚 戏答王子予送凌风菊诗：“病来孤负鸬鹚杓。”

〔先觉者句〕论语 宪问篇：“不逆诈，不亿不信，抑亦先觉者是贤乎？”

〔深雪二句〕见卷二好事近（彩胜斗华灯阕）“前村二句”注。

〔春事句〕郑谷 咸通十年府试木向荣诗：“庾岭梅先觉，隋堤柳暗惊。”





【编年】


庆元三年（一一九七）春。——上蓦山溪词一首，有“人间万事，先觉者贤乎”云云句，其意盖谓自身先于昌甫而去官，然未必为贤也。据知此词作于昌甫家居玉山之初。刘宰所作墓表谓昌甫卒于绍定二年（一二二九），又谓其“积祠庭之考三十有三”，则昌甫请祠事当在庆元二年，此词既有“春事梅先觉”句，知正应为三年春间所作。





清平乐

呈赵昌甫。时仆以病止酒。昌甫日作诗数篇，末章及之





云烟草树，山北山南雨。溪上行人相背去。惟有啼鸦一处。

门前万斛春寒，梅花可摧残？使我长忘酒易，要君不作诗难。





【校】


〔题〕四卷本丁集“呈赵昌甫”作“呈昌父”。广信书院本无“日”字、“章”字，兹均从四卷本补入。





【笺注】


〔门前二句〕章泉居处有梅。赵蕃 梅花二首：“我家绕屋碧玉椽，下有独树争婵娟。平安无使信莫传，疏枝冷蕊真凄然。”“可”即“可煞”，犹言“可是”，疑问词。





鹧鸪天

和章泉 赵昌父





万事纷纷一笑中。渊明把菊对秋风。细看爽气今犹在，惟有南山一似翁。　情味好，语言工。三贤高会古来同。谁知止酒停云老，独立斜阳数过鸿。





【笺注】


〔章泉〕戴复古 石屏诗集卷二有诗题云：“玉山 章泉，本章氏所居，赵昌甫迁居于此，章泉之名遂显。”诗云：“兹山自开辟，有此一泓泉。姓自章而立，名因赵以传。源从番水出，地与瑞峰连。寄语山中友，临流著数椽。”

〔一笑中〕苏轼 和邵同年戏赠贾收诗：“倾盖相欢一笑中。”

〔爽气〕见本卷沁园春（叠嶂西驰阕）“看爽气句”注。

〔止酒停云老〕渊明有止酒诗、停云诗。稼轩则有停云堂。此处乃借渊明以自况。

〔独立句〕苏轼 纵笔三首：“溪边大路三岔口，独立斜阳数过人。”





满庭芳

和章泉 赵昌父





西崦斜阳，东江流水，物华不为人留。铮然一叶，天下已知秋。屈指人间得意，问谁是骑鹤扬州？君知我，从来雅兴，未老已沧洲。　无穷身外事，百年能几，一醉都休。恨儿曹抵死，谓我心忧。况有溪山杖屦，阮籍辈须我来游。还堪笑，机心早觉，海上有惊鸥。





【校】


〔题〕四卷本丙集作“和昌父”。

〔铮然〕广信书院本作“峥然”，兹从四卷本。

〔雅兴〕四卷本作“雅意”。





【笺注】


〔铮然二句〕淮南子 说山：“以小明大，见一叶落，而知岁之将暮；睹瓶中之水，而知天下之寒。”岁时广记引唐人诗：“山僧不解数甲子，一叶落知天下秋。”苏轼 永遇乐夜宿燕子楼梦盼盼词：“如三鼓，鉴然一叶。”

〔骑鹤扬州〕见卷二满江红（天上飞琼阕）“扬州鹤”注。

〔沧洲〕犹言江湖，喻高士隐居遁迹之地也。南史 袁粲传：“粲负才尚气，爱好虚远，尝作五言诗，言‘访迹虽中宇，循寄乃沧洲’。盖其志也。”

〔无穷二句〕杜甫 绝句漫兴九首：“莫思身外无穷事，且尽生前有限杯。”别唐十五诫诗：“九载一相逢，百年能几何？”王安石 马上转韵诗：“人世百年能几许？何须戚戚长苦辛。”

〔抵死〕“总是”“老是”之意。

〔谓我句〕诗 王风 黍离：“彼黍离离，彼稷之苗。行迈靡靡，中心摇摇。知我者谓我心忧，不知我者谓我何求。”

〔阮籍辈句〕晋书 阮籍传：“或登临山水，经日忘归。……当其得意，忽忘形骸。”余见本卷水调歌头（高马勿捶面阕）“竹林狂”注。

〔机心二句〕见卷一水调歌头（造物故豪纵阕）“鸥鸟二句”注。





【编年】


庆元三年（一一九七）。——上词三首，皆与赵昌甫往来之作，因汇录于此。





木兰花慢

题上饶郡圃翠微楼





旧时楼上客，爱把酒，对南山。笑白发如今，天教放浪，来往其间。登楼更谁念我，却回头西北望层栏。云雨珠帘画栋，笙歌雾鬓风鬟。　近来堪入画图看。父老愿公欢。甚拄笏悠然，朝来爽气，正尔相关。难忘使君后日，便一花一草报平安。与客携壶且醉，雁飞秋影江寒。





【校】


〔对南山〕四卷本丙集作“向南山”。

〔风鬟〕吴讷 唐宋名贤百家词本作“云鬟”。汲古阁影抄四卷本原作“风鬟”，后用粉涂去“风”字，未补。





【笺注】


〔翠微楼〕上饶县志 古迹志：“翠微楼在县治南，宋庆元间知州赵伯瓒所建。”江西通志卷十职官表谓赵伯瓒字廷瑞，宗室子，庆元中知信州。

〔云雨句〕王勃 滕王阁诗：“画栋朝飞南浦云，珠帘暮卷西山雨。”

〔甚拄笏二句〕见本卷沁园春（叠嶂西驰阕）“看爽气句”注。

〔报平安〕见卷一千秋岁（塞垣秋草阕）“又报句”注。

〔与客二句〕见卷一木兰花慢（汉中开汉业阕）“正江涵句”注。





【编年】


庆元中。——据此词后片语意，知此词系应信守赵伯瓒之请而作，赵氏之守信在庆元中，而此词有“旧时”“如今”等句，以此推考，翠微楼之初建及其落成，必均在稼轩业经移居之后，故定其作年如上。





又

寄题吴克明广文菊隐





路傍人怪问：此隐者，姓陶不？甚黄菊如云，朝吟暮醉，唤不回头。纵无酒成怅望，只东篱搔首亦风流。与客朝餐一笑，落英饱便归休。　古来尧 舜有巢 由，江海去悠悠。待说与佳人：“种成香草，莫怨灵修。”“我无可无不可”，意先生出处有如丘。闻道问津人过，杀鸡为黍相留。





【校】


〔题〕四卷本丙集作“题广文克明菊隐”。





【笺注】


〔吴克明〕夷坚志支乙卷十：“新城 吴中字克明，绍兴己卯赴乡举……未几预选，后十年登科。”按：新城县有二，一为临安府所属，一为建昌军所属。洪迈此条谓得之临川 黄日新，则吴氏应为江西人。己卯为绍兴二十九年，吴氏当于乾道五年举进士。余均不详。

〔路傍句〕陈师道 寄邓州杜侍郎诗：“道傍过者怪相问。”

〔纵无酒二句〕参卷二水调歌头（今日复何日阕）“白衣”注。

〔与客二句〕离骚：“朝饮木兰之坠露兮，夕餐秋菊之落英。”

〔巢由〕谓巢父、许由、尧、舜时隐者。尧欲以天下致之，均辞而不受。见高士传。

〔灵修〕离骚：“怨灵修之浩荡兮，终不察乎民心。”王逸注云：“灵神也，修远也，能神明远见者君德也，故以谕君。”

〔我无可句〕论语 微子篇：“子曰：‘不降其志，不辱其身，伯夷、叔齐与。……我则异于是，无可无不可。’”

〔闻道二句〕论语 微子篇：“长沮、桀溺耦而耕，孔子过之，使子路问津焉。”又：“子路从而后，遇丈人，以杖荷蓧。……止子路宿，杀鸡为黍而食之。”





又

中秋饮酒将旦，客谓前人诗词有赋待月，无送月者，因用天问体赋





可怜今夕月，向何处，去悠悠？是别有人间，那边才见，光影东头？是天外空汗漫，但长风浩浩送中秋？飞镜无根谁系，姮娥不嫁谁留？　谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？





【校】


〔光影〕四印斋本作“光景”。

〔姮娥〕四卷本丙集作“嫦娥”。

〔谓经〕四卷本作“谓洋”。





【笺注】


〔天问〕楚辞篇名。

〔可怜六句〕王国维 人间词话引此六句，谓“词人想像，直悟月轮绕地之理，与科学家密合，可谓神悟”。张华 励志诗：“大仪斡运，天回地游。”文选注引河图曰：“地常动移而人不知，譬如闲舟而行，不觉舟之运也。”可知在稼轩前亦已有人有此认识。

〔经海底〕卢仝 月蚀诗：“烂银盘从海底出，出来照我草屋东。”

〔玉殿琼楼〕拾遗记：“翟乾祐于江岸玩月，或问此中何有？翟曰：‘可随我观之。’俄见月规半天，琼楼玉宇烂然。”

〔虾蟆、玉兔〕张衡 灵宪：“羿请不死之药于西王母，其妻姮娥窃之以奔月，是曰蟾蜍。”说文解字：“蟾蜍，虾蟆也。”傅玄 拟天问：“月中何有？白兔捣药。”





【编年】


庆元中。——上木兰花慢二首，据广信书院本次第附录于题翠微楼一词之后。





踏莎行

和赵国兴知录韵





吾道悠悠，忧心悄悄，最无聊处秋光到。西风林外有啼鸦，斜阳山下多衰草。　长忆商山，当年四老，尘埃也走咸阳道。为谁书到便幡然，至今此意无人晓。





【笺注】


〔吾道句〕杜甫 发秦州诗：“大哉乾坤内，吾道长悠悠。”

〔忧心句〕诗 邶风 柏舟：“忧心悄悄，愠于群小。”

〔长忆三句〕史记 留侯世家：“上欲废太子，立戚夫人子赵王 如意……吕后恐，不知所为……使建成侯 吕泽劫留侯曰：‘君常为上谋臣，今上欲易太子，君安得高枕而卧乎？’……留侯曰：‘此难以口舌争也。顾上有不能致者，天下有四人，四人者年老矣，皆以为上慢侮人，故逃匿山中，义不为汉臣。……令太子为书，卑辞安车，因使辩士固请，宜来……则一助也。’于是吕后令吕泽使人奉太子书，卑辞厚礼，迎此四人。……汉十二年，上从击破布军归，疾益甚，愈欲易太子，留侯谏，不听。……及燕置酒，太子侍，四人从太子，年皆八十有余，须眉皓白，衣冠甚伟。上怪之，问曰：‘彼何为者？’四人前对，各言姓名，曰：‘东园公、甪里先生、绮里季、夏黄公。’上乃大惊……曰：‘烦公幸卒调护太子。’……上起去，罢酒，竟不易太子者，留侯本招此四人之力也。”

〔书到幡然〕殷芸小说载张良 与商山四皓书曰：“良白，仰惟先生，秉超世之殊操……而渊游山隐，窃为先生不取也。……不及省侍，展布腹心。略写至言，想料幡然，不猜其意。”

〔至今句〕元稹 四皓庙诗：“四贤何为者，千载名氛氲？显晦有遗迹，前后疑不伦。……不得为济世，宜哉为隐沦。如何一朝起，屈作储贰宾？安存孝惠帝，摧顇戚夫人。舍大以谋细，虬盘而蠖伸。惠帝竟不嗣，吕氏祸有因。虽怀安刘志，未若周与陈。皆落子房术，先生道何屯？出处贵明白，故吾今有云。”





【编年】


庆元中。





声声慢

括渊明 停云诗





停云霭霭，八表同昏，尽日时雨濛濛。搔首良朋，门前平陆成江。春醪湛湛独抚，恨弥襟闲饮东窗。空延伫，恨舟车南北，欲往何从。　叹息东园佳树，列初荣枝叶，再竞春风。日月于征，安得促席从容。翩翻何处飞鸟，息庭柯好语和同。当年事，问几人亲友似翁？





【校】


〔翩翻〕四卷本丙集、王诏校刊本、四印斋本俱作“翩翩”。

〔庭柯〕四卷本作“庭树”。





【笺注】


〔渊明 停云诗〕停云诗序云：“停云，思亲友也。樽湛新醪，园列初荣，愿言不从，叹息弥襟。”全诗云：“霭霭停云，濛濛时雨，八表同昏，平路伊阻。静寄东轩，春醪独抚。良朋悠邈，搔首延伫。　停云霭霭，时雨濛濛。八表同昏，平陆成江。有酒有酒，闲饮东窗。愿言怀人，舟车靡从。　东园之树，枝条再荣。竞用新好，以怡余情。人亦有言，日月于征。安得促席，说彼平生。　翩翩飞鸟，息我庭柯。敛翮闲止，好声相和。岂无他人，念子实多。愿言不获，抱恨如何。”





永遇乐

检校停云新种杉松，戏作。时欲作亲旧报书，纸笔偶为大风吹去，末章因及之





投老空山，万松手种，政尔堪叹。何日成阴，吾年有几，似见儿孙晚。古来池馆，云烟草棘，长使后人凄断。想当年良辰已恨：夜阑酒空人散。　停云高处，谁知老子，万事不关心眼。梦觉东窗，聊复尔耳，起欲题书简。霎时风怒，倒翻笔砚，天也只教吾懒。又何事催诗雨急，片云斗暗。





【校】


〔题〕四卷本丙集无“因”字。

〔凄断〕王诏校刊本及四印斋本俱作“凄断”。

〔尔耳〕王诏校刊本及四印斋本俱作“尔尔”。

〔雨急〕广信书院本作“急雨”，兹从四卷本。





【笺注】


〔投老〕即临老或到老意。王羲之帖：“实望投老有田里骨肉之欢。”王安石拜相日题诗壁间曰：“霜松雪竹钟山寺，投老归欤寄此生。”

〔万松句〕苏轼 寄题刁景纯藏春坞诗：“白首归来种万松，待看千尺舞霜风。”〔何日至儿孙晚〕白居易 栽松诗：“栽植我年晚，长成君性迟。如何过四十，种此数寸枝？得见成阴否，人生七十稀。”杜牧 叹花诗：“狂风落尽深红色，绿叶成阴子满枝。”

〔万事句〕王维 酬张少府诗：“晚年惟好静，万事不关心。”

〔聊复句〕世说新语 任诞篇：“阮仲容步兵居道南，诸阮居道北。北阮皆富，南阮贫。七月七日，北阮盛晒衣，皆纱罗锦绮；仲容以竿挂大布犊鼻裈于中庭，人或怪之，答曰：‘未能免俗，聊复尔耳。’”

〔又何事二句〕杜甫 陪诸贵公子丈八沟携妓纳凉晚际遇雨诗：“片云头上黑，应是雨催诗。”





玉楼春

隐湖戏作





客来底事逢迎晚？竹里鸣禽寻未见。日高犹苦圣贤中，门外谁酣蛮 触战？　多方为渴泉寻遍，何日成阴松种满。不辞长向水云来，只怕频频鱼鸟倦。





【校】


〔泉寻遍〕四卷本丁集作“寻泉遍”。

〔频频〕四卷本作“频烦”。





【笺注】


〔隐湖〕铅山县志卷一山川志：“隐湖山在崇义乡，去县东二十里。”按：稼轩所居瓢泉，即在铅山县东二十五里处，盖与隐湖相邻。此词有“多方为渴泉寻遍，何日成阴松种满”二句，与前“停云新种杉松”之永遇乐词中“何日成阴”云云，所指正为一事，因知停云堂应为稼轩在隐湖山上所葺造之建筑。

〔底事〕即“何事”。

〔圣贤〕见本卷临江仙（忆醉三山芳树下阕）“圣贤杯”注。

〔蛮触战〕庄子 则阳篇：“有国于蜗之左角者，曰触氏，有国于蜗之右角者，曰蛮氏，时相与争地而战，伏尸数万，逐北旬有五日而后反。”





浣溪沙

种松竹未成





草木于人也作疏，秋来咫尺异荣枯。空山岁晚孰华予？　孤竹君穷犹抱节，赤松子嫩已生须。主人相爱肯留无？





【校】


〔异〕四卷本丙集作“共”。

〔岁晚〕四卷本作“晚翠”。





【笺注】


〔秋来句〕杜甫 自京赴奉先县咏怀：“朱门酒肉臭，路有冻死骨。荣枯咫尺异，惆怅难再述。”

〔空山句〕九歌 山鬼：“留灵修兮憺忘归，岁既晏兮孰华予？”

〔孤竹君〕史记 伯夷列传：“伯夷、叔齐，孤竹君之二子也。”此谓竹。

〔抱节〕苏轼 此君庵诗：“寄语庵前抱节君。”

〔赤松子〕史记 留侯世家：“愿弃人间事，欲从赤松子游耳。”索隐：“列仙传：‘神农时雨师也。’”此谓松。





蓦山溪

停云竹径初成





小桥流水，欲下前溪去。唤取故人来，伴先生风烟杖屦。行穿窈窕，时历小崎岖。斜带水，半遮山，翠竹栽成路。　一尊遐想，剩有渊明趣。山上有停云，看山下濛濛细雨。野花啼鸟，不肯入诗来，还一似，笑翁诗，自没安排处。





【校】


〔唤取〕广信书院本作“唤起”，兹从四卷本丙集。

〔自没〕四卷本作“句没”。





【笺注】


〔行穿二句〕陶渊明 归去来辞：“既窈窕以寻壑，亦崎岖而经丘。”

〔山上二句〕陶渊明 停云诗：“霭霭停云，濛濛时雨。”

〔野花二句〕陈抟 归隐诗：“携取琴书归旧隐，野花啼鸟一般春。”王安石 送程公辟还姑苏诗：“吴王花鸟入诗来。”





【编年】


上五词作年难确考，玩题中语意，当是在移居瓢泉未久之时。姑编入庆元三、四年内。





又





画堂帘卷，贺燕双双语。花柳一番春，倚东风雕红缕翠。草堂风月，还似旧家时；歌扇底，舞裀边，寿斝年年醉。　兵符传垒，已莅葵丘戍。两手挽天河，要一洗蛮烟瘴雨。貂蝉冠冕，应是出兜鍪；飡五鼎，梦三刀，侯印黄金铸。





【笺注】


〔葵丘戍〕左传 庄八年：“齐侯使连称、管至父戍葵丘，瓜时而往，曰：‘及瓜而代。’”注：“葵丘，齐地。临淄县西有地名葵丘。”

〔挽天河〕见卷三贺新郎（翠浪吞平野阕）“挽天河”注。

〔貂蝉二句〕见卷一破阵子（掷地刘郎玉斗阕）“貂蝉句”注。

〔飡五鼎〕史记 平津侯主父列传：“丈夫生不五鼎食，死即五鼎烹耳。”

〔梦三刀〕晋书 王濬传：“濬夜梦悬三刀于卧屋梁上，须臾又益一刀。濬惊觉，意甚恶之。主簿李毅再拜赞曰：‘三刀为州字，又益一刀，明府其临益州乎？’……果迁濬为益州刺史。”





【编年】


上蓦山溪词仅见诗渊第二十五册，词集各本俱不载。诗渊本册所收皆寿词。据“梦三刀”、“一洗蛮烟瘴雨”句，知此词所寿之人盖将之官湖 广诸路之某州者，惜未能确考其人，因亦无法确知其作于何年何地。姑编次于同调（小桥流水阕）之后。





鹧鸪天

睡起即事





水荇参差动绿波，一池蛇影噤群蛙。因风野鹤饥犹舞，积雨山栀病不花。　名利处，战争多，门前蛮 触日干戈。不知更有槐安国，梦觉南柯日未斜。





【笺注】


〔水荇参差〕诗 周南 关雎：“参差荇菜，左右流之。”

〔蛮 触〕见本卷玉楼春（客来底事逢迎晚阕）“蛮触战”注。

〔槐安国〕见卷二水调歌头（万事几时足阕）“梦觉句”注。





又





自古高人最可嗟，只因疏懒取名多。居山一似庚桑楚，种树真成郭槖驼。　云子饭，水精瓜，林间携客更烹茶。君归休矣吾忙甚，要看蜂儿趁晚衙。





【校】


〔水精〕此从广信书院本，余本俱作“水晶”。

〔趁晚〕广信书院本作“晚趁”，兹从四卷本丙集。





【笺注】


〔疏懒句〕杜甫 寄张彪三十韵：“疏懒为名误，驱驰丧我真。”

〔居山句〕庄子 庚桑楚篇：“老聃之役，有庚桑楚者，偏得老聃之道以北，居畏垒之山。……居三年，畏垒大穰。……吾闻至人，尸居环堵之室……”

〔种树句〕柳宗元 种树郭橐驼传：“郭橐驼，不知始何名，病瘘……故乡人号之驼。……驼业种树，凡长安富人为观游及卖果者，皆争迎取养，视驼所种树，或移徙，无不活。……有问之，对曰：‘橐驼非能使木寿且孳也，能顺木之天，以致其性焉尔……’”

〔云子饭二句〕杜甫 与鄠县源大少府宴渼陂诗：“应为西陂好，金钱罄一餐。饭抄云子白，瓜嚼水精寒。”

〔要看句〕埤雅：“蜂有两衙应潮。”按：蜂众缭绕蜂房，有如衙参；蜂房簇聚，又似官衙；故有蜂衙之称。





又

有感





出处从来自不齐，后车方载太公归。谁知寂寞空山里，却有高人赋采薇。　黄菊嫩，晚香枝，一般同是采花时。蜂儿辛苦多官府，蝴蝶花间自在飞。





【校】


〔寂寞空山里〕四卷本丁集作“孤竹 夷 齐子”。

〔却有高人〕四卷本作“正向空山”。





【笺注】


〔出处句〕苏轼 送欧阳主簿诗：“出处年来恨不齐，一樽临水记分携。”

〔后车句〕史记 齐太公世家：“太公望吕尚者，东海上人。……周西伯猎，果遇太公于渭之阳，与语，大说，曰：‘……吾太公望子久矣。’故号之曰太公望，载与俱归，立为师。”诗小雅绵蛮：“命彼后车，谓之载之。”

〔赋采薇〕史记伯夷列传：“伯夷、叔齐，孤竹君之二子也。……武王已平殷乱，天下宗周，而伯夷、叔齐耻之，义不食周粟，隐于首阳山，采薇而食之。及饿且死，作歌，其辞曰：‘登彼西山兮，采其薇矣。以暴易暴兮，不知其非矣。神农、虞、夏，忽焉没兮，我安适归矣。于嗟徂兮，命之衰矣。’遂饿死于首阳山。”





又

读渊明诗不能去手，戏作小词以送之





晚岁躬耕不怨贫，只鸡斗酒聚比邻。都无晋 宋之间事，自是羲皇以上人。　千载后，百篇存。更无一字不清真。若教王 谢诸郎在，未抵柴桑陌上尘。





【笺注】


〔晚岁句〕渊明 庚戌岁九月中于西田获早稻诗：“人生归有道，衣食固其端。孰是都不营，而以求自安。开春理常业，岁功聊可观。晨出肆微勤，日入负来还。山中饶霜露，风气亦先寒。田家岂不苦，弗获辞此难。四体诚乃疲，庶无异患干。盥濯息檐下，斗酒散襟颜。遥遥沮溺心，千载乃相关。但愿长如此，躬耕非所叹。”萧统 陶渊明集序：“陶渊明贞志不休，安道苦节，不以躬耕为耻，不以无财为病，自非大贤笃志，与道污隆，孰能如此乎！”渊明 癸卯岁始春怀古田舍诗：“先师有遗训，忧道不忧贫。”

〔只鸡句〕渊明 归田园居：“漉我新熟酒，只鸡招近局。”杂诗：“落地为兄弟，何必骨肉亲。得欢常作乐，斗酒聚比邻。”

〔都无二句〕“都无”当作“倘无”解。陶渊明生于东晋末年，卒于刘宋初年。其时内多篡弑之祸，而北方则先后分处于十六国统治下。渊明 与子俨等疏虽云“五六月中北窗下卧，遇凉风暂至，自谓是羲皇上人”，然于拟古诗中有“饥食首阳薇，渴饮易水流”句，于读山海经十三首中有“精卫衔微木，将以填沧海”句，皆寓有愤世之意。盖晋 宋之间既世局多故，亦殊不能全然与世相忘。故稼轩作此设词，以为若无晋 宋之间事，则彼自是羲皇以上人耳。

〔千载三句〕陶渊明集现存诗一百二十篇。苏轼 和陶渊明饮酒诗：“道丧士失己，出语辄不情。……渊明独清真，谈笑得此生。”

〔未抵句〕柴桑为渊明居处。独醒杂志卷四：“江州 德化县 楚城乡，乃渊明所居之地，诗中所谓柴桑者。”渊明 杂诗：“人生无根蒂，飘如陌上尘。”





又





发底青青无限春，落红飞雪谩纷纷。黄花也伴秋光老，何似尊前见在身。　书万卷，笔如神。眼看同辈上青云。个中不许儿童会，只恐功名更逼人。





【笺注】


〔尊前见在身〕见卷二沁园春（老子平生阕）“休斗句”注。

〔书万卷二句〕杜甫 奉赠韦左丞丈诗：“甫昔少年日，早充观国宾。读书破万卷，下笔如有神。”

〔眼看句〕张元幹 陇头泉词：“百镒黄金，一双白璧，坐看同辈上青云。”





又

不寐





老病那堪岁月侵，霎时光景值千金。一生不负溪山债，百药难治书史淫。　随巧拙，任浮沉。人无同处面如心。不妨旧事从头记，要写行藏入笑林。





【校】


〔难治〕王诏本及四印斋本俱作“难医”。





【笺注】


〔岁月侵〕王安石 寄陈宣叔诗：“忽惊岁月侵双鬓。”

〔霎时句〕苏轼 春宵诗：“春宵一刻值千金。”

〔书史淫〕晋书 皇甫谧传：“谧耽玩典籍，忘寝与食，人谓之书淫。”

〔面如心〕左传 襄公三十一年：“子产曰：‘人心之不同，如其面焉。’”

〔笑林〕隋书 经籍志有笑林三卷，后汉给事中邯郸淳撰。





【编年】


庆元中。——上鹧鸪天六首，详词意当均作于“庆元党禁”时期，故汇录于此。韩侂胄于庆元元年贬逐赵汝愚之后，复于以后三四年间设置伪学籍，申严伪学之禁。稼轩于家居之际亦复为言路弹击。稼轩既反对韩党之专擅，于党争亦不能超然忘怀，故此数词讥评时政，语多愤切。





最高楼

闻前冈周氏旌表有期





君听取：尺布尚堪缝，斗粟也堪舂。人间朋友犹能合，古来兄弟不相容。棣华诗，悲二叔，吊周公。　长叹息脊令原上急；重叹息豆萁煎正泣；形则异，气应同。周家五世将军后，前冈千载义居风。看明朝，丹凤诏，紫泥封。





【校】


〔题〕四卷本丙集无“前冈”二字。

〔前冈千载〕四卷本作“前江千载”。





【笺注】


〔周氏旌表〕韩元吉 南涧甲乙稿卷十六铅山周氏义居记：“周氏世为舒灊人，继迁金陵，避五季之乱，来家鹅峰之下，盖三百年矣。有祠号将军者，最其始祖也。……至处士钦若，字彦恭，有声三舍间。……欲与其伯仲同居而不异籍，自以身在季，不得专，切切为恨。逮其病亟，当绍兴二十二年六月也，索纸书字二百余以遗其四子，有曰：‘吾平生教汝读书，固不专于利禄……汝等尽孝以事母，当以义协居。……’越六日而逝。其配虞氏，贤而守义。……淳熙四年，其子曰藻、曰芸、曰苾、曰芾，稍长矣，虞乃以遗命陈于民部，祈给之凭。……而藻等孝友孜孜，克成其父母之志，余三十年，后将弗坠，周氏其自此兴乎。……周氏岁入不能二千斛，内外几六百指，养其偏亲，时其祭祀，给其嫁婚，皆有定式。岁又以十万钱招延儒士，俾其幼稚学礼无缺。俭以足用，是可则云。”江西通志：“铅山 周钦若，字彦恭。……子四：藻、芸、苾、芾，守遗训同居。至庆元，已三世矣。三年，州以状闻，朝廷旌表其闾，长吏致礼，免本家差役。”

〔尺布至不相容〕史记 淮南衡山列传：“淮南厉王长者，高祖少子也。……孝文帝初即位，淮南王自以为最亲，骄蹇数不奉法……出入称警跸，称制，自为法令，拟于天子。……以辇车四十乘，反谷口，令人使闽 越 匈奴。事觉，治之，使使召淮南王。……乃不食死。……孝文十二年，民有作歌，歌淮南厉王曰：‘一尺布，尚可缝；一斗粟，尚可舂。兄弟二人，不能相容。’”

〔棣华至周公〕诗 小雅 常棣：“常棣之华，鄂不韡韡。凡今之人，莫如兄弟。”序云：“常棣，燕兄弟也。闵管、蔡之失道，故作常棣焉。”管、蔡，即管叔鲜、蔡叔度（周文王第三、五子）。周公、文王之第四子。

〔脊令〕常棣诗：“脊令在原，兄弟急难。每有良朋，况也永叹。”

〔豆萁〕世说新语 文学篇：“文帝（曹丕）尝令东阿王（植）七步中作诗，不成者行大法。应声便为诗曰：‘煮豆持作羹，漉菽以为汁。萁在釜下然，豆在釜中泣。本自同根生，相煎何太急！’帝深有惭色。”

〔丹凤二句〕天中记：“唐时将相官诰用金凤纸书之。”李商隐 梦令狐学士诗：“凤诏裁成当直归。”卫宏 汉旧仪：“皇帝六玺，玺皆以武都紫泥封，青布囊。”





南乡子

庆前冈周氏旌表





无处着春光，天上飞来诏十行。父老欢呼童稚舞，前冈，千载周家孝义乡。　草木尽芬芳，更觉溪头水也香。我道乌头门侧畔，诸郎，准备他年昼锦堂。





【校】


〔题〕四卷本丙集无“前冈”二字。

〔春光〕广信书院本作“风光”，兹从四卷本。

〔前冈〕四卷本作“前江”。





【笺注】


〔天上句〕韩愈 忆昨行和张十一诗：“忽有飞诏从天来。”

〔昼锦堂〕宋 韩琦有昼锦堂，欧阳修为作记。昼锦者谓富贵而归故乡，似衣锦昼行也。





【编年】


庆元四年（一一九八）戊午。——江西通志谓“庆元三年州以状闻，朝廷旌表其闾”。广信府志则谓“庆元四年诏旌其闾”。或三年州以状闻，四年春方有旌表事也。因将上二词俱编次于四年。





鹧鸪天

戊午拜复职奉祠之命





老退何曾说着官，今朝放罪上恩宽：便支香火真祠俸，更缀文书旧殿班。　扶病脚，洗衰颜，快从老病借衣冠。此身忘世浑容易，使世相忘却自难。





【笺注】


〔复职〕稼轩 绍熙四年秋以集英殿修撰知福州，五年秋七月放罢，而集英殿修撰之贴职尚在。其年九月以御史中丞谢深甫论奏，降充秘阁修撰，庆元元年十月又以何澹论奏而落职。据词中“更缀文书旧殿班”句，知此处所谓复职，当为复集英殿修撰。

〔奉祠〕宋会要辑稿于庆元二年九月十九日有“朝散大夫主管建宁府 武夷山 冲佑观 辛弃疾罢宫观”之纪事。稼轩集抄存引朱熹 稼轩谱序亦云：“戊午，公复起，来主冲佑观，益相亲切。”知此处所谓奉祠，仍为原来之宫观也。（参年谱有关各年纪事。）





【编年】


庆元四年（一一九八）。





贺新郎

题赵兼善 龙图 东山园 小鲁亭





下马东山路。恍临风周情孔思，悠然千古。寂寞东家丘何在？缥缈危亭小鲁。试重上岩岩高处。更忆公归西悲日，正濛濛陌上多零雨。嗟费却，几章句。 　谢公雅志还成趣。记风流中年怀抱，长携歌舞。政尔良难君臣事，晚听秦筝声苦。快满眼松篁千亩。把似渠垂功名泪，算何如且作溪山主。双白鸟，又飞去。





【校】


〔题〕四卷本丁集无“龙图”二字。广信书院本无“园”字，从四卷本。

〔谢公〕四卷本作“谢安”。





【笺注】


〔赵兼善〕即赵达夫。见卷二一落索（锦帐如云处阕）笺注。

〔东山园〕铅山县志卷三山川志：“东山，在县东三里，翠微间有亭，绍圣五年县尹苏坚题曰携游。宋 舂陵守赵充夫治其地为东园。”絜斋集 赵兼善墓志铭：“守吴兴时，忤时宰之亲，遄归故里，结亭二十有五，放怀岩壑，若将终身；强而后起。……有楼曰一经，有馆曰东塾。”

〔小鲁亭〕孟子 尽心下：“孔子登东山而小鲁，登太山而小天下。”

〔周情孔思〕李汉 韩吏部文集序：“日光玉洁，周情孔思，千态万貌。”按：周公东征，三年而归，士大夫美之，为赋“我徂东山”诗。孔子登东山而小鲁。赵氏既建亭于东山，且以“小鲁”为名，故引周、孔事以褒美之。

〔东家丘〕孔子家语：“孔子西家有愚夫，不知孔子为圣人，乃曰：‘彼东家丘。’”三国志注引邴原别传：“原远游学，诣安丘 孙崧，崧辞曰：‘君乡里郑君，学者之师模也，君乃舍之，蹑屣千里，所谓以郑为东家丘也。’原曰：‘人各有志，所规不同，君谓仆以郑为东家丘，君以仆为西家愚夫耶？’”

〔岩岩〕诗 鲁颂 閟宫：“泰山岩岩，鲁邦所瞻。”按：此盖谓既已登东山而小鲁，更应登泰山而小天下也。

〔更忆二句〕诗 豳风 东山：“我徂东山，慆慆不归。我来自东，零雨其濛。我东曰归，我心西悲。”

〔谢公三句〕世说新语 排调篇：“谢公在东山，朝命屡降而不动。后出为桓宣武司马，将发新亭，朝士咸出瞻送。高灵时为中丞，亦往相祖。先时多少饮酒，因倚如醉，戏曰：‘卿屡违朝旨，高卧东山，诸人每相与言：“安石不肯出，将如苍生何。”今亦苍生将如卿何？’谢笑而不答。”余参卷一念奴娇（我来吊古阕）“却忆至棋局”、水调歌头（折尽武昌柳阕）“离别句”注。

〔政尔二句〕用桓伊抚筝歌怨诗（按实为曹植 怨歌行句）泣谢安事，详卷一念奴娇（我来吊古阕）“却忆至棋局”注。又黄庭坚 戏答俞清老道人寒夜三首：“有人梦超俗，去发脱儒冠。平明视清镜，政尔良独难。”岑参 秦筝歌：“汝不闻秦筝声最苦，五色缠弦十三柱。”

〔把似〕“把”字有“与其”、“假使”二义。

〔双白鸟二句〕欧阳修 和韩学士襄州闻喜亭置酒诗：“清川万古流不尽，白鸟双飞意自闲。”





【编年】


据嘉泰吴兴志郡守题名，赵兼善之守吴兴，事在绍熙四年，于三月到任，至九月即罢去。墓志谓结亭事在归自吴兴之后，则此词之作必在稼轩移居瓢泉期内。





哨遍

秋水观





蜗角斗争，左触右蛮，一战连千里。君试思，方寸此心微。总虚空并包无际。喻此理，何言泰山毫末，从来天地一稊米。嗟小大相形，鸠鹏自乐，之二虫又何知？记跖行仁义孔丘非；更殇乐长年老彭悲。火鼠论寒，冰蚕语热，定谁同异。　噫。贵贱随时，连城才换一羊皮。谁与齐万物？庄周吾梦见之。正商略遗篇，翩然顾笑，空堂梦觉题秋水。有客问洪河，百川灌雨，泾流不辨涯涘。于是焉河伯欣然喜，以天下之美尽在己。渺沧溟望洋东视，逡巡向若惊叹，谓我非逢子，大方达观之家未免，长见悠然笑耳。此堂之水几何其？但清溪一曲而已。





【校】


〔小大〕四卷本丙集作“大小”。

〔悠然〕四卷本作“犹然”。

〔此堂〕四卷本作“北堂”。





【笺注】


〔秋水观〕徐元杰 辛稼轩传赞谓“所居有瓢泉、秋水”，铅山县志卷八：“秋水观，在期思。”稼轩 菩萨蛮（葛巾自向沧浪濯阕）题云：“昼眠秋水。”六州歌头（晨来问疾阕）有云：“秋水堂前，曲沼明于镜，可烛眉须。”秋水观必即秋水堂，为瓢泉居第中之一重要建筑。

〔蜗角三句〕见本卷玉楼春（客来底事逢迎晚阕）“蛮触战”注。

〔方寸二句〕列子 仲尼：“吾见子之心矣，方寸之地虚矣。”

〔何言二句〕庄子 秋水篇：“计中国之在海内，不似稊米之在太仓乎？……知天地之为稊米也，知豪末之为丘山也，则差数等矣。”同书齐物论：“天下莫大于秋毫之末，而泰山为小。”

〔鸠鹏二句〕庄子 逍遥游：“鹏之徙于南冥也，水击三千里，抟扶遥而上者九万里。……蜩与鸴鸠笑之曰：‘我决起而飞，枪榆枋，时则不至，而控于地而已矣，奚以之九万里而南为！’适莽苍者三飡而反，腹犹果然；适百里者宿舂粮；适千里者三月聚粮。之二虫，又何知。”

〔记跖行句〕庄子 盗跖篇：“盗跖大怒曰：‘丘来前！……盗莫大于子，天下何故不谓子为盗丘，而乃谓我为盗跖？’”

〔更殇乐句〕庄子 齐物论：“莫寿于殇子而彭祖为夭。”

〔火鼠二句〕苏轼 徐大正闲轩诗：“冰蚕不知寒，火鼠不知暑。”拾遗记卷十：“员峤山有冰蚕……以霜雪覆之，然后作茧，长一尺，其色五采，织为文锦，入水不濡，以之投火，经宿不燎。”太平御览引吴录：“日南 比景县有火鼠，取毛为布，烧之而精，名火浣布。”

〔贵贱随时〕庄子 秋水篇：“以道观之，物无贵贱；以物观之，自贵而相贱；以俗观之，贵贱不在己。”

〔连城〕史记 廉颇蔺相如列传：“赵 惠文王时得楚 和氏璧，秦昭王闻之，使人遗赵王书，愿以十五城请易璧。”后世因称其璧为连城之璧。

〔一羊皮〕韩愈 送穷文：“小人君子，其心不同，惟乖于时，乃于天通。携持琬琰，易一羊皮。饫于肥甘，慕彼糠糜。”琬琰即美玉。司马相如 子虚赋有“晁采琬琰，和氏出焉”句。

〔齐万物二句〕庄子有齐物论。

〔百川至悠然笑耳〕庄子 秋水篇：“秋水时至，百川灌河，泾流之大，两涘渚涯之间，不辩牛马。于是焉河伯欣然自喜，以天下之美为尽在己。顺流而东行，至于北海，东面而视，不见水端，于是焉河伯始旋其面目，望洋向（海）若而叹曰：‘……吾非至于子之门，则殆矣。吾长见笑于大方之家。’”





又

用前韵





一壑自专，五柳笑人，晚乃归田里。问谁知：几者动之微。望飞鸿冥冥天际。论妙理，浊醪正堪长醉，从今自酿躬耕米。嗟美恶难齐，盈虚如代，天耶何必人知。试回头五十九年非，似梦里欢娱觉来悲。夔乃怜蚿，穀亦亡羊，算来何异。　嘻。物讳穷时，丰狐文豹罪因皮。富贵非吾愿，皇皇乎欲何之？正万籁都沉，月明中夜，心弥万里清如水。却自觉神游，归来坐对，依稀淮岸江涘。看一时鱼鸟忘情喜，会我已忘机更忘己。又何曾物我相视。非鱼濠上遗意，要是吾非子。但教河伯休惭海若，小大均为水耳。世间喜愠更何其，笑先生三仕三已。





【校】


〔非鱼濠上〕四卷本丙集作“非会濠梁”。

〔小大〕王诏校刊本及四印斋本俱作“大小”。





【笺注】


〔一壑句〕庄子 秋水篇：“且夫擅一壑之水，而跨跱坎井之乐，此亦至矣。”陆云 逸民赋序：“古之逸民，轻天下，继万物，而欲专一丘之欢，擅一壑之美，岂不以身胜于宇宙而心恬于纷华者哉？”王安石 偶书诗：“我亦暮年专一壑，每逢车马便惊猜。”余参本卷兰陵王（一丘壑阕）“一丘一壑”注。

〔五柳〕陶潜 五柳先生传：“先生不知何许人也，亦不详其姓字，宅边有五柳树，因以为号焉。”

〔几者句〕易 系辞：“几者动之微，吉之先见者也。”

〔飞鸿冥冥〕见卷二水调歌头（万事到白发阕）“冥鸿”注。

〔妙理浊醪〕杜甫 晦日寻崔戢李封诗：“浊醪有妙理，庶用慰沉浮。”

〔五十九年非〕庄子 寓言篇：“孔子行年六十而六十化，始时所是，卒而非之，未知今之所谓是之非五十九年非也。”

〔夔乃怜蚿〕庄子 秋水篇：“夔怜蚿。……夔谓蚿曰：‘吾以一足趻踔而行，予无如矣，今子之使万足独奈何？’蚿曰：‘今予动吾天机而不知其所以然。’”

〔穀亦亡羊〕庄子骈拇篇：“臧与穀二人相与牧羊，而俱亡其羊。问臧奚事，则挟䇲读书；问穀奚事，则博塞以游。二人者，事业不同，其于亡羊均也。”

〔讳穷〕庄子 秋水篇：“孔子曰：‘我讳穷久矣，而不免，命也；求通久矣，而不得，时也。’”

〔丰狐句〕庄子 达生篇：“夫丰狐文豹，栖于山林，伏于岩穴，静也；夜行昼居，戒也；虽饥渴隐约，犹旦胥疏于江湖之上而求食焉，定也；然且不免于罔罗机辟之患，是何罪之有哉，其皮为之灾也。”

〔富贵二句〕归去来辞：“已矣乎，寓形宇内复几时，曷不委心任去留。胡为乎遑遑欲何之？富贵非吾愿，帝乡不可期。”

〔忘机更忘己〕见卷一水调歌头（造物故豪纵阕）“鸥鸟二句”注。

〔非鱼二句〕见卷二满江红（笑拍洪崖阕）“非鱼句”注。

〔但教句〕见前首“百川至悠然笑耳”注。

〔世间二句〕论语 公冶长：“令尹子文三仕为令尹，无喜色；三已之，无愠色。”





【编年】


庆元五年（一一九九）。——上二首用同韵，当是同时作。据“试回头五十九年非”句，知作于稼轩六十岁时，即庆元五年也。





菩萨蛮

昼眠秋水





葛巾自向沧浪濯，朝来漉酒那堪着。高树莫鸣蝉，晚凉秋水眠。 　竹床能几尺，上有华胥国。山上咽飞泉，梦中琴断弦。





【笺注】


〔葛巾二句〕宋书 陶潜传：“陶潜字渊明。……郡将候潜，值其酒熟，取头上葛巾漉酒，毕，还复著之。”沧浪濯见卷二六幺令（倒冠一笑阕）“手把二句”注。

〔高树句〕吴越春秋 夫差内传：“夫秋蝉登高树，饮清露，随风挠，长吟悲鸣，自以为安，不知螳螂超枝缘条，曳腰耸距而稷其形。”

〔华胥国〕见卷一声声慢（征埃成阵阕）“华胥梦”注。

〔山上句〕章谦亨 摸鱼儿过期思 稼轩之居，曹留饮于秋水观，赋一词谢之，下半阕有云：“秋水观，环绕滔滔瀑布，参天林木奇古。云烟只在阑干角，生出晚来微雨。”





【编年】


上词作年无可考，姑附于此。





兰陵王

己未八月二十日夜，梦有人以石研屏见饷者，其色如玉，光润可爱。中有一牛，磨角作斗状。云：“湘潭里中有张其姓者，多力善斗，号张难敌。一日，与人搏，偶败，忿赴河而死，居三日，其家人来视之，浮水上，则牛耳。自后并水之山往往有此石，或得之，里中辄不利。”梦中异之，为作诗数百言，大抵皆取古之怨愤变化异物等事，觉而忘其言，后三日，赋词以识其异





恨之极，恨极销磨不得。苌弘事人道后来，其血三年化为碧。郑人缓也泣：“吾父，攻儒助墨。十年梦沉痛化余，秋柏之间既为实。” 相思重相忆，被怨结中肠，潜动精魄，望夫江上岩岩立。嗟一念中变，后期长绝。君看启母愤所激，又俄顷为石。　难敌。最多力。甚一忿沉渊，精气为物，依然困斗牛磨角。便影入山骨，至今雕琢。寻思人世，只合化，梦中蝶。





【笺注】


〔苌弘二句〕庄子 外物篇：“苌弘死于蜀，藏其血，三年化而为碧。”注：“成云：苌弘放归蜀，自恨忠而遭谮，刳肠而死，蜀人感之，以匮盛其血，三年而化为碧玉。”

〔郑人五句〕庄子 列御寇篇：“郑人缓也，呻吟裘氏之地，只三年而缓为儒。河润九里，泽及三族。使其弟墨。儒墨相与辩，其父助翟，十年而缓自杀。其父梦之，曰：‘使而子为墨者予也，阖胡尝视其良，既为秋柏之实矣。’”注：“缓见梦其父，言弟之为墨，是我之力，何不试视我冢上，所种秋柏已结实矣。冤魂告语，深致其怨。”

〔望夫句〕幽明录：“武昌 北山上有望夫石。相传昔有贞女，携子饯夫从役，立望而死，形化为石。”王建 望夫石诗：“望夫处，江悠悠，化为石，不回头。山头日日风和雨，行人归来石应语。”

〔启母至为石〕汉书 武帝本纪：“朕用事华山，至于中岳，见夏后启母石。”注：“启生而母化为石。”

〔甚一忿〕此处“甚”当作“甚至”解。

〔山骨〕谓石。韩昌黎集 石鼎联句有“巧匠斫山骨”句。

〔化梦中蝶〕见卷二沁园春（有美人兮阕）“物化”注。





【附录】


（一）沈曾植 稼轩长短句小笺云：“兰陵王己未八月二十日。按己未为庆元五年，是时侂胄方严伪学之禁，赵忠简卒于贬所。苌弘血碧，儒墨相争，托意甚微，非偶然涉笔也。”（二）夏承焘云：“此词首片用二男事，次片用二女事，疑有微意。”（三）梁启超编稼轩年谱释此词云：“词文恢诡冤愤，盖借以摅其积年胸中磈磊不平之气。”按：此词上中片用苌弘、郑人缓、望夫妇、启母四人变化之事。苌弘化碧玉，玉自石出；缓化秋柏之实，实石音同；望夫妇、启母皆化为石。四例取证古来怨愤变化为石之事。下片以张难敌虽斗败，化为石而仍作困斗之状，赞扬张难敌抵死不屈之精神。则此记梦词亦托意甚微，借以抒胸中激愤之气耳。





【编年】


庆元五年（一一九九）。





六州歌头

属得疾，暴甚，医者莫晓其状。小愈，困卧无聊，戏作以自释





晨来问疾，有鹤止庭隅。吾语汝：“只三事，太愁余：病难扶，手种青松树，碍梅坞，妨花径，才数尺，如人立，却须锄。其一。秋水堂前，曲沼明于镜，可烛眉须。被山头急雨，耕垄灌泥涂。谁使吾庐，映污渠？其二。　叹青山好，檐外竹，遮欲尽，有还无。删竹去？吾乍可，食无鱼。爱扶疏，又欲为山计，千百虑，累吾躯。其三。凡病此，吾过矣，子奚如？”口不能言臆对：“虽卢扁药石难除。有要言妙道，事见七发。往问北山愚，庶有瘳乎。”





【校】


〔调〕按本调广信书院本作四叠，王诏校刊本作三叠，兹从四卷本丙集作双调。

〔其一，其二，其三〕广信书院本无，兹从四卷本。

〔卢扁〕四卷本作“扁鹊”。

〔事见七发〕四卷本在“瘳乎”二字下。





【笺注】


〔鹤止庭隅〕贾谊 鵩鸟赋：“谊为长沙王傅三年，有鸟入于谊舍，止于坐隅。似鸮，不祥鸟也。谊既以谪居长沙，长沙卑湿；谊自伤悼，以为寿不得长，乃为赋以自广：……庚子日斜兮，集余舍，止于坐隅兮，貌甚闲暇。……野鸟入室，主人将去。请为子，余去何之？”苏轼 鹤叹诗：“园中有鹤驯可呼，我欲呼之立坐隅。”

〔吾语汝〕论语阳货篇：“子曰：‘由也汝闻六言六蔽矣乎？’对曰：‘未也。’‘居，吾语汝。’”

〔曲沼句〕刘禹锡 奉和中书崔舍人八月十五日夜玩月诗：“曲沼凝瑶镜。”

〔映污渠〕韩愈 符读书城南诗：“二十渐乖张，清沟映污渠。”

〔乍可〕宁可。

〔食无鱼〕见卷一满江红（汉水东流阕）“腰间二句”注。按此处实用苏轼 於潜僧绿筠轩诗“可使食无肉，不可使居无竹”意。

〔吾过矣〕礼记 檀弓：“子夏投其杖而拜曰：‘吾过矣，吾过矣，吾离群而索居，亦已久矣。’”

〔口不句〕贾谊 鵩鸟赋：“乃叹息，举首奋翼，口不能言，请对以臆。”苏轼 鹤叹：“鹤有难色侧睨予，岂欲臆对如乎？”

〔卢扁〕扁鹊为古代名医，以其家于卢，因又称卢扁。

〔要言妙道〕枚乘 七发：“客曰：‘今太子之病，可无药石、针刺、灸疗而已，可以要言妙道说而去也。’”

〔北山愚〕疑指北山移文中“北山之友”，因其不能如周颙取悦于世，故称之为“北山愚”。

〔庶有瘳乎〕庄子 人间世：“庶几其国有瘳乎？”





添字浣溪沙

病起，独坐停云





强欲加餐竟未佳，只宜长伴病僧斋。心似风吹香篆过，也无灰。　山上朝来云出岫，随风一去未曾回。次第前村行雨了，合归来。





【校】


〔题〕四卷本丙集作“赋清虚”。

〔山上〕广信书院本作“山下”，兹从四卷本。





【笺注】


〔心似二句〕言未灰心。风吹香篆过，歇后“无灰”也。

〔云出岫〕归去来辞：“云无心以出岫。”

〔次第〕此处应为“待到”之意。





【编年】


上六州歌头、添字浣溪沙各一首，作年莫考。姑附于秋水 停云各词之后。





沁园春

寿赵茂嘉郎中，时以置兼济仓赈济里中，除直秘阁





甲子相高，亥首曾疑，绛县老人。看长身玉立，鹤般风度；方颐须磔，虎样精神。文烂卿 云，诗凌鲍 谢，笔势骎骎更右军。浑余事，羡仙都梦觉，金阙名存。　门前父老忻忻。焕奎阁新褒诏语温。记他年帷幄，须依日月；只今剑履，快上星辰。人道阴功，天教多寿，看到貂蝉七叶孙。君家里，是几枝丹桂，几树灵椿？





【校】


〔题〕四卷本丁集“置”上有“制”字，“赈济里中”作“里中赈济”。

〔磔〕广信书院本误作“傑”，其他各本俱不误。





【笺注】


〔赵茂嘉、兼济仓〕见本卷满江红（我对君侯阕）“赵茂嘉”、“兼济仓”注。

〔甲子三句〕左传 襄公三十年：“晋悼夫人食舆人之城杞者，绛县人或年长矣，无子，往与于食。有与疑年，使之年，曰：‘臣小人也，不知纪年。臣生之岁，正月甲子朔，四百有四十五甲子矣。其季于今，三之一也。’吏走问诸朝，师旷曰：‘……七十三年矣。’史赵曰：‘亥有二首六身，下二如身，是其日数也。’士文伯曰：‘然则二万二千六百有六旬也。’”

〔须磔〕见本卷水调歌头（高马勿捶面阕）“须作句”注。

〔卿云〕谓司马长卿与扬子云。

〔诗凌句〕杜甫 遣兴五首：“吾怜孟浩然，裋褐即长夜。赋诗何必多，往往凌鲍谢。”按：鲍谓鲍照，谢谓谢灵运、惠连、玄晖也。

〔笔势句〕晋书 王羲之传：“尤善隶书，为古今之冠。论者称其笔势，以为飘若游云，矫若惊龙。”王羲之曾官右军将军，世称王右军。

〔仙都梦觉〕见卷一八声甘州（把江山好处付公来阕）“钧天梦”注。

〔奎阁〕文章之府，此指秘阁。

〔只今二句〕见卷二声声慢（东南形胜阕）“星辰剑履”注。宋史 职官志十载大臣之奉特旨者，有“剑履上殿”之赐。

〔貂蝉七叶〕左思 咏史诗：“金张藉旧业，七叶珥汉貂。”

〔是几枝二句〕宋史 窦仪传：“窦仪字可象，蓟州渔阳人。……父禹钧，与兄禹锡皆以词学名。……仪学问优博，风度峻整，弟俨、侃、偁、僖皆相继登科。冯道与禹钧有旧，尝赠诗，有‘灵椿一珠老，丹桂五枝芳’之句，缙绅多讽诵之。”按：赵茂嘉兄弟六人均登进士第，历任显秩，故有此二句。详见后洞仙歌（旧交贫贱阕）题及笺注。





【编年】


庆元五年（一一九九）。——铅山县志谓赵氏于庆元五年除直秘阁，上词题中云云，当即作于是年。





又

和吴子似县尉





我见君来，顿觉吾庐，溪山美哉。怅平生肝胆，都成楚 越；只今胶漆，谁是陈 雷？搔首踟蹰，爱而不见，要得诗来渴望梅。还知否：快清风入手，日看千回。　直须抖擞尘埃。人怪我柴门今始开。向松间乍可，从他喝道？庭中且莫，踏破苍苔。岂有文章，谩劳车马，待唤青刍白饭来。君非我，任功名意气，莫恁徘徊。





【校】


〔题〕四卷本丙集作“和吴尉子似”。





【笺注】


〔吴子似〕安仁县志 人物志：“吴绍古字子嗣，通经术，从陆象山游。授承直郎，荆湖南路提举茶盐使干办公事。”铅山县志十一名宦：“吴绍古，字子嗣，鄱阳人。庆元五年任铅山尉，多所建白。有史才，纂永平志，条分类举，先民故实搜罗殆尽。建居养院以济穷民及旅处之有病厄者。”按：吴氏尉铅山始于庆元四年，见赵昌父 刘之道祠记，县志作五年，误。（参年谱 庆元四年。）

〔肝胆、楚越〕庄子 德充符：“自其异者视之，肝胆楚越也；自其同者视之，万物皆一也。”

〔胶漆、陈雷〕后汉书 独行传：“陈重字景公，豫章 宜春人也。少与同郡雷义为友。……太守张云举重孝廉，重以让义，前后十余通记，云不听。……雷义字仲公，豫章 鄱阳人也。……举茂才，让于陈重，刺史不听，义遂阳狂被发走，不应命。乡里为之语曰：‘胶漆自谓坚，不如雷与陈。’三府同时俱辟二人。”

〔搔首二句〕诗 邶风 静女：“静女其姝，俟我于城隅，爱而不见，搔首踟蹰。”

〔渴望梅〕世说新语 假谲篇：“魏武行役，失汲道，军皆渴，乃令曰：‘前有大梅林，饶子，甘酸可以解渴。’士卒闻之，口皆出水，乘此得及前源。”

〔清风〕诗 大雅 烝民：“吉甫作诵，穆如清风。”

〔抖擞尘埃〕苏轼 送曹焕往筠诗：“君到高安几日回，一时抖擞旧尘埃。”

〔人怪我句〕杜甫 客至诗：“花径不曾缘客扫，蓬门今始为君开。”

〔向松间二句〕义山杂纂：“杀风景事……一曰花间喝道。”“乍可”即“怎可”。

〔庭中二句〕宋 滏水僧宝黁诗：“满院秋光浓欲滴，老僧倚杖青松侧。只怪高声问不应，瞋余踏破苍苔色。”引见苏轼 书黁公诗后诗小序中。

〔岂有二句〕杜甫 有客诗：“岂有文章惊海内，谩劳车马驻江干。”

〔青刍白饭〕杜甫 入奏行赠西山检察使窦侍御：“江花未落还成都，肯访浣花老翁无？为君酤酒满眼酤，与奴白饭马青刍。”

〔君非我三句〕谓子似当以立功名为己志，不可如我之徘徊丘壑。恁，如此也。





鹧鸪天

寻菊花无有，戏作





掩鼻人间臭腐场，古来惟有酒偏香。自从来住云烟畔，直到而今歌舞忙。　呼老伴，共秋光。黄花何处避重阳？要知烂熳开时节，直待西风一夜霜。





【校】


〔古来〕王诏校刊本及四印斋本作“古今”。

〔来住〕四卷本丙集作“归住”。

〔何处〕四卷本作“何事”。





【笺注】


〔掩鼻句〕孟子 离娄下：“西子蒙不洁，则人皆掩鼻而过之。”庄子 知北游：“万物一也，是其所美者为神奇，其所恶者为臭腐。”





又

席上吴子似诸友见和，再用韵答之





翰墨诸公久擅场，胸中书传许多香。都无丝竹衔杯乐，却看龙蛇落笔忙。　闲意思，老风光。酒徒今有几高阳？黄花不怯西风冷，只怕诗人两鬓霜。





【校】


〔题〕四卷本丙集作“席上子似诸公和韵”。

〔诸公〕四卷本作“诸君”。

〔都无〕四卷本作“苦无”。

〔却看〕王诏校刊本及四印斋本作“却有”。

〔西风〕四卷本作“秋风”。





【笺注】


〔却看句〕苏轼 偶至野人汪氏居仍用前韵诗：“已闻龟策通神语，更看龙蛇落笔痕。”

〔高阳〕见本卷沁园春（杯汝知乎阕）“更高阳二句”注。





又

和吴子似山行韵





谁共春光管日华？朱朱粉粉野蒿花。闲愁投老无多子，酒病而今较减些。　山远近，路横斜，正无聊处管弦哗。去年醉处犹能记，细数溪边第几家。





【校】


〔题〕四卷本丙集无“吴”字。





【笺注】


〔闲愁句〕意谓老来闲愁不多。王安石 拟寒山拾得诗：“佛法无多子。”





新荷叶

上巳日，吴子似谓古今无此词，索赋





曲水流觞，赏心乐事良辰。兰蕙光风，转头天气还新。明眸皓齿，看江头有女如云。折花归去，绮罗陌上芳尘。　能几多春？试听啼鸟殷勤。对景兴怀，向来哀乐纷纷。且题醉墨，似兰亭列叙时人。后之览者，又将有感斯文。





【校】


〔题〕四卷本丙集无“吴”字。

〔对景〕四卷本作“览物”。





【笺注】


〔曲水句〕续齐谐记：“秦昭王三日置酒河曲，见有金人出奉水心剑……乃因其处立为曲水。二汉相沿，皆为盛集。”王羲之 兰亭序：“又有清流激湍，映带左右，引以为流觞曲水，列坐其次。”

〔赏心句〕见卷一满江红（美景良辰阕）“美景句”注。

〔兰蕙句〕楚辞 招魂：“光风转蕙，泛崇兰些。”王逸注：“光风谓雨已日出而风，草木皆有光也。”五臣注：“日光风气，转泛于兰蕙之丛。”

〔天气还新〕杜甫 丽人行：“三月三日天气新，长安水边多丽人。”

〔明眸句〕杜甫 哀江头：“明眸皓齿今何在，血污游魂归不得。”

〔有女如云〕诗 郑风 出其东门：“出其东门，有女如云。”

〔对景二句〕兰亭序：“向之所欣，俯仰之间，已为陈迹，犹不能不以之兴怀。”

〔似兰亭三句〕兰亭序：“故列叙时人，录其所述。虽世殊事异，所以兴怀，其致一也。后之览者，亦将有感于斯文。”





又

徐思上巳乃子似生日，因改定





曲水流觞，赏心乐事良辰。今几千年，风流禊事如新。明眸皓齿，看江头有女如云。折花归去，绮罗陌上芳尘。　丝竹纷纷，杨花飞鸟衔巾。争似群贤，茂林修竹兰亭。一觞一咏，亦足以畅叙幽情。清欢未了，不如留住青春。





【校】


〔题〕四卷本丁集无“上巳”二字，“生日”作“生朝”，“因”下有“为”字。





【笺注】


〔杨花句〕杜甫 丽人行：“杨花雪落覆白，青鸟飞去衔红巾。”

〔争似四句〕兰亭序：“永和九年，岁在癸丑，暮春之初，会于会稽 山阴之兰亭，修禊事也。群贤毕至，少长咸集。此地有崇山峻岭，茂林修竹……一觞一咏，亦足以畅叙幽情。”争似，怎似。





水调歌头

题吴子似县尉瑱山经德堂。堂，陆象山所名也





唤起子陆子，经德问何如。万钟于我何有，不负古人书。闻道千章松桂，剩有四时柯叶，霜雪岁寒余。此是瑱山境，还似象山无？ 耕也馁，学也禄，孔之徒。青衫毕竟升斗，此意政关渠。天地清宁高下，日月东西寒暑，何用着工夫。两字君勿惜，借我榜吾庐。





【校】


〔题〕“吴子似县尉”四卷本丁集作“子似”。广信书院本“所名”作“取名”，兹从四卷本。

〔青衫〕王诏校刊本及四印斋本误作“青山”。

〔政关〕王诏校刊本及四印斋本作“颇关”。





【笺注】


〔瑱山〕安仁县志卷四山川志：“玉真山在县治后，左右石趾如钳，瞰临锦江。顶有石壁，高数仞。石上有镌字曰‘玉真’。世传仙人指书。”按：“瑱”字为“玉真”二字之合体，当时或亦有此称。

〔经德堂〕象山先生全集卷十九经德堂记：“堂名取诸孟子：‘经德不回，非以干禄也。’……云锦吴生绍古而来从余游，求名其读书之堂，余既名而书之，且为其说，使归而求之。”楼钥 攻媿集卷九寄题吴绍古县尉经德堂诗：“问舍玉真下，读书经德中。心期知共远，臭昧许谁同。吹笛夜凉月，舞雩春暮风。直须涵咏熟，毋负象山翁。”

〔陆象山〕宋史 儒林传：“陆九渊字子静……自号象山翁，学者称象山先生。”

〔唤起句〕按象山先生年谱，陆氏卒于绍熙三年冬十二月，吴氏尉铅山时陆氏卒已数年，故云云。

〔万钟句〕孟子 告子上：“万钟则不辩礼义而受之，万钟于我何加焉。”

〔闻道三句〕陈文蔚 寄题吴子似所居二首：“堂前有松桂，年年长柯枝。生意不自已，何心论报施。请子对佳木，长哦经德诗。”

〔象山〕在江西 贵溪县，原名应天山。象山先生年谱：“淳熙十四年登贵溪 应天山讲学。初，门人彭兴宗世昌访旧于贵溪 应天山麓张氏，因登山游览，则陵高而谷邃，林茂而泉清。乃与诸张议结庐以迎先生讲学，先生登而乐之，乃建精舍居焉。……淳熙十五年易应天山名为象山。”

〔耕也馁二句〕论语 卫灵公篇：“子曰：‘君子谋道不谋食。耕也馁在其中矣，学也禄在其中矣。君子忧道不忧贫。’”

〔青衫二句〕经德堂记有云：“孟子曰：‘古之人修其天爵而人爵从之，今之人修其天爵以要人爵，既得人爵而弃其天爵，则惑之甚者也。’后世发策决科而高第可以文艺取，积资累考而大官可以岁月致，则又有不必修其天爵者矣。生其早辨而谨思之。”青衫二句当即隐括此段意旨而言。盖谓陆氏之所致意者，为科名之无足重轻也。

〔天地清宁〕老子：“天得一以清，地得一以宁，王侯得一以为天下贞。”





又

赵昌父七月望日用东坡韵叙太白、东坡事见寄，过相褒借，且有秋水之约；八月十四日余卧病博山寺中，因用韵为谢，兼寄吴子似





我志在寥阔，畴昔梦登天。摩挲素月，人世俯仰已千年。有客骖鸾并凤，云遇青山、赤壁，相约上高寒。酌酒援北斗，我亦虱其间。 少歌曰：“神甚放，形则眠。鸿鹄一再高举，天地睹方圆。”欲重歌兮梦觉，推枕惘然独念：人事底亏全？有美人可语，秋水隔婵娟。





【校】


〔题〕“兼寄吴子似”四卷本丁集作“兼简子似”。又“余卧病”广信书院本少“余”字，兹据四卷本补。

〔骖鸾〕四卷本作“骖麟”。

〔婵娟〕四卷本作“娟娟”。





【笺注】


〔用东坡韵〕指东坡 水调歌头词，题为“丙辰中秋欢饮达旦大醉作此篇兼怀子由”。

〔寥阔〕即寥廓。以避宁宗嫌名，故改用阔字。

〔畴昔句〕楚辞 九章 惜诵：“昔余梦登天兮，魂中道而无杭。”李白 宣州谢朓楼饯别校书叔云诗：“俱怀逸兴壮思飞，欲上青天揽明月。”

〔青山〕指李白。李白墓在青山。

〔赤壁〕指苏轼。东坡于七月望日曾与客泛舟游赤壁，并有壁赋二篇。

〔酌酒句〕楚辞 九歌 东君：“援北斗兮酌桂浆。”

〔我亦句〕韩愈 泷吏篇：“得无虱其间，不武亦不文。”

〔少歌〕楚辞 九章 抽思有“少歌”，王逸注谓“小吟讴谣以乐志也。少亦作小”。

〔鸿鹄二句〕贾谊 惜誓：“黄鹄之一举兮，知山川之纡曲，再举兮睹天地之圜方。”

〔梦觉二句〕苏轼 水龙吟题“元丰五年予谪居于黄，梦扁舟渡江，觉而异之”，有句云：“推枕惘然不见，但空江月明千里。”

〔有美人二句〕杜甫 寄韩谏议诗：“美人娟娟隔秋水。”





破阵子

硖石道中有怀吴子似县尉





宿麦畦中雉鷕，柔桑陌上蚕生。骑火须防花月暗，玉唾长携彩笔行。隔墙人笑声。 莫说弓刀事业，依然诗酒功名。千载图中今古事，万石溪头长短亭。小塘风浪平。时修图经，筑亭堠。





【校】


〔题〕四卷本丙集无“吴”字及“县尉”二字。

〔雉鷕、柔桑〕王诏校刊本及四印斋本作“雉雊、桑叶”。

〔注〕“平”字下注文四卷本无。





【笺注】


〔硖石〕铅山县志：“硖石在县西二十里，两崖对峙，苍翠壁立，中有泉石之胜。”

〔雉鷕〕诗 邶风 匏有苦叶：“有鷕雉鸣。”传：“鷕，雌雉声也。”

〔骑火〕夜骑时用以照明之物。韩愈 夜次襄城诗：“欲知迎候盛，骑火万星攒。”

〔玉唾句〕稼轩 鹧鸪天（叹息频年廪未高阕）有“干玉唾，秃锥毛”句，均以笔与玉唾连举，因疑玉唾应指砚滴而言。研北杂志卷下：“李仲芳家有南唐金铜蟾蜍砚滴……腹下有篆铭云：‘舍月窟，伏棑几，为我用，贮清泚。端溪石，澄心纸，陈玄氏，毛锥子……微吾润泽乌用汝。’”

〔时修图经〕铅山县志 吴子似小传中谓纂有永平志。此所谓图经，当即指永平志言。残存之永乐大典卷二二六三、二二六五、二五三五等卷中引录广信府永平志凡五条，疑即吴子似所编撰之书。铅山有永平溪，故志以永平名也。





鹧鸪天





石壁虚云积渐高，溪声绕屋几周遭。自从一雨花零落，却爱微风草动摇。　呼玉友，荐溪毛，殷勤野老苦相邀。杖藜忽避行人去，认是翁来却过桥。





【校】


〔零落〕四卷本丙集作“零乱”。





【笺注】


〔溪声绕屋〕苏轼 寄吴德仁兼简陈季常诗：“门前罢亚十顷田，清溪绕屋花连天。”

〔玉友〕珊瑚钩诗话：“以糯米药曲作白醪，号玉友。”

〔荐溪毛〕左传 隐公三年：“苟有明信，涧溪沼沚之毛，蘩蕰藻之菜，筐筥锜釜之器，潢污行潦之水，可荐于鬼神，可羞于王公。”





又

寿吴子似县尉，时摄事城中





上巳风光好放怀，故人犹未看花回。茂林映带谁家竹，曲水流传第几杯？　摛锦绣，写琼瑰，长年富贵属多才。要知此日生男好，曾有周公祓禊来。





【校】


〔题〕四卷本丁集无“吴”字及“县尉”二字。

〔故人〕四卷本作“忆君”。





【笺注】


〔看花回〕见卷一新荷叶（人已归来阕）“兔葵二句”注。

〔茂林、曲水〕兰亭序：“此地有崇山峻岭，茂林修竹。”余参本卷新荷叶（曲水流觞）“曲水句”注。

〔琼瑰〕见卷一水调歌头（官事未易了阕）“琼瑰句”注。

〔周公祓禊〕续齐谐：“昔周公成洛邑，因流水以泛酒，故逸诗曰：‘羽觞随流波。’”按：子似上巳生日，故二句云云。





又

过硖石，用韵答吴子似





叹息频年廪未高，新词空贺此丘遭。遥知醉帽时时落，见说吟鞭步步摇。　干玉唾，秃锥毛，只今明月费招邀。最怜乌鹊南飞句，不解风流见二乔。





【校】


〔题〕四卷本丁集作“硖石用前韵答子似”。





【笺注】


〔廪未高〕诗 周颂 丰年：“丰年多黍多稌，亦有高廪，万亿及秭，为酒为醴。”苏轼 东坡八首：“喟然释耒叹，我廪何时高。”

〔贺此丘遭〕柳宗元 钴鉧潭西小丘记：“书于石，所以贺兹丘之遭也。”

〔明月句〕李白 月下独酌诗：“举杯邀明月。”

〔最怜二句〕曹操 短歌行：“月明星稀，乌鹊南飞。”二乔，见本卷菩萨蛮（画楼影蘸清溪水阕）“大小乔”注。按，稼轩此二句，盖翻用杜牧“东风不与周郎便，铜雀春深锁二乔”句意，嘲曹操之不能得二乔也。





又

吴子似过秋水





秋水长廊水石间，有谁来共听潺潺。羡君人物东西晋，分我诗名大小山。　穷自乐，懒方闲，人间路窄酒杯宽。看君不了痴儿事，又似风流靖长官。





【校】


〔潺潺〕四卷本丁集作“潺湲”。

〔懒〕广信书院本作“晚”，兹从四卷本。





【笺注】


〔大小山〕王逸 楚辞章句：“招隐士者，淮南小山之所作也。昔淮南王安博雅好古，招怀天下俊伟之士，自八公之徒，咸慕其德而归其仁。各竭才智，著作篇章。分造辞赋，以类相从，故或称小山，或称大山，其义犹诗有小雅、大雅也。”黄庭坚 答余洪范诗：“道在东西祖，诗如大小山。”

〔不了痴儿事〕见卷一水调歌头（官事未易了阕）“官事句”注。

〔靖长官〕曾慥 集仙传：“靖不知何许人，唐僖宗时为登封令，既而弃官学道，遂仙去。隐其姓而以名显，故世谓之靖长官。”苏轼 送范景仁诗：“试与刘夫子，重寻靖长官。”自注云：“刘几云，曾见人嵩山幽绝处，眼光如猫，意其为靖长官也。”





【编年】


庆元四年至六年（一一九八至一二〇〇）。——上词十三首，起沁园春（我见君来阕）至鹧鸪天（秋水长廊水石间阕），必均为吴子似任铅山尉时所作，以其年月均不能确考，姑依广信书院本次第，汇录于此。





水调歌头

醉吟





四座且勿语，听我醉中吟。池塘春草未歇，高树变鸣禽。鸿雁初飞江上，蟋蟀还来床下，时序百年心。谁要卿料理，山水有清音。 欢多少，歌长短，酒浅深。而今已不如昔，后定不如今。闲处直须行乐，良夜更教秉烛，高会惜分阴。白发短如许，黄菊倩谁簪。





【笺注】


〔四座句〕古诗：“四座且莫喧，愿听歌一言。”

〔池塘二句〕谢灵运 登池上楼诗：“池塘生春草，园柳变鸣禽。”

〔鸿雁〕礼记 月令：“季秋之月……鸿雁来宾。”杜牧 九日齐山登高诗：“江涵秋影雁初飞。”

〔蟋蟀句〕诗 豳风 七月流火：“十月蟋蟀入我床下。”

〔时序句〕杜甫 春日江邨五首：“乾坤万里眼，时序百年心。”

〔谁要句〕见本卷沁园春（叠嶂西驰阕）“看爽气句”注。

〔山水句〕左思 招隐诗：“非必丝与竹，山水有清音。”

〔而今二句〕白居易 东城寻春诗：“今既不如昔，后当不如今。”

〔良夜句〕古诗：“昼短苦夜长，何不秉烛游。”

〔惜分阴〕晋书 陶侃传：“大禹圣者，乃惜寸阴，至于众人，当惜分阴。岂可逸游荒醉，生无益于时，死无闻于后？是自弃也。”

〔白发二句〕杜甫 春望诗：“白头搔更短，浑欲不胜簪。”





又

赋松菊堂





渊明最爱菊，三径也栽松。何人收拾，千载风味此山中。手把离骚读遍，自扫落英餐罢，杖屦晓霜浓。皎皎太独立，更插万芙蓉。 水潺湲，云洞，石巃嵸。素琴浊酒唤客，端有古人风。却怪青山能巧，政尔横看成岭，转面已成峰。诗句得活法，日月有新工。





【笺注】


〔松菊堂〕未详。

〔渊明二句〕归去来辞：“三径就荒，松菊犹存。”

〔皎皎二句〕韩愈 奉酬卢给事云夫四兄曲江荷花行见寄诗：“我今官闲得婆娑，问言何处芙蓉多。撑舟昆明度云锦，脚敲两舷叫吴歌。太白山高三百里，负雪嵬嵬插花里。”韩诗谓太白山高，六月积雪，其倒影插昆明池荷花中。辛词之“更插万芙蓉”当亦谓松菊堂之倒影插入荷花丛中。

〔洞、巃嵸〕洞指相连，巃嵸谓堆积状。

〔素琴句〕嵇康 与山巨源绝交书：“今但愿守陋巷，教养子孙，时与亲旧叙阔，陈说平生，浊酒一杯，弹琴一曲，志愿毕矣。”苏轼 蔡景繁官舍小阁诗：“素琴浊酒容一榻。”

〔能巧〕“能”同“恁”，犹云“如许”或“这样”。

〔政尔二句〕苏轼 庐山与总老同游西林诗：“横看成岭侧成峰，远近高低各不同。不识庐山真面目，只缘身在此山中。”

〔诗句得活法〕吕本中 江西宗派诗序：“自得之，忽然有入，然后惟意所出，万变不穷，是名活法。”又，吕氏作夏均父集序云：“学诗当识活法。所谓活法者：规矩备具而能出于规矩之外，变化不测而亦不背于规矩也。是道也，盖有定法而无定法，无定法而有定法。知是者则可以与语活法矣。”

〔新工〕黄庭坚 寄杜家父诗：“径欲题诗嫌浪许，杜郎觅句有新工。”





【编年】


上水调歌头二首，作年莫考。广信书院本此二词与同调寄吴子似二词相邻，因附次于有关子似诸词之后。





清平乐





清词索笑，莫厌银杯小。应是天孙新与巧，剪恨裁愁句好。

有人梦断关河，小窗日饮亡何。想见重帘不卷，泪痕滴尽湘娥。





【笺注】


〔莫厌句〕苏轼有“莫笑银杯小”诗题。

〔天孙〕柳宗元 乞巧文：“窃闻天孙专巧于天，璇玑，经纬星辰，能成文章，黼黻帝躬。”

〔日饮亡何〕见卷一减字木兰花（僧窗夜雨阕）“亡何”注。





又

书王德由主簿扇





溪回沙浅，红杏都开遍。不知春水暖，犹傍垂杨春岸。

片帆千里轻船，行人想见欹眠。谁似先生高举，一行白鹭青天。





【笺注】


〔王德由〕未详。

〔一行句〕杜甫 绝句四首：“两个黄鹂鸣翠柳，一行白鹭上青天。”





西江月

春晚





剩欲读书已懒，只因多病长闲。听风听雨小窗眠，过了春光太半。 往事如寻去鸟，清愁难解连环。流莺不肯入西园，去唤画梁飞燕。





【校】


〔去唤〕王诏校刊本及四印斋本作“唤起”。





【笺注】


〔剩欲〕颇欲也。

〔解连环〕见卷一汉宫春（春已归来阕）“解连环”注。





又

木樨





金粟如来出世，蕊宫仙子乘风。清香一袖意无穷，洗尽尘缘千种。 长为西风作主，更居明月光中。十分秋意与玲珑，拚却今宵无梦。





【笺注】


〔金粟如来〕木樨色黄似金，花小如粟，故亦称“金粟”。净名经义钞：“梵语维摩诘，此云净名，般提之子。……过去成佛，号金粟如来。”释寂照 谷响集：“李善注头陀寺碑，引发迹经云：‘净名大士是往古金粟如来。’予尝检藏中，不得此经。”李白 答湖州司马问诗：“湖州司马何须问，金粟如来是后身。”

〔蕊宫〕为蕊珠宫之简称。黄庭内景经：“太上大道 玉晨君，闲居蕊珠作七言。”注云：“蕊珠，上清境宫阙名也。”





又

遣兴





醉里且贪欢笑，要愁那得工夫。近来始觉古人书，信着全无是处。　昨夜松边醉倒，问松“我醉何如”。只疑松动要来扶，以手推松曰“去”。





【笺注】


〔近来二句〕孟子 尽心下：“孟子曰：‘尽信书则不如无书，吾于武成，取二三策而已矣。仁人无敌于天下，以至仁伐至不仁，而何其血之流杵也？’”

〔以手句〕汉书 龚胜传：“博士夏侯常见胜应禄不和，起至胜前，谓曰：‘宜如奏所言。’胜以手推常曰：‘去！’”





玉楼春

乐令谓卫玠：“人未尝梦捣虀餐铁杵，乘车入鼠穴。”以谓世无是事故也。余谓世无是事而有是理，乐所谓无，犹云有也。戏作数语以明之





有无一理谁差别，乐令区区犹未达。事言无处未尝无，试把所无凭理说。　伯夷饥采西山蕨，何异捣虀餐杵铁。仲尼去卫又之陈，此是乘车穿鼠穴。





【校】


〔题〕“犹云”四卷本丁集作“犹之”。

〔犹未〕四卷本作“浑未”。

〔穿〕四卷本作“入”。





【笺注】


〔乐令至故也〕世说新语 文学篇：“卫玠总角时，问乐令梦，乐云：‘是想。’卫曰：‘形神所不接而梦，岂是想邪？’乐云：‘因也。未尝梦乘车入鼠穴、捣虀噉铁杵，皆无想无因故也。’”

〔伯夷句〕见本卷鹧鸪天（出处从来自不齐阕）“赋采薇”注。

〔仲尼句〕史记 孔子世家：“居卫月余，灵公与夫人同车，宦者雍渠参乘出，使孔子为次乘，招摇市过之，孔子曰：‘吾未见好德如好色者也。’于是丑之，去卫。……遂至陈，主于司城贞子家。”





【编年】


上词六首，据广信书院本编列次第，皆应为庆元中作。





西江月

寿祐之弟，时新居落成





画栋新垂帘幕，华灯未放笙歌。一杯潋滟泛金波，先向太夫人贺。 富贵吾应自有，功名不用渠多。只将绿鬓抵羲娥，金印须教斗大。





【校】


〔题〕四卷本丁集作“寿钱塘弟，正月十六日，时新居成”。





【笺注】


〔富贵句〕史记 蔡泽列传：“蔡泽者，燕人也。游学干诸侯，小大甚众，不遇。而从唐举相……唐举孰视而笑曰：‘先生曷鼻巨肩……吾闻圣人不相，殆先生乎？’蔡泽知唐举戏之，乃曰：‘富贵吾所自有，吾所不知者寿也。’”

〔功名句〕陈师道 送外舅郭大夫槩四川提刑诗：“功名何用多，莫作分外虑。”

〔羲娥〕谓羲和、嫦娥，指日月，意即光阴。

〔金印句〕见卷一西江月（秀骨青松不老阕）“金印句”注。





【编年】


庆元四年至六年（一一九八至一二〇〇）。——祐之名助，曾任钱塘县令，已详卷二临江仙（莫向空山吹玉笛阕）笺注中。据咸淳临安志所载钱塘县令姓名，辛氏列居程松之次。宋史 程松传谓：“庆元中，松知钱塘县，谄事吴曦以结侂胄……迁监察御史……除同知枢密院事，自宰邑至执政才四年。”查宋史 宰辅表，程松于嘉泰元年八月除同知枢密院，自此上推四年，则其由钱塘知县而得迁除，至晚不得晚于庆元三、四年间。是则辛祐之之宰钱塘，应为庆元四、五、六诸年事。





贺新郎

题傅岩叟 悠然阁





路入门前柳。到君家悠然细说，渊明重九。岁晚凄其无诸葛，惟有黄花入手。更风雨东篱依旧。陡顿南山高如许，是先生拄杖归来后。山不记，何年有。　是中不减康庐秀。倩西风为君唤起，翁能来否？鸟倦飞还平林去，云自无心出岫。剩准备新诗几首。欲辨忘言当年意，慨遥遥我去羲 农久。天下事，可无酒！





【校】


〔岁晚〕广信书院本作“晚岁”，兹从四卷本丁集。

〔陡顿〕四卷本作“斗顿”。

〔云自〕四卷本作“云肯”。





【笺注】


〔悠然阁〕陈文蔚 题傅岩叟悠然阁诗第三首云：“悠然君之心，非古亦非今。忘言犹有诗，无弦安用琴。渊明此时意，千载无知音。但见登阁时，山高白云深。”自注：“岩叟命名时，予适同登阁。”

〔门前柳〕见卷二洞仙歌（飞流万壑阕）“待学二句”注。

〔渊明句〕萧统 陶渊明传：“尝九月九日出宅边菊丛中，坐久之，满手把菊，值（王）弘送酒至，即便就酌，醉而后归。”又，渊明有九日闲居诗。

〔岁晚句〕谢灵运 初发石首城诗：“钦圣若旦暮，怀贤亦凄其。”杜甫 晚登瀼上堂诗：“凄其望吕、葛，不复梦周、孔。”黄庭坚 宿旧彭泽怀陶令诗：“岁晚以字行，更始号元亮。凄其望诸葛，肮脏犹汉相。”

〔康庐〕庐山亦名匡山，亦称匡庐。宋人避赵匡胤讳，故改称康庐。陶渊明隐居柴桑，其地在庐山下。陶诗所谓“悠然见南山”者，即指庐山言。

〔鸟倦二句〕渊明 归去来辞：“云无心以出岫，鸟倦飞而知还。”

〔剩准备句〕见卷二满江红（蜀道登天阕）“新诗准备”注。

〔欲辨句〕渊明 饮酒诗第五：“此中有真意，欲辨已忘言。”

〔慨遥遥句〕渊明 饮酒诗第二十：“羲农去我久，举世少复真。……若复不快饮，空负头上巾。”





又

用前韵再赋





肘后俄生柳。叹人生不如意事，十常八九。右手淋浪才有用，闲却持螯左手。谩赢得伤今感旧。投阁先生惟寂寞，笑是非不了身前后。持此语，问乌有。　青山幸自重重秀。问新来萧萧木落，颇堪秋否？总被西风都瘦损，依旧千岩万岫。把万事无言搔首。翁比渠侬人谁好，是我常与我周旋久。宁作我，一杯酒。





【笺注】


〔肘后句〕庄子 至乐篇：“支离叔与滑介叔观于冥伯之丘，昆仑之虚，黄帝之所休，俄而柳生其左肘。”注云：“瘤作柳声，转借字。”

〔叹人生二句〕见卷一满江红（落日苍茫阕）“过眼二句”注。

〔右手二句〕见卷二水调歌头（白日射金阙阕）“未应二句”及（上古八千岁阕）“醉淋浪”注。

〔投阁句〕汉书 扬雄传：“王莽时，刘歆、甄丰皆为上公。莽既以符命自立，即位之后，欲绝其原，以神前事；而丰子寻、歆子棻复献之，莽诛丰父子，投棻四裔，辞所连及，便收不请。时雄校书天禄阁上，治狱使者来，欲收雄；雄恐不能自免，乃从阁上自投下，几死。……京师为之语曰：‘惟寂寞，自投阁；爰清静，作符命。’”师古曰：“以雄 解嘲之言讥之也。”

〔乌有〕见本卷水调歌头（我亦卜居者阕）“舞乌有三句”注。

〔问新来二句〕杜甫 登高诗：“无边落木萧萧下，不尽长江滚滚来。万里悲秋常作客，百年多病独登台。”

〔翁比三句〕见卷二鹧鸪天（不向长安路上行阕）“宁作我”注。





水调歌头

赋傅岩叟 悠然阁





岁岁有黄菊，千载一东篱。悠然政须两字，长笑退之诗。自古此山元有，何事当时才见，此意有谁知。君起更斟酒，我醉不须辞。

回首处，云正出，鸟倦飞。重来楼上，一句端的与君期。都把轩窗写遍，更使儿童诵得，归去来兮辞。万卷有时用，植杖且耘耔。





【笺注】


〔悠然二句〕韩愈 南山诗凡百有二韵。

〔自古句〕晋书 羊祜传：“祜乐山水，每风景必造岘山置酒言咏，终日不倦。尝慨然叹息，顾谓从事中郎邹湛等曰：‘自有宇宙便有此山，由来贤达胜士登此远望，如我与卿者多矣，皆湮灭无闻，使人悲伤。’”

〔云正出二句〕见前贺新郎（路入门前柳阕）“鸟倦二句”注。

〔植杖句〕归去来辞：“怀良辰以孤往，或植杖而耘耔。”





【编年】


庆元中。——上词三首，作年难确考。下列新荷叶二阕，作于赵晋臣已归铅山之后，题中已云“再题”，知此数阕当作于庆元六年前。就水调歌头“重来楼上”

句观之，或其时与岩叟之往还尚未频数也。





念奴娇

赋傅岩叟 香月堂两梅





未须草草，赋梅花，多少骚人词客。总被西湖林处士，不肯分留风月。疏影横斜，暗香浮动，把断春消息。试将花品，细参今古人物。　看取香月堂前，岁寒相对，楚两龚之洁。自与诗家成一种，不系南昌仙籍。怕是当年，香山老子，姓白来江国。谪仙人字，太白还又名白。





【校】


〔题〕四卷本丙集作“赋梅花”。

〔把断春〕四卷本“把断”二字缺。

〔试将〕四卷本作“尚余”。

〔细参〕四卷本作“未忝”。





【笺注】


〔香月堂两梅〕陈克斋集卷十四答赵昌甫送徐天锡诗自注云：“双梅在岩叟家香月堂，清古可爱，昌甫每与稼轩同领略之。柱为稼轩题。”

〔草草〕苏轼 和秦太虚梅花诗：“去年花开我已病，今年对花还草草。”

〔总被四句〕宋史 隐逸传：“林逋字君复，杭州 钱塘人。少孤力学，不为章句。性恬淡好古，弗趋荣利。家贫，衣食不足，晏如也。初放游江 淮间，久之，归杭州，结庐西湖之孤山，二十年足不及城市。……既卒，赐谥和靖先生。逋善行书，喜为诗，其词澄浃峭特，多奇句。”其山园小梅诗有云：“众芳摇落独暄妍，占尽风情向小园。疏影横斜水清浅，暗香浮动月黄昏。”

〔把断〕把揽。

〔楚 两龚句〕汉书 两龚传：“两龚，皆楚人也。胜字君宾，舍字君倩，二人相友，并著名节，故世谓之楚 两龚。”法言问明篇：“楚 两龚之絜，其清矣乎。”

〔南昌仙籍〕汉书 梅福传：“梅福字子真，九江寿春人也。……为郡文学，补南昌尉。后去官归寿春。居家常读书养性为事。至元始中，王莽颛政，福一朝弃妻子去九江，至今传以为仙。其后人有见福于会稽者，变名姓为吴市门卒云。”按：此谓香月堂两梅唯应受诗人歌咏，不与他梅同一族类也。

〔香山二句〕白居易曾被谪为江州司马，晚年自号香山居士。

〔谪仙二句〕李白字太白，以诗往见贺知章，贺曰：“子谪仙人也。”后代因称李为谪仙。按：香月堂之梅花当为白色，故末章云云。





又

余既为傅岩叟两梅赋词，傅君用席上有请云：“家有四古梅，今百年矣，未有以品题，乞援香月堂例。”欣然许之，且用前篇体制戏赋





是谁调护，岁寒枝，都把苍苔封了。茆舍疏篱江上路，清夜月高山小。摸索应知，曹 刘 沈 谢；何况霜天晓。芬芳一世，料君长被花恼。　惆怅立马行人，一枝最爱，竹外横斜好。我向东邻曾醉里，唤起诗家二老。拄杖而今，婆娑雪里，又识商山皓。请君置酒，看渠与我倾倒。





【笺注】


〔傅君用〕事历未详。词中谓与岩叟为邻，疑亦岩叟族人。

〔月高山小〕苏轼 后赤壁赋：“山高月小。”

〔摸索二句〕隋唐嘉话中：“许敬宗性轻傲，见人多忘之，或谓其不聪，许曰：‘卿自难记，若遇何、刘、沈、谢，暗中摸索着亦可识。’” 按许敬宗所称“何、刘、沈、谢”当指南朝之何逊、刘孝绰、沈约、谢朓言。梁书 何逊传谓：“逊八岁能赋诗，弱冠州举秀才。一文一咏，范云辄嗟赏。沈约亦爱其文。……逊文章与刘孝绰并见重于世，世谓之何、刘。”刘孝绰传谓：“孝绰七岁能属文。每作一篇，朝成暮遍，好事者咸讽诵传写，流闻绝域。”又沈约传谓：“约该悉旧章，博物洽闻，当世取则。谢玄晖（朓）善为诗，任彦升工于文章，约兼而有之，然不能过也。”杜甫诗亦有“何、刘、沈、谢力未工”句。此云“曹、刘”当由一时误记为曹植、刘桢也。

〔被花恼〕杜甫 江畔独步寻花七绝：“江上被花恼不彻。”

〔惆怅三句〕苏轼 和秦太虚梅花诗：“东坡先生心已灰，为爱君诗被花恼。多情立马待黄昏，残雪消迟月出早。江天千树春欲暗，竹外一枝斜更好。”

〔我向二句〕谓赋傅岩叟 香月堂两梅花事。诗家二老即李白及白居易。

〔商山皓〕高士传：“四皓者，皆河内 轵人也。或在汲。始皇时见秦政虐，乃退入蓝田山……共入商雒，隐地肺山以待天下定。及秦败，汉高闻而征之，不至。”余参本卷踏莎行（吾道悠悠阕）“商山三句”注。按：傅君用家有四古梅，盖皆白色，故词中以商山皓为比，不唯其数符同，亦兼寓其色也。





【编年】


庆元六年（一二〇〇）前。——上二词作年无可考。据次阕题中语意推之，其时稼轩当尚未至傅君用之家园，故仅依据其席上之请而为之赋。稼轩另有“题傅君用山园”之贺新郎一阕，作于庆元六年，知此二阕必均作于六年之前。





满江红

和傅岩叟香月韵





半山佳句，最好是“吹香隔屋”。又还怪冰霜侧畔，蜂儿成簇。更把香来薰了月，却教影去斜侵竹。似神清骨冷住西湖，何由俗。 　根老大，穿坤轴。枝夭袅，蟠龙斛。快酒兵长俊，诗坛高筑。一再人来风味恶，两三杯后花缘熟。记五更联句失弥明，龙衔烛。





【笺注】


〔半山二句〕王安石号半山老人。陆游 入蜀记卷第二：“八日，晨至钟山。……归途至半山少留。半山者王文公旧宅，所谓报宁禅院也。自城中上钟山，此为中途，故曰半山。”王安石 题半山寺壁诗李壁注：“半山 报宁禅寺，公故宅也，由东门至蒋山，此为半道，故以半山为名。其地亦名白塘。”王安石 金陵即事诗：“水际柴门一半开，小桥分路入苍苔。背人照影无穷柳，隔屋吹香并是梅。”

〔似神清二句〕苏轼 题林逋诗后：“先生可是绝俗人，神清骨冷无由俗。”

〔坤轴〕张嘉贞 恒山碑铭：“其顶也，上扶乾门黑帝之宫观；其足也，下捺坤轴元神之都府。”

〔酒兵、诗坛〕苏轼 景贶履常屡有诗督叔弼季默唱和诗：“君家文律冠西京，旋筑诗坛按酒兵。”参卷二江神子（梨花著雨晚来晴阕）“酒兵句”注。

〔记五更句〕韩愈 石鼎联句诗序：“道士倚墙睡，鼻息如雷鸣，二子怛然失色，不敢喘。斯须，曙鼓动冬冬，二子亦困，遂坐睡。及觉，日已上，惊顾，觅道士不见。……二子惊惋自责，若有失者。……尝闻有隐君子弥明，岂其人耶。”参本卷江神子（五云高处望西清阕）“石鼎二句”注。

〔龙衔烛〕楚辞 天问篇：“日安不到，烛龙何照。”注云：“天西北有幽冥无日之国，有龙衔烛而照之。”





【编年】


上词作年无可考，姑附次于此。





水调歌头

即席和金华 杜仲高韵，并寿诸友，惟釂乃佳耳





万事一杯酒，长叹复长歌。杜陵有客，刚赋云外筑婆娑。须信功名儿辈，谁识年来心事，古井不生波。种种看余发，积雪就中多。　二三子，问丹桂，倩素娥。平生萤雪，男儿无奈五车何。看取长安得意，莫恨春风看尽，花柳自蹉跎。今夕且欢笑，明月镜新磨。





【笺注】


〔杜仲高〕金华县志：“杜旃字仲高，与兄伯高、弟叔高等兄弟五人俱有诗名，时称‘杜氏五高’。所著有癖斋小集。”光绪兰溪县志卷五志人物：“杜仲高，名旃，尝占湖漕举首。与吴猎、杨长孺善，从辛弃疾游。著有杜诗发微、癖斋集。”（按：兰溪本由金华县所分出，后亦仍属金华府，故两志均著录杜氏弟兄。）陈亮 龙川文集卷十九复杜仲高书：“忽永康递到所惠教，副以高文丽句，读之一过，见所谓‘半开半落花有恨，一晴一雨春无力’，已令人眼动。及读到‘别缆解时风度紧，离肠尽处花飞急’，然后知晏叔原之‘落花人独立，微雨燕双飞’，不得专擅美矣。……盖亦可谓一时之豪矣。”高翥 菊磵诗选有喜杜仲高移居清河诗，题下有自注云：“稼轩为仲高开山田，仲高有辛田记。”据知稼轩与仲高之交谊盖甚深。

〔杜陵二句〕杜陵客指仲高。“刚赋”句则指仲高原唱也。

〔古井句〕孟郊 烈女操诗：“波澜誓不起，妾心井中水。”苏轼 出都来陈所乘船上有题小诗八首聊为和之：“年来烦恼尽，古井无由波。”臂痛谒告作三绝句示四君子：“心有何求遣病安，年来古井不生澜。”

〔种种句〕见卷一水调歌头（我饮不须劝阕）“余发句”注。

〔问丹桂〕意谓准备举业也。世以登科第为折桂，故窦禹钧五子相继登科，冯道赠诗有“灵椿一枝长，丹桂五枝芳”之句。

〔倩素娥〕罗公远传：“明皇游月宫，见素娥十余人，皓衣，乘白鸾，游于桂下。”又，月里嫦娥，亦称素娥。又，甘泽谣谓素娥为花月之妖，引见卷二念奴娇（洞庭春晚阕）“月妖二句”注。

〔萤雪〕晋 车胤尝以囊盛萤照读，孙康尝于冬夜映雪读书。

〔五车〕见卷一水调歌头（官事未易了阕）“五车书”注。

〔看取二句〕唐诗纪事卷三十五：“孟郊及第，有诗曰：‘昔人龌龊不足嗟，今朝旷荡恩无涯。青春得意马蹄疾，一日看尽长安花。’一日之间，花即看尽，何其速也。果不达。”





【编年】


上词作年无可考，姑编置庆元六年与杜叔高唱和诸词之前。





浣溪沙

偕杜叔高 吴子似宿山寺戏作





花向今朝粉面匀，柳因何事翠眉颦？东风吹雨细于尘。

自笑好山如好色，只今怀树更怀人。闲愁闲恨一番新。





【校】


〔题〕四卷本丙集无“杜”、“吴”二字。





【笺注】


〔东风吹雨〕卢纶 长安春望诗：“东风吹雨过青山。”

〔自笑句〕论语 子罕篇：“子曰：‘我未见好德如好色者也。’”苏轼 自径山回和吕察推诗：“多君贵公子，爱山如爱色。”





又





歌串如珠个个匀，被花勾引笑和颦。向来惊动画梁尘。　莫倚笙歌多乐事，相看红紫又抛人。旧巢还有燕泥新。





【笺注】


〔歌串如珠〕白居易 寄明州于驸马使君诗：“何郎小妓歌喉好，严老呼为一串珠。”自注：“严尚书与于驸马诗云：‘莫损歌喉一串珠。’”

〔向来句〕艺文类聚卷四三引刘向 别录：“鲁人虞公，发声清哀，盖动梁尘。”王安石 次韵登微之高斋有感诗：“登高一曲悲亡国，想绕红梁落暗尘。”向来即“适来”、“适才”之意。





又





父老争言雨水匀，眉头不似去年颦。殷勤谢却甑中尘。　啼鸟有时能劝客，小桃无赖已撩人。梨花也作白头新。





【笺注】


〔甑中尘〕后汉书 独行传：“范冉字史云，陈留 内黄人也。桓帝时以冉为莱芜长。……所止单陋，有时绝粒。穷居自若，言貌无改。闾里歌之曰：‘甑中生尘范史云，釜中生鱼范莱芜。’”





【编年】


庆元六年（一二〇〇）。——上三词用同韵，当作于同时。杜叔高于庆元六年春至铅山相访，见稼轩 与杜叔高祝彦集观天保庵瀑布诗自注，知此三词必其时所作。





婆罗门引

别杜叔高。叔高长于楚词





落花时节，杜鹃声里送君归。未消文字湘累，只怕蛟龙云雨，后会渺难期。更何人念我，老大伤悲？　已而已而。算此意，只君知。记取岐亭买酒，云洞题诗。争如不见，才相见便有别离时。千里月两地相思。





【校】


〔题〕四卷本丙集无“杜”字。

〔岐亭〕四卷本作“歧亭”。





【笺注】


〔湘累〕见卷二蝶恋花（九畹芳菲兰佩好阕）“湘累”注。

〔蛟龙云雨〕三国志 周瑜传：“瑜上疏曰：‘刘备以枭雄之姿而有关羽 张飞熊虎之将，必非久屈为人用者……恐蛟龙得云雨，终非池中物也。’”

〔老大伤悲〕古诗：“少壮不努力，老大徒伤悲。”

〔已而句〕论语 微子篇：“已而已而，今之从政者殆而。”

〔岐亭买酒〕苏轼 岐亭五首：“三年黄州城，饮酒但饮湿。……定应好事人，千石供李白。”

〔云洞〕见卷二水调歌头（今日复何日阕）“云洞”注。

〔争如不见〕司马光 西江月词：“相见争如不见。”

〔千里月〕谢庄 月赋：“隔千里兮共明月。”





又

用韵别郭逢道





绿阴啼鸟，阳关未彻早催归。歌珠凄断累累。回首海山何处，千里共襟期。叹高山流水，弦断堪悲。　中心怅而。似风雨，落花知。更拟停云君去，细和陶诗。见君何日？待琼林宴罢醉归时。人争看宝马来思。





【笺注】


〔郭逢道〕未详。稼轩诗集和郭逢道韵二首，其中“莫为梅花费诗句，细思丹桂是天香”句，有劝其应试之意，可与此词相参。

〔歌珠〕礼记 乐记：“累累乎端如贯珠。”元稹有善歌如贯珠赋。

〔高山流水〕见卷一满庭芳（倾国无媒阕）“高山流水”注。

〔中心怅而〕陶潜 荣木诗：“静言孔念，中心怅而。”

〔风雨、落花〕孟浩然 春晓诗：“夜来风雨声，花落知多少？”

〔细和句〕黄庭坚 跋子瞻和陶诗：“子瞻谪岭南，时宰欲杀之。饱吃惠州饭，细和渊明诗。”

〔琼林宴〕即新举进士及第者之恩荣宴也。以在琼林苑中举行，故曰琼林宴。石林燕语：“琼林苑，乾德中置。……岁赐二府从官宴及进士闻喜宴，皆在其间。”东京梦华录：“琼林苑，在顺天门大街，面北，与金明池相对。”





又

用韵答傅先之，时傅宰龙泉归





龙泉佳处，种花满县却东归。腰间玉若金累。须信功名富贵，长与少年期。怅高山流水，古调今悲。　卧龙暂而。算天上，有人知。最好五十学易，三百篇诗。男儿事业，看一日须有致君时。端的了休更寻思。





【校】


〔题〕四卷本丁集作“用韵答先之”。

〔休更〕广信书院本作“休便”，兹从四卷本。





【笺注】


〔傅先之〕铅山县志卷十二选举志：“傅兆，字先之，淳熙八年进士，城北人，湖州通判。”龙泉县志卷八政绩：“傅兆，上饶人，庆元初知县。为民备荒，出所得俸钱六十万有奇，会岁丰谷贱，尽以博籴，为米三百余斛，置仓别贮。俟农事方殷，旧谷将没，则如其价以出之，至秋复敛。名其仓曰劝储，择邑有行谊者司之。岁率为常，民怀其惠。”按：宋有二龙泉县，一属处州，一属吉州，傅氏所任为处州 龙泉宰。

〔种花句〕见卷一水调歌头（官事未易了阕）“君要二句”注。

〔玉若金累〕见卷二瑞鹤仙（黄金堆到斗阕）“金印句”注。

〔怅高山二句〕列子 汤问篇：“伯牙善鼓琴，钟子期善听。伯牙鼓琴，志在登高山，钟子期曰：‘善哉，峨峨兮若泰山。’志在流水，钟子期曰：‘善哉，洋洋兮若江河。’伯牙所念，钟子期必得之。”

〔五十学易〕论语 述而篇：“子曰：‘假我数年，五十以学易，可以无大过矣。’”

〔男儿事业〕杜牧 醉赠薛道封诗：“男儿事业知公有，卖与明君直几钱？”

〔致君〕见卷一水调歌头（落日古城角阕）“诗书二句”注。

〔端的了〕即“真明白”意。





又

用韵答赵晋臣敷文





不堪，早教百草放春归。江头愁杀吾累。却觉君侯雅句，千载共心期。便留春甚乐，乐了须悲。　琼而素而。被花恼，只莺知。正要千钟角酒，五字裁诗。江东日暮，道绣斧人去未多时，还又要玉殿论思。





【笺注】


〔赵晋臣〕上饶县志 寓贤传：“赵不迂，字晋臣，尝创书楼于上饶，吟咏自适。”铅山县志 选举志：“赵不迂，士礽四子，绍兴二十四年进士，中奉大夫，直敷文阁学士。”夷坚三志壬六滕王阁火条：“庆元四年七月二十六日夜，细民家失火……滕王阁外庑遂罹郁攸之害。赵不迂 晋臣以漕使兼府事，出次城头，遥望西山，焚香祷于旌阳真君。西风方炽，忽然反东，火随以息。”曹学佺 大明一统名胜志 江西 南昌府：“乐园即宋漕司花园，绍兴中转运判官赵奇符创……至庆元五年秘阁赵不迂榜以今名。”

〔不堪二句〕见卷一新荷叶（春色如愁阕）“芳菲”注。

〔吾累〕见卷二蝶恋花（九畹芳菲兰佩好阕）“湘累”注。

〔琼而素而〕诗 齐风 著：“俟我于著乎而，充耳以素乎而，尚之以琼华乎而。”

〔被花恼〕见前念奴娇（是谁调护阕）“被花恼”注。

〔千钟角酒〕孔丛子 儒服篇：“昔平原君与子高饮，强子高酒，曰：‘昔有遗谚：尧 舜千钟，孔子百觚，子路嗑嗑，尚饮十榼。古之圣贤无不能饮也。’”

〔江东句〕杜甫 春日忆李白诗：“渭北春天树，江东日暮云。”

〔绣斧〕宋代各路提点刑狱及转运、常平通称监司，提刑即汉代绣衣持斧使者。容斋四笔卷二志文不可冗条：“东坡为张文定公作墓志铭，有答其子厚之一书……坡帖藏梁氏竹斋，赵晋臣镌石于湖南宪司楚观。”克斋集卷十四有送赵晋臣持闽宪节诗，云：“湘江之水碧悠哉，使君昔日曾徘徊。于今八州复延颈，洗冤择物须公来。”是则赵晋臣曾任湖南、福建提刑。福建通志载赵晋臣 鼓山诗一首，据诗后跋语，知其任闽宪在庆元三年。

〔玉殿论思〕苏轼 次韵蒋颖叔诗：“岂敢便为鸡黍约，玉堂金殿要论思。”





【编年】


庆元六年（一二〇〇）春。——上同韵婆罗门引四首，当是同时作。傅先之于庆元间知龙泉县事，于何时卸任归铅山，虽无史文可考，但赵晋臣于庆元五年尚在江西漕使任，而杜叔高之至铅山相会，又有稼轩诗题明标其年月，则上词四首必均作于六年春杜氏离铅山前后。时晋臣盖罢职初归也。





念奴娇

重九席上





龙山何处？记当年高会，重阳佳节。谁与老兵供一笑，落帽参军华发。莫倚忘怀，西风也解，点检尊前客。凄凉今古，眼中三两飞蝶。　须信采菊东篱，高情千载，只有陶彭泽。爱说琴中如得趣，弦上何劳声切。试把空杯，翁还肯道：何必杯中物。临风一笑，请翁同醉今夕。





【校】


〔也解〕四卷本丁集作“也会”。





【笺注】


〔龙山三句、落帽参军〕龙山在湖北 江陵，即孟嘉落帽处。孟嘉事见卷一沁园春（伫立潇湘阕）“落帽山”注。

〔老兵〕晋书 谢奕传：“与桓温善，温辟为安西司马，犹推布衣好。……尝逼温饮，温走入南康主门避之……奕遂携酒就听事引温一兵帅共饮，曰：‘失一老兵，得一老兵，亦何所怪。’温不之责。”

〔爱说二句〕见卷一新荷叶（春色如愁阕）“弦断”注。





【附录】


罗大经 鹤林玉露甲编卷一落帽：

桓温雄猛盖一时，宾僚相从燕赏，岂应有失礼于前者？孟嘉落帽，恐如祢正平亵服掺挝嫚侮曹瞒之意。陶渊明，嘉之甥也，为嘉作传，称其在朝仗正顺，门无杂宾。则嘉亦一时之望，乃肯从温，何也？温尝从容谓曰：“人不可无势，我乃能驾驭卿。”亦颇有相靳之意。辛幼安 九日词云：“谁与老兵供一笑，落帽参军华发。莫倚忘怀，西风也解，点检尊前客。凄凉今古，眼中三两飞蝶。”意谓嘉不当从温，故西风落其帽以贬之，若免冠然。





又

用韵答傅先之





君诗好处，似邹 鲁儒家，还有奇节。下笔如神强押韵，遗恨都无毫发。炙手炎来，掉头冷去，无限长安客。丁宁黄菊，未消勾引蜂蝶。　天上绛阙清都，听君归去；我自癯山泽。人道君才刚百炼，美玉都成泥切。我爱风流，醉中倾倒，丘壑胸中物。一杯相属，莫孤风月今夕。





【校】


〔题〕广信书院本“先之”下有“提举”二字，兹从四卷本丁集。

〔押韵〕四卷本作“压韵”。

〔倾倒〕四卷本作“颠倒”。





【笺注】


〔下笔句〕杜甫 奉赠韦左丞丈诗：“甫昔少年日，早充观国宾。读书破万卷，下笔如有神。”南史 王筠传：“筠又尝为诗，能用强韵，每公宴并作，辞必妍靡。”苏轼 迨作淮口遇风诗戏用其韵：“君看押强韵，已胜郊与岛。”

〔遗恨句〕杜甫 赠郑谏议诗：“毫发无遗憾，波澜独老成。”

〔炙手〕新唐书 崔铉传：“铉为尚书左仆射，兼门下侍郎，所善郑鲁、杨绍复、段瓌、薛蒙，颇参议论，时语曰：‘郑、杨、段、薛，炙手可热。欲得命通，鲁、绍、瓌、蒙。’”

〔掉头〕庄子 在宥篇：“鸿蒙拊髀雀跃掉头曰：‘吾弗知，吾弗知。’”

〔绛阙〕即宫阙，犹言紫宸、丹墀之类。晋书 孙楚传：“楚遗书孙皓曰：‘耀兵剑阁，则姜维面缚……使窃号之雄，稽颡绛阙。’”

〔清都〕见卷一水调歌头（千里渥洼种阕）“清都”注。

〔癯山泽〕史记 司马相如传：“相如以为列仙之传居山泽间，形容甚臞，此非帝王之仙意也，乃遂就大人赋。”

〔刚百炼〕应劭 汉官仪：“今取坚刚百炼而不耗。”刘琨 赠卢谌诗：“何意百炼刚，化为绕指柔。”

〔美玉句〕十洲记：“流洲上多山川积石，名为昆吾，冶其石成铁，作剑，光明洞照，如水精状。割玉物如切泥。”

〔丘壑句〕黄庭坚 题子瞻枯木诗：“胸中元自有丘壑，故作老木蟠风霜。”

〔一杯句〕韩愈 八月十五夜赠张功曹诗：“沙平水息声影绝，一杯相属君当歌。”

〔风月今夕〕南史 徐勉传：“勉居选官，尝与门人夜集，客有虞暠，求詹事五官，勉正色答曰：‘今夕止可谈风月，不宜及公事。’故时人服其无私。”





【编年】


庆元、嘉泰间。——上二词用同韵，当为同时作。四卷本次首题中未著傅先之官职，疑其时尚在傅氏倅吴兴之前，则当在庆元、嘉泰间也。（广信书院本题中提举二字当为后来追加者。）





最高楼

客有败棋者，代赋梅





花知否：花一似何郎，又似沈东阳：瘦棱棱地天然白，冷清清地许多香。笑东君，还又向，北枝忙。　着一阵霎时间底雪，更一个缺些儿底月。山下路，水边墙。风流怕有人知处，影儿守定竹旁厢。且饶他，桃李趁，少年场。





【校】


〔题〕花庵词选作“梅花”。

〔又向〕花庵词选作“又趁”。

〔更一个〕花庵词选作“着一个”。

〔风流〕花庵作“清香”，全芳备祖前集一引同。

〔影儿至趁〕花庵词选作“苍松侧畔竹旁厢，怎禁他，桃与李”。





【笺注】


〔何郎〕谓何晏。世说新语 容止篇：“何平叔美姿仪，面至白，魏明帝疑其傅粉。正夏月，与热汤饼，既噉，大汗出，以朱衣自拭，色转皎然。”宋璟 梅花赋：“俨如傅粉，是谓何郎。”

〔沈东阳〕指沈约。南史 沈约传谓隆昌元年约除吏部郎，出为东阳太守。李商隐 寄呈韩冬郎兼呈畏之员外诗：“为凭何逊休联句，瘦尽东阳姓沈人。”自注：“沈东阳尝谓何逊曰：‘吾每读卿诗，一日三复，终未能到。’余虽无东阳之才，而有东阳之瘦矣。”又，有怀在蒙飞卿诗：“哀同庾开府，瘦极沈尚书。”

〔北枝忙〕白孔六帖：“大庾岭上梅，南枝落，北枝开。”

〔着一阵〕即“来一阵”之意。

〔且饶〕即“且让”、“且任”之意。

〔趁〕有“赶”、“逐”、“随”、“寻”等义，动词。





又

用韵答赵晋臣 敷文





花好处，不趁绿衣郎，缟袂立斜阳。面皮儿上因谁白，骨头儿里几多香？尽饶他，心似铁，也须忙。　甚唤得雪来白倒雪，更唤得月来香杀月。谁立马，更窥墙？将军止渴山南畔，相公调鼎殿东厢。忒高才，经济地，战争场。





【校】


〔题〕四卷本乙集作“答晋臣”。

〔更唤得〕王诏校刊本及四印斋本“更”俱作“便”。汲古阁抄四卷本此字用粉涂去，未补。





【笺注】


〔绿衣郎〕当指绿叶。

〔缟袂〕苏轼 次韵杨公济奉议梅花十首：“月黑林间逢缟袂，霸陵醉尉误谁何。”

〔心似二句〕皮日休 桃花赋序：“余常慕宋广平（璟）之为相，贞姿劲质，刚态毅状，疑其铁肠石心，不解吐婉媚辞，然睹其文而有梅花赋，清便富艳，得南朝徐 庾体，不类其为人也。”苏轼 题崔徽真诗：“未道广平心如铁。”

〔立马、窥墙〕白居易 新乐府 井底引银瓶：“墙头马上遥相顾。”

〔将军句〕见本卷沁园春（我见君来阕）“渴望梅”注。

〔相公句〕见卷一西河（西江水阕）“对梅花二句”注。





归朝欢

题赵晋臣 敷文 积翠岩





我笑共工缘底怒，触断峨峨天一柱。补天又笑女娲忙，却将此石投闲处。野烟荒草路。先生拄杖来看汝。倚苍苔，摩挲试问：千古几风雨？　长被儿童敲火苦，时有牛羊磨角去。霍然千丈翠岩屏，锵然一滴甘泉乳。结亭三四五。会相暖热携歌舞。细思量：古来寒士，不遇有时遇。





【校】


〔题〕四卷本乙集无“赵”字及“敷文”二字。





【笺注】


〔积翠岩〕铅山县志卷一：“观音石，又名积翠岩，即古之杨梅山，在县西三里，一名七宝山，下有貌平坑，石窍中胆泉涌出。……方舆记云：‘积翠岩房蓄烟霭，五峰相对。自五峰以东，由断玉峡二十余步，有石屹立，名擎天柱，又名状元峰。’”

〔我笑三句〕见卷一满江红（鹏翼垂空阕）“袖里二句”注。

〔倚苍苔二句〕王安石 谢公墩诗：“摩挲苍苔石，点检屐齿痕。”

〔长被二句〕韩愈 石鼓歌：“牧儿敲火牛砺角，谁复著手为摩挲。”

〔古来二句〕董仲舒有士不遇赋。





鹊桥仙

席上和赵晋臣 敷文





少年风月，少年歌舞，老去方知堪羡。叹折腰五斗赋归来，问走了羊肠几遍？　高车驷马，金章紫绶，传语渠侬稳便。问东湖带得几多春，且看凌云笔健。





【笺注】


〔叹折腰句〕宋书 陶潜传：“为彭泽令……郡遣督邮至，县吏白应束带见之，潜叹曰：‘我不能为五斗米折腰向乡里小人！’即日解印绶去职，赋归去来。”

〔金章紫绶〕杜佑 通典卷三一职官一三：“凡列侯，金印紫绶。”

〔传语句〕意谓必可取得。

〔凌云笔健〕杜甫 戏为六绝之一：“庾信文章老更成，凌云健笔意纵横。”





【编年】


庆元六年（一二〇〇）春。——据“赋归来”及“问东湖”句，知作于赵氏归自豫章之初，当亦在庆元六年。





上西平

送杜叔高





恨如新，新恨了，又重新。看天上多少浮云？江南好景，落花时节又逢君。夜来风雨，春归似欲留人。　尊如海，人如玉，诗如锦，笔如神。更能几字尽殷勤。江天日暮，何时重与细论文？绿杨阴里，听阳关门掩黄昏。





【校】


〔更能〕广信书院本、王诏校刊本及四印斋本俱脱“更”字，兹据六十家词本及历代诗余补。四卷本无此首。





【笺注】


〔杜叔高〕见卷二贺新郎（细把君诗说阕）笺注。

〔江南二句〕杜甫 江南逢李龟年诗：“正是江南好风景，落花时节又逢君。”

〔江天二句〕杜甫 春日忆李白诗：“渭北春天树，江东日暮云。何时一尊酒，重与细论文？”





锦帐春

席上和杜叔高韵





春色难留，酒杯常浅。更旧恨新愁相间。五更风，千里梦，看飞红几片，这般庭院。几许风流，几般娇懒。问相见何如不见？燕飞忙，莺语乱，恨重帘不卷，翠屏平远。





【校】


〔题〕广信书院本及四印斋本无“韵”字，兹据四卷本丙集补。又四卷本无“杜”字。王诏校刊本及六十家词本俱作“杜叔高席上”。

〔更旧恨〕四卷本作“把旧恨”。

〔千里〕广信书院本作“十里”，兹从四卷本等。





【笺注】


〔五更风、飞红〕王建 宫词：“树头树底觅残红，一片西飞一片东。自是桃花贪结子，错教人恨五更风。”

〔问相见句〕见前婆罗门引（落花时节阕）“争如不见”注。





武陵春

春兴





桃李风前多妩媚，杨柳更温柔。唤取笙歌烂漫游，且莫管闲愁。 　好趁晴时连夜赏，雨便一春休。草草杯盘不要收，才晓又扶头。





【校】


〔题〕广信书院本及四卷本丙集俱无题，兹从王诏校刊本及四印斋本补。

〔晴时〕四卷本作“春晴”。

〔晓又〕四卷本作“晓便”，王诏本及四印斋本作“晚又”。





【笺注】


〔草草句〕王安石 示长安君诗：“草草杯盘供笑语，昏昏灯火话平生。”





又





走去走来三百里，五日以为期。六日归时已是疑，应是望多时。 鞭个马儿归去也，心急马行迟。不免相烦喜鹊儿，先报那人知。





【笺注】


〔五日二句〕诗 小雅 采绿：“五日为期，六日不詹。”





浣溪沙

别杜叔高





这里裁诗话别离，那边应是望归期。人言心急马行迟。

去雁无凭传锦字，春泥抵死污人衣。海棠过了有荼䕷。





玉蝴蝶

追别杜叔高





古道行人来去，香红满树，风雨残花。望断青山，高处都被云遮。客重来风流觞咏，春已去光景桑麻。苦无多：一条垂柳，两个啼鸦。　人家：疏疏翠竹，阴阴绿树，浅浅寒沙。醉兀篮舆，夜来豪饮太狂些。到如今都齐醒却，只依旧无奈愁何。试听呵：寒食近也，且住为佳。





【校】


〔题〕“杜叔高”广信书院本作“杜仲高”，兹从四卷本丙集。





【笺注】


〔光景桑麻〕王安石 出郊诗：“风日有情无处着，初回光景到桑麻。”

〔醉兀〕白居易 对酒诗：“所以刘 阮辈，终年醉兀兀。”

〔寒食二句〕见卷一霜天晓角（吴头楚尾阕）“明日三句”注。





【编年】


庆元六年（一二〇〇）。——据朱文公文集 与杜叔高书及稼轩 贺新郎词，知杜氏曾于淳熙十六年春至上饶与稼轩会晤。稼轩诗集有题云：“同杜叔高、祝彦集观天保庵瀑布，主人留饮两日，且约牡丹之饮。”自注云：“庚申岁二月二十八日也。”则是庆元六年杜氏又至铅山相会。上词有“客重来”句，知其非作于淳熙十六年者。又据“风流觞咏”及“寒食近”等语，其时令亦与诗题全相合。广信书院本改叔高为仲高，虽仲高之是否亦曾相访不可考知，而据上举诸佐证，知此词决系与叔高相酬唱者。上西平等三首题中皆注明送别杜叔高，词中所写又皆春事，知亦同时之作。武陵春二首题中虽未涉及叔高，然词意与上西平诸词同，后一首之“心急马行迟”句又与浣溪沙词中语句相合，疑亦为送别杜叔高之作，因汇录焉。





又

叔高书来戒酒，用韵





贵贱偶然浑似：随风帘幌，篱落飞花。空使儿曹，马上羞面频遮。向空江谁捐玉佩，寄离恨应折疏麻。暮云多。佳人何处？数尽归鸦。　侬家：生涯蜡屐，功名破甑，交友抟沙。往日曾论，渊明似胜卧龙些。算从来人生行乐，休更说日饮亡何。快斟呵；裁诗未稳；得酒良佳。





【校】


〔题〕“叔高”广信书院本作“杜仲高”，兹从四卷本丁集。

〔帘幌〕广信书院本作“帘幕”，兹从四卷本。

〔算从来〕四卷本作“记从来”。

〔休更说〕四卷本作“休更问”。





【笺注】


〔贵贱三句〕南史 范缜传：“子良问曰：‘君不信因果，何得富贵贫贱？’缜答曰：‘人生如树花同发，随风而堕，自有拂帘幌坠于茵席之上，自有关篱墙落于粪溷之中。坠茵席者殿下是也；落粪溷者下官是也。贵贱虽复殊途，因果竟在何处。’”

〔羞面频遮〕南齐书 刘祥传：“祥少好文学，性韵刚疏，轻言肆行，不避高下。司徒褚渊入朝，以腰扇鄣日，祥从侧过，曰：‘作如此举止，羞面见人，扇障何益？’渊曰：‘寒士不逊。’祥曰：‘不能杀袁 刘，安得免寒士。’”

〔向空江句〕九歌 湘君：“捐余玦兮江中，遗余佩兮醴浦。”余参卷二贺新郎（云卧衣裳冷阕）“解佩句”注。

〔折疏麻〕九歌 大司命：“折疏麻兮瑶华，将以遗兮离居。”

〔暮云二句〕见本卷兰陵王（一丘壑阕）“怅日暮二句”注。

〔生涯蜡屐〕见卷一满江红（过眼溪山阕）“能消句”注。

〔功名句〕后汉书 郭太传：“孟敏荷甑堕地，不顾而去，林宗问其意，对曰：‘既已破矣，视之何益。’林宗异之。”苏轼 游径山诗：“功名一破甑，弃置何用顾。”

〔交友抟沙〕见本卷临江仙（夜语南堂新瓦响阕）“交情三句”注。

〔日饮亡何〕见卷一减字木兰花（僧窗夜雨阕）“亡何”注。





【编年】


庆元六年（一二〇〇）。——上词与前阕用同韵，当是叔高于别去之后即来书以止酒为劝，稼轩因以赋此词也。





玉楼春

效白乐天体





少年才把笙歌盏，夏日非长秋夜短。因他老病不相饶，把好心情都做懒。　故人别后书来劝：乍可停杯强喫饭。云何相见酒边时，却道达人须饮满？





【校】


〔相见〕四卷本丁集作“相遇”。

〔饮满〕四印斋本作“引满”。





【笺注】


〔故人句〕据玉蝴蝶词题，知此所指当即杜叔高也。

〔乍可〕此处当作“宁可”解。





又

用韵答叶仲洽





狂歌击碎村醪盏，欲舞还怜衫袖短。心如溪上钓矶闲，身似道旁官堠懒。　山中有酒提壶劝，好语怜君堪鲊饭。至今有句落人间，渭水秋风黄叶满。谚云：馋如鹞子，懒如堠子。





【校】


〔题〕四卷本丁集作“用韵呈仲洽”。

〔心如〕四卷本作“身如”。

〔身似〕四卷本作“心似”。

〔怜君〕四卷本作“多君”。

〔秋风〕四卷本作“西风”。

〔注〕“满”字下四卷本无注。





【笺注】


〔欲舞句〕古谚：“长袖善舞，多钱善贾。”

〔提壶劝〕见本卷沁园春（杯汝知乎阕）“提壶二句”注。

〔渭水句〕贾岛 忆江上吴处士诗：“秋风吹渭水，落叶满长安。”





又

用韵答吴子似县尉





君如九酝台黏盏，我似茅柴风味短。几时秋水美人来，长恐扁舟乘兴懒。　高怀自饮无人劝，马有青刍奴白饭。向来珠履玉簪人，颇觉斗量车载满。





【校】


〔题〕四卷本丁集作“用韵答子似”。





【笺注】


〔君如句〕西京杂记卷一：“汉制：宗庙八月饮酎，用九酝、太牢。以正月旦作酒，八月成，名曰酎，一曰九酝。”白居易 蔷薇正开春酒初熟招人同饮诗：“瓮头竹叶经春熟，阶底蔷薇入夏开。似火浅深红压架，如饧气味绿黏台。”

〔茅柴〕酒史谓恶酒曰茅柴。韩驹 茅柴酒诗：“惯饮茅柴谙苦硬，不知如蜜有香醪。”

〔几时句〕杜甫 韩谏议注诗：“美人娟娟隔秋水，濯足洞庭望八荒。”

〔长恐句〕见卷二鹧鸪天（莫上扁舟访剡溪阕）“莫上句”注。

〔马有句〕见本卷沁园春（我见君来阕）“青刍白饭”注。

〔斗量车载〕三国志 吴志：“赵咨使魏，文帝善之……曰：‘吴如大夫者几人？’咨曰：‘聪明特达者八九十人，如臣之比，车载斗量，不可胜数。’”





【编年】


庆元六年（一二〇〇）。——上同韵玉楼春三阕，自是同时作。据首阕“故人别后书来劝”句，知作于杜叔高别去之后。





感皇恩读

庄子，闻朱晦庵即世





案上数编书，非庄即老。会说忘言始知道；万言千句，不自能忘堪笑。今朝梅雨霁，青天好。　一壑一丘，轻衫短帽。白发多时故人少。子云何在？应有玄经遗草。江河流日夜，何时了！





【校】


〔题〕四卷本丙集作“读庄子有所思”。

〔不自〕四卷本作“自不”。

〔今朝〕四卷本作“朝来”。

〔青天〕四卷本作“青青”。





【笺注】


〔会说句〕庄子 外物篇：“言者所以在意，得意而忘言；吾安得夫忘言之人而与之言哉。”又列御寇篇：“知道易，勿言难。”

〔子云句〕汉书 扬雄传：“实好古而乐道，其意欲求文章成名于后世，以为经莫大于易，故作太玄；传莫大于论语，作法言。”

〔江河句〕杜甫 戏为六绝句：“尔曹身与名俱灭，不废江河万古流。”谢朓 暂使下都赠西府同僚诗：“大江流日夜，客心悲未央。”按：此词上片皆读庄子之所感，下片云云，则以扬子云况朱熹，谓将垂名不朽也。





【附录】


宋史 稼轩本传云：“弃疾尝同朱熹游武夷山，赋九曲櫂歌，熹书‘克己复礼，夙兴夜寐’题其二斋室。熹殁，伪学禁方严，门生故旧至无送葬者，弃疾为文往哭之，曰：‘所不朽者，垂万世名。孰谓公死，凛凛犹生。’”





【编年】


庆元六年（一二〇〇）。——据朱子年谱，朱氏卒于庆元六年三月甲子，词中有“梅雨”句，当是作于初闻朱氏噩讯时。





贺新郎

题傅君用山园





曾与东山约，为鯈鱼从容分得，清泉一勺。堪笑高人读书处，多少松窗竹阁。甚长被游人占却。万卷何言达时用，士方穷早去声与人同乐。新种得，几花药。　山头怪石蹲秋鹗。俯人间尘埃野马，孤撑高攫。拄杖危亭扶未到，已觉云生两脚。更换却朝来毛发。此地千年曾物化，莫呼猿且自多招鹤。吾亦有，一丘壑。





【校】


〔题〕四卷本丁集无“傅”字。

〔早〕广信书院本“早”字下无“去声”二字，兹从四卷本丁集。





【笺注】


〔鯈鱼从容〕庄子 秋水篇：“鯈鱼出游从容，是鱼之乐也。”

〔高人读书〕苏轼 游道场山何山诗：“高人读书夜达旦。”

〔尘埃野马〕见卷二水龙吟（断崖千丈孤松阕）“野马三句”注。

〔孤撑〕韩愈 南山诗：“孤撑有巉绝，海浴褰鹏噣。”

〔更换句〕论衡 书虚篇：“传书或言颜渊与孔子俱上鲁 泰山，孔子东南望吴 阊门外有系白马，引颜渊指以示之，曰：‘若见阊门乎？’颜渊曰：‘见之。’孔子曰：‘门外何有？’曰：‘有如系练之状。’孔子抚其目而止之，因与俱下。下而颜渊发白齿落。”

〔呼猿、招鹤〕参卷一沁园春（三径初成阕）“鹤怨句”注。





又

用韵题赵晋臣 敷文 积翠岩，余谓当筑陂于其前





拄杖重来约。对东风洞庭张乐，满空箫 勺。巨海拔犀头角出，来向此山高阁。尚依旧争前又却。老我伤怀登临际，问何方可以平哀乐？唯是酒，万金药。　劝君且作横空鹗。便休论人间腥腐，纷纷乌攫。九万里风斯在下，翻覆云头雨脚。快直上昆仑濯发。好卧长虹陂十里，是谁言听取双黄鹤。推翠影，浸云壑。





【校】


〔题〕“谓当”四卷本丁集作“欲令”。

〔对东风〕广信书院本作“到东风”，兹从四卷本。

〔来向此山〕广信书院本作“东向北山”，兹从四卷本。王诏校刊本及四印斋本“来”作“束”。

〔依旧争前又却〕四卷本作“两两三三前却”。

〔是酒〕四卷本作“酒是”。

〔便休〕王诏校刊本及四印斋本改作“更休”。

〔快直上〕四卷本作“更直上”。

〔推〕王诏校刊本及四印斋本作“携”。





【笺注】


〔洞庭张乐〕见卷二水龙吟（补陀大士虚空阕）“洞庭张乐”注。

〔箫 勺〕汉书 礼乐志载安世房中歌：“行乐交逆，箫 勺群慝。”注：“箫，舜乐也。勺，周乐也。”

〔老我句〕杜甫 登楼诗：“花近高楼伤客心，万方多难此登临。”

〔何方〕方谓药方。

〔乌攫〕汉书 黄霸传：“为颍川太守，尝欲有所伺察，择长年廉吏遣行，属令周密。吏出，不敢舍邮亭，食于道旁，乌攫其肉。”

〔九万句〕见卷二水调歌头（上古八千岁阕）“看取二句”注。

〔翻覆句〕杜甫 贫交行：“翻手作云覆手雨”。

〔好卧二句〕汉书 翟方进传：“翟方进字子威，汝南 上蔡人也。……汝南旧有鸿隙大陂，郡以为饶。成帝时关东数水，陂溢为害。方进为相……以为决去陂水，其地肥美，省堤防费而无水忧，遂奏罢之。……王莽时常枯旱，郡中追怨方进，童谣曰：‘坏陂谁？翟子威。饭我豆食羹芋魁。反乎覆，陂当复。谁云者？两黄鹄。’”（鹄即鹤。）





又

韩仲止判院山中见访，席上用前韵





听我三章约：用世说语。有谈功谈名者舞，谈经深酌。作赋相如亲涤器，识字子云投阁。算枉把精神费却。此会不如公荣者，莫呼来政尔妨人乐。医俗士，苦无药。　当年众鸟看孤鹗。意飘然横空直把，曹吞刘攫。老我山中谁来伴？须信穷愁有脚。似剪尽还生僧发。自断此生天休问，倩何人说与乘轩鹤。吾有志，在丘壑。





【校】


〔注〕“约”字下注文，六十家词本全脱。

〔丘壑〕四卷本作“沟壑”。





【笺注】


〔韩仲止〕韩淲字仲止，韩元吉之子，自号涧泉，甚有诗名，时人与赵蕃并称，所谓“信上二泉”也。戴复古 石屏集有挽韩仲止诗云：“雅志不同俗，休官二十年，隐居溪上宅，清酌涧中泉。”东南纪闻（撰著者为元人，姓名已佚）卷一：“韩淲字仲止，上饶人，南涧尚书之子，以荫补京官，清苦自持。史相当国，罗致之，不少屈。一为京局，终身不出，人但以韩判院称。南涧晚年有宅一区，伏腊粗给，至仲止贫益甚，客至不能具胡床，只木杌子而已。”后村大全集卷九十七赵庭原诗序：“上饶郡为过江文献所聚，南涧 方斋之文，稼轩之词皆名世。至章泉 涧泉又各以其诗号为大家数，然世之所以共尊翊二公，帖然无异论者，岂真以其诗哉！其人皆唾涕荣利，老死闲退，槁而不可荣，贫而不可贿，有陶长官、刘遗民之风，虽无诗亦传，况其诗自妙绝一世乎。”

〔听我句〕世说新语 排调篇：“魏长齐雅有体量，而才学非所经。初宦，当出，虞存嘲之曰：‘与卿约法三章：谈者死，文笔者刑，商略抵罪。’魏怡然而笑，无忤于色。”

〔作赋句〕见卷二念奴娇（倘来轩冕阕）“酒垆身世”注。

〔识字句〕见本卷贺新郎（肘后俄生柳阕）“投阁句”注。杜甫 醉时歌：“相如逸才亲涤器，子云识字终投阁。”

〔此会二句〕世说新语 简傲篇：“王戎弱冠诣阮籍，时刘公荣在坐，阮谓王曰：‘偶有二斗美酒，当与君共饮。彼刘公荣者无预焉。’二人交觞酬酢，公荣遂不得一杯，而言语谈戏，三人无异。或有问之者，阮答曰：‘胜公荣者不得不与饮，不如公荣者不可不与饮，唯公荣可不与饮酒。’”同书排调篇：“嵇、阮、山、刘，在竹林酣饮，王戎后往，步兵（阮籍）曰：‘俗物已复来败人意。’王笑曰：‘卿辈意亦复可败耶！’”晋书 向秀传：“始，秀欲注（庄子），嵇康曰：‘此书讵复须注，正是妨人作乐耳。’”

〔医俗士二句〕苏轼 於潜僧绿筠轩诗：“人瘦尚可肥，士俗不可医。”

〔当年三句〕后汉书 祢衡传：“祢衡字正平，平原般人也。……唯善鲁国 孔融。融上书荐之曰：‘……鸷鸟累百，不如一鹗。使衡立朝，必有可观。’”“把曹吞刘攫”当指其辱骂曹操及侮慢刘表事。

〔自断句〕杜甫 杜曲三章：“自断此生休问天，杜曲幸有桑麻田。”

〔乘轩鹤〕左传 闵二年：“狄人伐卫，卫懿公好鹤，鹤有乘轩者。将战，国人受甲者皆曰：‘使鹤。鹤实有禄位，余焉能战。’”





【附录】


张功甫镃和章（见南湖集卷十）

贺新郎 次辛稼轩韵寄呈

邂逅非专约。记当年林堂对竹，艳歌春酌。一笑乘鸾明月影，余事丹青麟阁。待宇宙长绳穿却。念我中原空有梦，渺风尘万里迷长乐。愁易老，欠灵药。　别来几度霜天鹗。厌纷纷吞腥啄腐，狗偷乌攫。东晋风流兼慷慨，公自阳春有脚。妙悟处不存毫发。何日相从云水去，看精神峭紧芝田鹤。书壮语，遍岩壑。





【编年】


庆元六年（一二〇〇）。——上同韵贺新郎三首，末阕有“医俗士，苦无药”句，与寄吴子似之生查子语意相同，当作于同时。赵晋臣于庆元六年春归铅山，吴子似于是年冬离铅山，则此三词定当作于是年夏秋二季。





生查子

简吴子似县尉





高人千丈崖，太古储冰雪。六月火云时一，见森毛发。　俗人如盗泉，照影都昏浊。高处挂吾瓢，不饮吾宁渴。





【校】


〔题〕四卷本丁集作“简子似”。

〔太古〕四卷本作“千古”。

〔照影都〕六十家词本及四印斋本作“照影成”。





【笺注】


〔六月火云〕黄庭坚 戏和文潜谢穆父松扇诗：“张侯哦诗松韵寒，六月火云蒸肉山。”

〔盗泉、吾宁渴〕尸子：“孔子过于盗泉，渴矣而不饮，恶其名也。”

〔挂瓢〕见卷二水龙吟（稼轩何必长贫阕）“挂瓢句”注。





【编年】


庆元六年（一二〇〇）。——词中以“高人”“俗人”相比，当为不胜俗客之苦时所作，“韩仲止山中见访”之贺新郎亦有“医俗士，苦无药”句，二词当作于同时。

其时既已与赵晋臣唱和，是必在庆元六年赵氏既归之后，吴氏尚未离去铅山之前也。





夜游宫

苦俗客





几个相知可喜，才厮见说山说水。颠倒烂熟只这是。怎奈向，一回说，一回美。　有个尖新底，说底话非名即利。说得口干罪过你。且不罪；俺略起，去洗耳。





【校】


〔奈向〕王诏校刊本、六十家词本及四印斋本作“奈何”。

〔即利〕王诏校刊本及六十家词本误作“非利”。

〔说得〕王诏校刊本、六十家词本及四印斋本作“说的”。





【笺注】


〔才厮见〕意即“一相见”。

〔怎奈向〕与“怎奈何”义同。陈匪石 宋词举说秦观 八六子“怎奈向欢娱渐随流水”，谓“向”字读享去声。宋时方言，即晋人语之“宁馨”，今吴谚之“那亨”。

〔尖新底〕即“特殊的”、“别致的”。

〔罪过你〕意谓咎由自取也。

〔洗耳〕高士传：“许由字武仲，尧致天下而让焉，由以为污，乃临池洗耳。”





【编年】


疑庆元六年（一二〇〇）。——据题语，疑与寄吴子似之生查子及“韩仲止山中见访”之贺新郎作于同一期内。





行香子

山居客至





白露园蔬，碧水溪鱼，笑先生钓罢还锄。小窗高卧，风展残书。看北山移，盘谷序，辋川图。　白饭青刍，赤脚长须。客来时酒尽重沽。听风听雨，吾爱吾庐。笑本无心，刚自瘦，此君疏。





【校】


〔钓罢〕四卷本丙集作“网钓”。

〔笑本〕广信书院本作“叹苦”，兹从四卷本。





【笺注】


〔北山移〕见卷三浣溪沙（细听春山杜宇啼阕）“而今句”注。

〔盘谷序〕唐 李愿归隐盘谷，韩愈作送李愿归盘谷序以赠之。

〔辋川图〕辋川为王维所居地，自为图。唐朝名画录：“王维画辋川图，山谷郁盘，云水飞动，意出尘外，怪生笔端。”

〔白饭青刍〕见本卷沁园春（我见君来阕）“青刍白饭”注。

〔赤脚长须〕韩愈 寄卢仝诗：“一奴长须不裹头，一婢赤脚老无齿。”

〔吾爱吾庐〕陶渊明 读山海经诗：“吾亦爱吾庐。”

〔笑本三句〕大徐本说文解字竹部笑字下引李阳冰刊定说文“从竹从夭义云：竹得风，其体夭屈，如人之笑”。“无心”、“此君”亦俱指竹言。





【编年】


上词作年无考，姑附于苦俗客词后。





品

令 族姑庆八十，来索俳语





更休说，便是个住世观音菩萨；甚今年容貌八十岁，见底道才十八。　莫献寿星香烛，莫祝灵椿龟鹤。只消得把笔轻轻去，十字上添一撇。





【校】


〔灵椿龟鹤〕四卷本丙集作“重龟椿鹤”。





【笺注】


〔族姑〕未详。或当为辛次膺之女也。

〔观音菩萨〕见卷二水龙吟（补陀大士虚空阕）“观音补陀”注。





感皇恩

庆婶母王恭人七十





七十古来稀，未为稀有。须是荣华更长久。满床靴笏，罗列儿孙新妇。精神浑似个，西王母。　遥想画堂，两行红袖。妙舞清歌拥前后。大男小女，逐个出来为寿。一个一百岁，一杯酒。





【校】


〔题〕四卷本丙集作“为婶母王氏庆七十”。

〔稀有〕广信书院本作“希有”，兹从四卷本。

〔浑似〕四卷本作“浑是”。





【笺注】


〔七十句〕见卷一感皇恩（七十古来稀阕）“七十句”注。

〔满床句〕旧唐书 崔神庆传：“开元中，神庆子琳等皆至大官，每岁时家宴，组佩辉映，以一榻置笏，重叠于其上。”

〔新妇〕王得臣 麈史卷中辨误门：“今之尊者斥卑者之妇曰新妇，卑对尊称其妻及妇人自称则亦然。”

〔西王母〕太平广记卷五十六引集仙录：“西王母者，九灵太妙龟山金母也。……生于神州伊川，厥姓侯氏。……周穆王时……持白珪重锦，以为王母寿。”





【编年】


上寿词二首，品令所寿者若果系辛次膺之女，以次膺 乾道六年卒时（次膺得年七十九）彼为五十岁计，则其八十寿辰应在庆元六年。王恭人疑为辛祐之之母，辛次膺之子媳。既有“遥想”云云句，则是远道寄奉者，故作年亦莫可推考，姑一并置于此。





雨中花慢

登新楼，有怀赵昌甫、徐斯远、韩仲止、吴子似、杨民瞻





旧雨常来，今雨不来，佳人偃蹇谁留？幸山中芋栗，今岁全收。贫贱交情落落，古今吾道悠悠。怪新来却见：文反离骚，诗发秦州。　功名只道，无之不乐；那知有更堪忧！怎奈向儿曹抵死，唤不回头！石卧山前认虎，蚁喧床下闻牛。为谁西望，凭栏一饷，却下层楼。





【校】


〔题〕四卷本丙集无“赵”、“徐”、“韩”、“吴”、“杨”五字。





【笺注】


〔旧雨二句〕杜甫 秋述：“秋，杜子卧病长安旅次，多雨生鱼，青苔及榻，常时车马之客，旧雨来，今雨不来。”

〔幸山中二句〕杜甫 南邻诗：“锦里先生乌角巾，园收芋栗未全贫。”

〔贫贱句〕见本卷临江仙（夜语南堂新瓦响阕）“交情三句”注。

〔古今句〕杜甫 发秦州诗：“大哉乾坤内，吾道长悠悠。”

〔文反句〕汉书 扬雄传：“又怪屈原文过相如，至不容，作离骚，自投江而死，悲其文，读之未尝不流涕也。以为君子得时则大行，不得时则龙蛇，遇不遇命也，何必湛身哉。乃作书，往往摭离骚文而反之，自岷山投诸江流，以吊屈原，名曰反离骚。”

〔诗发句〕杜甫有发秦州诗，自注：“乾元二年自秦州赴同谷县纪行。”按：杜诗发秦州，仅言秦州可去，同谷可居，有“无食问乐土，无衣思南州”句。而扬雄 反离骚嘲屈原“不能回复旧都，何必湘渊与涛濑”，则与其“剧秦美新”之论相呼应也。

〔怎奈向〕见本卷夜游宫（几个相知可喜阕）“怎奈向”注。

〔抵死〕总是，老是。

〔石卧句〕史记 李将军列传：“广出猎，见草中石，以为虎而射之，中石没镞。”

〔蚁喧句〕世说新语 纰漏篇：“殷仲堪父病虚悸，闻床下蚁动，谓是牛斗。”

〔一饷〕即一晌，霎时之意。





又

吴子似见和，再用韵为别





马上三年，醉帽吟鞭，锦囊诗卷长留。怅溪山旧管，风月新收。明便关河杳杳，去应日月悠悠。笑千篇索价，未抵蒲桃，五斗凉州。　停云老子，有酒盈尊，琴书端可销忧。浑未解倾身一饱，淅米矛头。心似伤弓塞雁，身如喘月吴牛。晓天凉夜，月明谁伴，吹笛南楼？





【校】


〔题〕四卷本丁集无“吴”字。

〔吟鞭〕广信书院本作“吟鞍”，兹从四卷本。

〔未解〕四卷本作“未辨”。

〔塞雁〕广信书院本作“寒雁”，兹从四卷本。

〔晓天凉夜〕四卷本作“晚天凉也”。





【笺注】


〔锦囊句〕杜甫 送孔巢父诗：“诗卷长留天地间。”锦囊见卷二江神子（梨花着雨晚来晴阕）“锦囊”注。

〔怅溪山二句〕黄庭坚 赠李辅圣诗：“旧管新收几妆镜，流行坎止一虚舟。”任渊注云：“‘旧管’‘新收’本吏文书中语，山谷取用，所谓以俗为雅也。”

〔日月悠悠〕诗 邶风 雄雉：“瞻彼日月，悠悠我思。”

〔笑千篇三句〕国志卷三魏书 明帝纪注引三辅决录：“中常侍张让专朝政，孟佗以蒲桃酒一斛遗让，即拜凉州刺史。”“千篇索价”，如依“李白斗酒诗百篇”之句意释之，则千篇之价应为十斗（即一斛）。同此一斛酒也，孟佗以之换得凉州刺史，而于此则千篇诗价犹不能抵其半（五斗）。三句首着一“笑”字，可知其为寓有嘲讽意味之反语。

〔有酒二句〕陶渊明 归去来辞：“三径就荒，松菊犹存。携幼入室，有酒盈樽。……悦亲戚之情话，乐琴书以消忧。”

〔倾身一饱〕陶渊明 饮酒诗第十：“倾身营一饱，少许便有余。”

〔淅米句〕晋书 顾恺之传：“桓玄时与恺之同在仲堪坐，共作了语……复作危语。玄曰：‘矛头淅米剑头炊。’仲堪曰：‘百岁老翁攀枯枝。’”

〔心似句〕战国策 楚策四：“雁从东方来，更羸以虚发而下之。……故疮未息，而惊心未去也。闻弦者，音烈而高飞，故疮陨也。”晋书 苻生载记：“伤弓之鸟，落于虚发。”

〔身如句〕世说新语 言语篇：“满奋畏风，在晋武帝坐，北窗作琉璃屏，实密似疏，奋有难色，帝笑之，奋答曰：‘臣犹吴牛，见月而喘。’”

〔南楼〕见卷一水调歌头（折尽武昌柳阕）“南楼佳处”注。





【编年】


庆元六年（一二〇〇）。——上二词用同韵，当为同时作。吴子似于庆元四年任铅山尉，六年春杜叔高至铅山访稼轩时，子似亦曾同宿山寺（见浣溪沙词题），知其时子似犹未去职。据前阕“山中芋栗”句，则此二词之作当在六年秋也。





浪淘沙

送吴子似县尉





金玉旧情怀，风月追陪，扁舟千里兴佳哉。不似子猷行半路，却棹船回。　来岁菊花开，记我清杯。西风雁过瑱山台。把似倩他书不到，好与同来。





【校】


〔题〕四卷本乙集作“送子似”。





【笺注】


〔送吴子似〕陈文蔚 送吴子似归鄱阳诗：“忆昔舟泊云锦溪，溪上故人知为谁？读书亭中不草草，永平人物入深讨（子似著永平志）。平生梅子知我真，我乃晚遇情相亲。古人事业贵悠久，归欤访我同门友。”

〔子猷句〕见卷二鹧鸪天（莫上扁舟访剡溪阕）“莫上句”注。

〔瑱山台〕安仁县志卷七古迹：“玉真台在县治后，进士柳敬德寓此读书，刻玉真台三字于石壁。”参本卷水调歌头（唤起子陆子阕）“瑱山”注。

〔把似〕意即假如。





【编年】


庆元六年（一二〇〇）。





江神子

别吴子似，末章寄潘德久





看君人物汉西都。过吾庐，笑谈初，便说“公卿，元自要通儒”。一自梅花开了后，长怕说，赋归欤。　而今别恨满江湖，怎消除？算何如：杖屦当时，闻早放教疏？今代故交新贵后，浑不寄，数行书。





【校】


〔题〕广信书院本无“章”字，兹从四卷本丁集。四卷本无“吴”字。

〔消除〕四卷本作“销除”。





【笺注】


〔潘德久〕光绪 永嘉县志卷十七：“潘柽字德久，号转庵。……举进士不第，用父任授右职，继参戎幕。召试为阁门舍人，授福建兵马钤辖。其题钓台云：‘但得诸公依日月，不妨老子卧林丘。’为人传诵。尝从使节出疆，有北征往来所赋，声名籍甚。著有转庵集。”叶适有诗悼路钤舍人德久潘公三首。

〔赋归欤〕论语公冶长：“子在陈曰：‘归与，归与，吾党之小子狂简，斐然成章，不知所以裁之。’”

〔闻早〕趁早。

〔放教疏〕苏轼 送杨奉礼诗：“更谁哀老子，令得放疏慵。”又满庭芳词：“且趁闲身未老，须放我些子疏狂。”按：放与教义同。

〔今代三句〕苏轼 醉落魄 苏州阊门留别：“旧交新贵音书绝，惟有佳人，犹作殷勤别。”今查宋会要辑稿 职官三四之一〇载嘉泰元年（一二〇一）十一月二十六日臣僚缴奏阁门舍人戴炬、潘柽不顾格法，侥求郡寄事，借知潘德久之除阁门舍人，必即为庆元五、六年内事。





【编年】


庆元六年（一二〇〇）。





行香子

博山戏呈赵昌甫、韩仲止





少日尝闻：“富不如贫。贵不如贱者长存。”由来至乐，总属闲人。且饮瓢泉，弄秋水，看停云。　岁晚情亲，老语弥真。记前时劝我殷勤：“都休酒，也莫论文。把相牛经，种鱼法，教儿孙。”





【校】


〔题〕四卷本丁集作“博山简昌甫、仲止”。





【笺注】


〔富不如二句〕后汉书 逸民传：“向长字子平，河内朝歌人也。……潜隐于家，读易至损 益卦，喟然叹曰：‘吾已知富不如贫，贵不如贱，但未知死何如生耳。’”

〔酒、论文〕见本卷上西平（恨如新阕）“江天二句”注。

〔相牛经〕唐书 艺文志有甯戚 相牛经一卷。





鹧鸪天

有客慨然谈功名，因追念少年时事，戏作





壮岁旌旗拥万夫，锦襜突骑渡江初。燕兵夜娖侧角切银胡，汉箭朝飞金仆姑。　追往事，叹今吾，春风不染白髭须。却将万字平戎策，换得东家种树书！





【校】


〔却将〕四卷本丁集作“都将”。





【笺注】


〔少年时事〕宋史 稼轩本传：“金主亮死，中原豪杰并起，耿京聚兵山东，称天平节度使，节制山东、河北忠义军马。弃疾为掌书记，即劝京决策南向。……绍兴三十二年，京令弃疾奉表归宋，高宗劳师建康，召见，嘉纳之。……并以节度使印告召京。会张安国、邵进已杀京降金，弃疾还至海州，与众谋曰：‘我缘主帅命来归朝，不期事变，何以复命？’乃约统制王世隆及忠义人马全福等径趋金营，安国方与金将酣饮，即众中缚之以归，金将追之不及。献俘行在，斩安国于市。……弃疾时年二十三。”稼轩 乾道乙酉进美芹十论札子：“粤辛巳岁，逆亮南寇，中原之民，屯聚蜂起，臣尝鸠众二千，隶耿京，为掌书记，与图恢复，共籍兵二十五万，纳款于朝。”洪迈 稼轩记：“余谓侯本以中州隽人，抱忠仗义，章显闻于南邦。齐虏巧负国，赤手领五十骑，缚取于五万众中，如挟毚兔，东马衔枚，间关西奏淮，至通昼夜不粒食。”

〔壮岁句〕黄庭坚 送范德孺知庆州诗：“春风旌旗拥万夫。”

〔锦襜突骑〕后汉书 光武帝纪：“会上谷太守耿况、渔阳太守彭宠各遣将吴汉、寇恂等将突骑来助击王郎。”注：“突骑，言能冲突军阵。”张孝祥 水调歌头凯歌上刘恭父：“少年荆楚剑客，突骑锦襜红。”

〔燕兵句〕当指入金营擒张安国事。“娖”同“龊”，意为整理。“银胡”，新唐书 仪卫志：“诸队仗佩弓箭胡出铺立廊下。”胡亦作弧箓。广韵：“弧箓，箭室也。”五代期内割据幽州之刘仁恭，其部队编制中尚有“银胡都”之名。

〔金仆姑〕箭也。左传 庄公十一年：“公以金仆姑射南宫长万。”

〔春风句〕欧阳修 圣无忧词：“好景能消光景，春风不染髭须。”

〔平戎策〕新唐书 王忠嗣传：“因上平戎十八策。”稼轩屡有奏疏论对金应进行军事抗击事，今集中尚存美芹十论等数篇。

〔种树书〕史记 秦始皇本纪：“所不去者，医药卜筮种树之书。”韩愈 送石处士赴河阳幕诗：“长把种树书，人云避世士。”





【编年】


上二词作年均无可考，以其意境甚相近，姑一并附次与韩、赵诸人唱和诸作之后。





哨遍

赵昌父之祖季思学士，退居郑圃，有亭名鱼计，宇文叔通为作古赋。今昌父之弟成父，于所居凿池筑亭，榜以旧名，昌父为成父作诗，属余赋词，余为赋哨遍。庄周论“于蚁弃知，于鱼得计，于羊弃意”。其义美矣；然上文论虱托于豕而得焚，羊肉为蚁所慕而致残，下文将并结二义，乃独置豕虱不言，而遽论鱼，其义无所从起；又间于羊蚁两句之间，使羊蚁之义离不相属，何耶？其必有深意存焉，顾后人未之晓耳。或言蚁得水而死，羊得水而病，鱼得水而活；此最穿凿，不成义趣。余尝反复寻绎，终未能得；意世必有能读此书而了其义者，他日倘见之而问焉。姑先识余疑于此词云尔





池上主人，人适忘鱼，鱼适还忘水。洋洋乎，翠藻青萍里。想鱼兮无便于此。尝试思：庄周正谈两事，一明豕虱一羊蚁。说蚁慕于膻，于蚁弃知；又说于羊弃意。甚虱焚于豕独忘之，却骤说于鱼为得计？千古遗文，我不知言，以我非子。　噫。子固非鱼，鱼之为计子焉知。河水深且广，风涛万顷堪依。有网罟如云，鹈鹕成阵，过而留泣计应非。其外海茫茫，下有龙伯，饥时一啖千里。更任公五十犗为饵，使海上人人厌腥味。似鹍鹏变化能几。东游入海此计，直以命为嬉。古来谬算狂图，五鼎烹死，指为平地。嗟鱼欲事远游时，请三思而行可矣。





【校】


〔义趣〕王诏校刊本及四印斋本改作“意趣”。

〔噫〕广信书院本及王诏校刊本“噫”字在“子固非鱼”下，兹从四印斋本。





【笺注】


〔季思学士〕刘宰 漫塘文集章泉赵先生墓表：“先生姓赵氏，讳蕃，字昌父，其先自杭徙汴，由汴而郑，南渡居信之玉山。曾祖旸，朝散大夫直龙图阁，提举江州太平观。祖泽，迪功郎，海州 朐山县主簿，赠承议郎。”周必大平园续稿跋鱼计亭赋：“蜀人宇文公虚中为荥阳 赵公叡作鱼计亭赋，引物连类，开阁古今，深得东坡、颍滨之笔势。……赵公子彦思，熙宁六年进士。其子讳旸字乂若，绍圣元年甲科。子泽，终朐山簿，生涣，终奉议郎，通判沅州。”按：鱼计亭为赵叡所造，各书所载均同，唯此词题中称季思学士，平园跋文则谓叡字彦思，未知孰是。又，据漫塘文及平园跋，均谓叡为昌父之高祖，题中谓为“昌父之祖”，亦误。

〔宇文叔通〕宇文虚中字叔通，华阳人，大观进士。宋室南渡，使金被留，金人号为国师。后被诬谋反，全家焚死。宋人以其不忘故国，赠谥肃愍。宋史 金史均有传。

〔成父〕平园续稿 跋鱼计亭赋：“涣……二子：蕃，学问过人，恬于进取，连任岳祠，居以诗名。弟藏（一本作蒇），亦嗜学好修。有子曰适，庆元己未擢第。距熙宁已百年而家学不绝。”玉山县志卷十杂类：“史载赵蕃年八十七，亦不言兄弟。按：昌父弟成父，号定庵，见戴复古 二老歌、叶水心 鱼计亭诗。鹤林玉露谓章泉赵昌甫兄弟俱隐玉山之下，苍颜华发，相从于泉石之间，皆年近九十。真人间至乐之事，亦人间希有之事也。”

〔庄周论至不相属〕庄子 徐无鬼篇：“有暖姝者，有濡需者，有卷娄者。……濡需者豕虱是也：择疏鬣，自以为广宫大囿；奎蹏曲隈，乳间股脚，自以为安室利处；不知屠者之一旦鼓臂布草，操烟火，而己与豕俱焦也。……卷娄者舜也。羊肉不慕蚁，蚁慕羊肉，羊肉膻也。舜有膻行，百姓悦之。故三徙成都。……是以神人恶众至……故无所甚亲，无所甚疏，抱德炀和，以顺天下，此谓真人。于蚁弃知，于鱼得计，于羊弃意。”

〔洋洋乎〕孟子 万章上：“昔者有馈生鱼于郑 子产，子产使校人畜之池，校人烹之，反命曰：‘始舍之，圉圉焉，少则洋洋焉，攸然而逝。’”

〔不知言〕论语 尧曰篇：“不知言无以知人也。”

〔子固二句〕庄子 秋水篇：“惠子曰：‘我非子，固不知子矣；子固非鱼矣，子之不知鱼之乐全矣。’”

〔有网罟二句〕庄子 外物篇：“鱼不畏网而畏鹈鹕。”

〔过而句〕古乐府：“枯鱼过河泣，何时悔复及。”

〔龙伯〕列子 汤问篇：“龙伯之国有大人，举足不盈数步，而暨五山之所，一钓而连六鳌，合负而趣归其国。”

〔更任公二句〕庄子 外物篇：“任公子为大钩巨缁，五十犗以为饵，蹲乎会稽，投竿东海，旦旦而钓，期年不得鱼。已而大鱼食之，牵巨钩没而下，骛扬而奋鬐，白波若山，海水震荡。……任公子得若鱼，离而腊之，自制河以东，苍梧以北，莫不厌若鱼者。”

〔似鹍鹏句〕庄子 逍遥游：“北冥有鱼，其名为鲲。鲲之大不知其几千里也，化而为鸟，其名为鹏，鹏之背不知其几千里也。”

〔五鼎句〕汉书 主父偃传：“丈夫生不五鼎食，死则五鼎烹耳。”

〔请三思句〕论语 公冶长：“季文子三思而后行，子闻之曰：‘再斯可矣。’”





【附录】


叶正则 适诗（见水心集）

赵成父筑亭上饶即用东里旧圃牓曰鱼计

秦侨洛寓随南公，新参复欲无开封。亭名若有土断法，郑圃岂在章泉中。旧鱼遥应化龙去，今鱼且复波中住。人为鱼计鱼未知，今乐莫忘昔日悲。





【编年】


上词作年莫考，涧泉集 题鱼计编后有“郑圃赋留南渡久，瓢泉曲到老来平”句，据知此词非作于移居瓢泉之初。疑最早亦当在庆元末年也。





新荷叶

再题傅岩叟 悠然阁





种豆南山，零落一顷为萁。岁晚渊明，也吟草盛苗稀。风流刬地，向尊前采菊题诗。悠然忽见，此山正绕东篱。　千载襟期，高情想像当时。小阁横空，朝来翠扑人衣。是中真趣，问骋怀游目谁知。无心出岫，白云一片孤飞。





【笺注】


〔种豆四句〕杨恽 报孙会宗书：“其诗曰：‘田彼南山，芜秽不治，种一顷豆，落而为萁。’”陶渊明 归田园居：“种豆南山下，草盛豆苗稀。”

〔刬地〕此处作“依旧”解。

〔是中真趣〕陶渊明 饮酒诗：“此中有真意，欲辨已忘言。”

〔骋怀游目〕王羲之 兰亭序：“所以游目骋怀，足以极视听之娱，信可乐也。”

〔无心二句〕归去来辞：“云无心以出岫，鸟倦飞而知还。”





又

赵茂嘉 赵晋臣和韵，见约初秋访悠然，再用韵





物盛还衰，眼看春叶秋萁。贵贱交情，翟公门外人稀。酒酣耳热，又何须幽愤裁诗。茂林修竹，小园曲径疏篱。　秋以为期，西风黄菊开时。拄杖敲门，任他颠倒裳衣。去年堪笑，醉题诗醒后方知。而今东望，心随去鸟先飞。





【校】


〔题〕四卷本乙集作“初秋访悠然”。

〔任他〕四卷本作“从他”。





【笺注】


〔物盛句〕淮南子 道应训：“物盛而衰，乐极则悲。”

〔贵贱二句〕见本卷临江仙（夜语南堂新瓦响阕）“交情三句”注。

〔酒酣句〕见卷三定风波（金印累累佩陆离阕）“酒酣耳热”注。

〔幽愤裁诗〕见卷二水调歌头（君莫赋幽愤阕）“赋幽愤”注。

〔茂林修竹〕王羲之 兰亭序：“此地有崇山峻岭，茂林修竹。”

〔秋以为期〕诗 卫风 氓之蚩蚩：“将子无怒，秋以为期。”

〔拄杖敲门〕苏轼 定惠院海棠诗：“不论人家与僧舍，拄杖敲门看修竹。”

〔颠倒裳衣〕诗 齐风 东方未明：“东方未晞，颠倒裳衣。”

〔心随句〕韩愈 奉使镇州行次承天行营奉酬裴司空诗：“旋吟佳句还鞭马，恨不身先去鸟飞。”





【编年】


疑庆元六年（一二〇〇）。——上同韵新荷叶二首，当作于赵晋臣宦游初归之年。姑次于此。其余与晋臣有关各首，凡其作年不得确考者，均依广信书院本之次第汇次于后。





婆罗门引

赵晋臣 敷文张灯甚盛，索赋，偶忆旧游，末章因及之





落星万点，一天宝焰下层霄。人间叠作仙鳌。最爱金莲侧畔，红粉袅花梢。更鸣鼍击鼓，喷玉吹箫。　曲江画桥，记花月，可怜宵。想见闲愁未了，宿酒才消。东风摇荡，似杨柳十五女儿腰。人共柳那个无聊？





【校】


〔题〕四卷本丙集“赵晋臣敷文”作“晋臣”，“索赋”上有“席上”二字。





【笺注】


〔金莲〕谓灯烛。新唐书 令狐绹传：“还为翰林承旨。夜对禁中，烛尽，帝以乘舆金莲华炬送还。院吏望见……皆惊。”范成大 上元纪吴中节物诗自注亦谓：“莲花灯最多。”

〔曲江〕曲江池在长安东南，为唐代游赏之地。此殆指东京 开封。稼轩少时曾随祖父赞居开封，因得于州桥观灯。

〔似杨柳句〕杜甫 绝句漫兴九首：“隔户杨柳弱袅袅，恰似十五女儿腰。”





卜算子

用庄语





一以我为牛，一以我为马。人与之名受不辞，善学庄周者。

江海任虚舟，风雨从飘瓦。醉者乘车坠不伤，全得于天也。





【校】


〔我为马〕四卷本丁集作“吾为马”。





【笺注】


〔一以二句〕庄子 应帝王篇：“泰氏，其卧徐徐，其觉于于，一以己为马，一以己为牛，其知情信，其德甚真，而未始入于非人。”

〔人与句〕庄子 天道篇：“昔者子呼我牛也而谓之牛，呼我马也而谓之马。苟有其实，人与之名而弗受，再受其殃。”

〔江海句〕庄子 山木篇：“君其涉于江而浮于海，望之而不见其崖，愈往而不知其所穷。……方舟而济于河，有虚船来触舟，虽有惼心之人不怒。……人能虚己以游，世其孰能害之。”

〔风雨三句〕庄子 达生篇：“夫醉者之坠车，虽疾不死。骨节与人同而犯害与人异，其神全也。……彼得全于酒而犹若是，而况得全于天乎？圣人藏于天，故莫之能伤也。复仇者不折镆干，虽有忮心者不怨飘瓦，是以天下平均，故无攻战之乱。”





又

漫兴三首





夜雨醉瓜庐，春水行秧马。点检田间快活人，未有如翁者。

扫秃兔毫锥，磨透铜台瓦。谁伴扬雄作解嘲，乌有先生也。





【校】


〔题〕广信书院本及四卷本丁集俱无题，兹从王诏校刊本补。

〔扫秃〕四卷本作“秃尽”。





【笺注】


〔瓜庐〕三国志 魏志 管宁传 裴注：“焦先及杨沛并作瓜牛庐止其中。……瓜当作蜗……先等作圜舍形如蜗牛蔽，故谓之蜗牛庐。”

〔秧马〕农具。苏轼 秧马歌序：“予昔游武昌，见农夫皆骑秧马，以榆枣为腹，欲其滑；以楸桐为背，欲其轻；腹如小舟，昂其首尾；背如覆瓦，以便两髀。雀跃于泥中，系束藁其首以缚秧，日行千畦。”

〔扫秃句〕李白 醉后赠王历阳诗：“书秃千兔毫，诗裁两牛腰。”

〔铜台瓦〕春渚纪闻卷九：“相州 魏武故都，所筑铜雀台，其瓦初用铅丹杂胡桃油捣治火之，取其不渗，雨过即干耳。后人于其故基，掘地得之，镵以为研，虽易得墨而终乏温润，好事者但取其高古也。”

〔乌有先生〕见本卷水调歌头（我亦卜居者阕）“无乌有三句”注。





又





珠玉作泥沙，山谷量牛马。试上累累丘垅看，谁是强梁者？

水浸浅深檐，山压高低瓦。山水朝来笑问人：“翁早去声归来也？”





【校】


〔翁早〕广信书院本“早”字下无“去声”二字，兹从四卷本丁集。





【笺注】


〔珠玉句〕杜牧 阿房宫赋：“鼎铛玉石，金块珠砾……奈何取之尽锱铢，用之若泥沙。”

〔山谷句〕史记 货殖列传：“乌氏倮，畜牧，及众，斥卖，求奇缯物，间献遗戎王，戎王什倍其偿，与之畜，畜至用谷量马牛。”

〔累累丘垅〕古诗：“遥望是君家，松柏冢累累。”

〔强梁〕老子：“强梁者不得其死。”

〔早〕此处当为“早晚”意，即何时也。





又





千古李将军，夺得胡儿马。李蔡为人在下中，却是封侯者。

芸草去陈根，笕竹添新瓦。万一朝家举力田，舍我其谁也。





【校】


〔千古〕王诏校刊本及六十家词本俱作“汉代”。

〔朝家〕四卷本丁集同，王诏校刊本、六十家词本及四印斋本俱改作“朝廷”。





【笺注】


〔李将军四句〕史记 李将军列传：“李将军广者，陇西 成纪人也。……以卫尉为将军，出雁门击匈奴，匈奴兵多，破败广军，生得广。……广时伤病，置广两马间，络而盛卧广，行十余里，广佯死，睨其旁有一胡儿骑善马，广暂腾而上胡儿马，因推堕儿，取其弓，鞭马南驰数十里，复得其余军。……初，广之从弟李蔡，与广俱事孝文帝。……元狩二年，代公孙弘为丞相。蔡为人在下中，名声出广下甚远，然广不得爵邑，官不过九卿，而蔡为列侯，位至三公。”

〔笕竹〕引水之竹管。

〔力田〕据汉书载：惠帝四年举民孝弟力田者复其身。又，文帝十二年诏赐三老孝弟力田等帛各有差。

〔舍我句〕孟子 公孙丑下：“夫天未欲治平天下也；如欲治平天下，当今之世，舍我其谁也。”





又

用韵答赵晋臣 敷文，赵有真得归、方是闲二堂





百郡怯登车，千里输流马。乞得胶胶扰扰身，却笑区区者。

野水玉鸣渠，急雨珠跳瓦。一榻清风方是闲，真得归来也。





【校】


〔题〕四卷本乙集作“答晋臣，渠有方是闲、真得归二堂”。广信书院本无“二”字，兹依四卷本增。

〔真得〕广信书院本作“真是”，兹从四卷本。





【笺注】


〔百郡句〕百郡当泛指州郡。后汉书 范滂传：“滂登车揽辔，慨然有澄清天下之意。”

〔千里句〕三国志 蜀志 诸葛亮传：“十二年，亮悉大众由斜谷出，以流马运。”注引魏氏春秋载木牛流马之法。赵晋臣曾任江西漕，故云然。

〔胶胶扰扰〕庄子 天道：“然则胶胶扰扰乎？”王安石 芙蓉堂诗：“乞得胶胶扰扰身，五湖烟水替风尘。”

〔急雨句〕杜牧 题池州弄水亭诗：“一镜奁曲堤，万瓦跳猛雨。”黄庭坚 谢黄从善司业惠寄山泉诗：“晴江急雨看跳珠。”

〔一榻清风〕见卷二鹧鸪天（一榻清风殿影凉阕）“一榻清风”注。

〔方是闲〕遯斋闲览：“予尝于驿壁见人题两句云：‘谋生待足何时足？未老得闲方是闲。’”





又





万里浮云，一喷空凡马。叹息曹瞒 老骥诗，伏枥如公者。

山鸟哢窥檐，野鼠饥翻瓦。老我痴顽合住山，此地菟裘也。





【笺注】


〔浮云〕汉书 礼乐志 郊祀歌：“太乙况，天马下。……浮云，暗上驰。”

〔一喷句〕战国策 楚策四：“夫骥之齿至矣，服盐车而上太行。……伯乐遭之，下车攀而哭之，解纻衣以冪之。骥于是俯而喷，仰而鸣，声达于天，若出金石声者。”杜甫 丹青引：“斯须九重真龙出，一洗万古凡马空。”

〔叹息二句〕曹操 龟虽寿诗：“老骥伏枥，志在千里。烈士暮年，壮心不已。”

〔老我句〕五代史 冯道传：“无才无德痴顽老子。”

〔菟裘〕见卷二水调歌头（日月如磨蚁阕）“菟裘”注。





定风波

赋杜鹃花





百紫千红过了春，杜鹃声苦不堪闻。却解啼教春小住，风雨，空出招得海棠魂。　恰似蜀宫当日女，无数，猩猩血染赭罗巾。毕竟花开谁作主？记取：大都花属惜花人。





【校】


〔题〕四卷本乙集无“赋”字。

〔恰似〕四卷本及全芳备祖前集十七引并作“一似”。





【笺注】


〔百紫句〕王安石 越人幕养花游其下诗：“幕天无日地无尘，百紫千红占得春。野草自花还自落，落花还有惜花人。”

〔杜鹃句〕华阳国志 蜀志谓当七国时，蜀有王曰杜宇，后改称帝，号曰望帝。及禅位，隐于西山。时适二月子鹃鸟鸣，故蜀人悲子鹃鸟鸣。成都记：“望帝死，其魂化为鸟，名曰杜鹃。”华阳风俗录：“杜鹃大如鹊而羽乌，其声哀而吻有血。土人云：春至则鸣。闻其初声则有离别之苦，人恶闻之。惟田家候其鸣则兴农事。”

〔恰似二句〕司空曙 杜鹃行：“古时杜宇称望帝，魂作杜鹃何微细。……岂思昔日居深宫，嫔嫱左右如花红。”

〔毕竟句〕苏轼 次韵王晋卿惠花诗：“若问此花谁是主，天教闲客管青春。”

〔大都句〕白居易 游云居寺赠穆三十六地主诗：“胜地本来无定主，大都山属爱山人。”





又

再用韵和赵晋臣 敷文





野草闲花不当春，杜鹃却是旧知闻。谩道不如归去住，梅雨，石榴花又是离魂。　前殿群臣深殿女，□数，赭袍一点万红巾。莫问兴亡今几主，听取，花前毛羽已羞人。





【笺注】


〔旧知闻〕即旧交、旧友意。

〔前殿群臣〕杜甫 鹃行：“万事反复何所无，岂忆当殿群臣趋。”





粉蝶儿

和赵晋臣 敷文赋落梅





昨日春如、十三女儿学绣。一枝枝不教花瘦。甚无情，便下得，雨僝风僽。向园林铺作地衣红绉。　而今春似、轻薄荡子难久。记前时送春归后：把春波，都酿作，一江醇酎。约清愁杨柳岸边相候。





【校】


〔题〕四卷本丙集作“和晋臣赋落花”。

〔醇酎〕四卷本作“春酎”。





【笺注】


〔十三女儿〕杜牧 赠别二首：“娉娉袅袅十三余。”

〔甚无情〕意即“真无情”。

〔便下得二句〕犹云“便忍使风雨来相折磨也”。





生查子

和赵晋臣 敷文春雪





漫天春雪来，才抵梅花半。最爱雪边人，楚些裁成乱。　雪儿偏解歌，只要金杯满。谁道雪天寒？翠袖阑干暖。





【校】


〔题〕四卷本丙集无。





【笺注】


〔楚些句〕楚辞 招魂篇，句末均用“些”字。又各篇多用“乱曰”云云作结。

〔雪儿句〕孙光宪 北梦琐言：“唐 韩定辞为镇州 王镕书记，聘燕，帅刘仁恭舍于宾馆，命试幕客马彧延接。马有诗赠韩，意在征其学问，韩亦于座上酬之曰：‘……盛德好将银笔述，丽词堪与雪儿歌。’他日彧问以银笔、雪儿之事，韩曰：‘……雪儿者，李密之爱姬，能歌舞，每见宾僚文章有奇丽入意者，即付雪儿叶音律以歌之。’”

〔谁道二句〕反用杜甫 佳人诗中“天寒翠袖薄”句意。





菩萨蛮

赵晋臣席上。时张菩提叶灯，赵茂嘉扶病携歌者





看灯元是菩提叶，依然会说菩提法。法似一灯明，须臾千万灯。　灯边花更满，谁把空花散。说与病维摩：而今天女歌。





【校】


〔题〕四卷本丙集作“晋臣张菩提叶灯，席上赋”。

〔天女歌〕句下四卷本注：“赵茂中扶病携歌者来。”





【笺注】


〔菩提叶〕酉阳杂俎 木篇：“菩提树出摩伽陁国，盖释迦如来成道时树。茎干黄白，枝叶青翠，经冬不凋。至佛入灭日，国王人民大作佛事，收叶而归，以为瑞也。”周必大诗自注谓杭州 报恩寺菩提叶灯最佳。武林旧事卷二灯品条：“有五色腊纸，菩提叶，若沙戏影灯，马骑人物，旋转如飞。”

〔法似二句〕楞严经：“有法门名无尽灯。无尽灯者：譬如一灯然千百灯，冥者皆明，明终不尽。”

〔谁把三句〕见卷二江神子（簟铺湘竹帐笼纱阕）“病维摩四句”注。





水调歌头

题赵晋臣 敷文 真得归、方是闲二堂





十里深窈窕，万瓦碧参差。青山屋上，流水屋下绿横溪。真得归来笑语，方是闲中风月，剩费酒边诗。点检笙歌了，琴罢更围棋。　王家竹，陶家柳，谢家池。知君勋业未了，不是枕流时。莫向痴儿说梦，且作山人索价，颇怪鹤书迟。一事定嗔我，已办北山移。





【校】


〔题〕四卷本丁集“赵晋臣 敷文”作“晋臣”。

〔笙歌〕四卷本作“歌舞”。





【笺注】


〔万瓦句〕王安石 即席诗：“曲沼溶溶泮尽澌，暖烟笼瓦碧参差。”苏轼 宿南山蟠龙寺诗：“起观万瓦郁参差，目乱千岩散红绿。”

〔青山二句〕苏轼 司马君实独乐园诗：“青山在屋上，流水在屋下。”

〔剩费〕犹云“甚费”、“大费”。

〔王家竹〕见卷二念奴娇（兔园旧赏阕）“此君二句”注。

〔陶家柳〕陶渊明 五柳先生传：“先生不知何许人也，亦不详其姓氏，门前有五柳树，因以为号焉。”

〔谢家池〕谢灵运诗有“池塘生春草”句。

〔枕流〕见卷二鹧鸪天（有甚闲愁可皱眉阕）“溪上枕”注。

〔莫向句〕“痴人说梦”一语不知起于何时，在北宋时已为人所习用。如黄庭坚论陶渊明 责子诗有云：“观渊明此诗，想见其人慈祥戏谑。俗人便谓‘渊明诸子皆不肖，而渊明愁叹见于诗’，所谓痴人前不得说梦也。”

〔山人索价〕韩愈 寄卢仝诗：“少室山人索价高，两以谏官征不起。”注云：“李渤与仲兄涉偕隐庐山，久之徙终南少室山。”

〔鹤书〕孔稚珪 北山移文：“及其鸣驺入谷，鹤书赴陇，形驰魄散，志变神动。”李善注引萧子良 古今篆隶文体曰：“鹤头书与偃皮书，俱招板所用。在汉则谓之尺一简。仿佛鹄头，故有其称。”

〔北山移〕见卷三浣溪沙（细听春山杜宇啼阕）“而今句”注。





念奴娇

赵晋臣 敷文十月望生日，自赋词，属余和韵





看公风骨，似长松磊落，多生奇节。世上儿曹都蓄缩，冻芋旁堆秋瓞。结屋溪头，境随人胜，不是江山别。紫云如阵，妙歌争唱新阕。　尊酒一笑相逢，与公臭味，菊茂兰须悦。天上四时调玉烛，万事宜询黄发。看取东归，周家叔父，手把元龟说。祝公长似，十分今夜明月。





【校】


〔题〕四卷本丁集无“赵”及“敷文”三字。





【笺注】


〔看公三句〕晋书 庾敳传：“目（温）峤森森如千丈松，虽礧砢多节，施之大厦，有栋梁之用。”

〔蓄缩〕汉书 息夫躬传注：“蓄缩谓于事也。”

〔冻芋句〕韩愈 石鼎联句诗：“秋瓜未落蒂，冻芋强抽萌。”

〔结屋溪头〕赵晋臣居临彭溪，见后太常引（论公耆德旧宗英阕）稼轩自注。

〔紫云〕指歌妓。唐诗纪事卷五十六：“杜牧为御史，分务洛阳，时李愿罢镇闲居，声伎豪侈，高会朝客，杜瞪目注视，问李云：‘闻有紫云者，孰是？’李指之，杜凝睇良久，曰：‘名不虚得，宜以见惠。’李俯而笑，诸伎亦回首破颜。”

〔与公臭味〕黄庭坚 再答冕仲诗：“秋堂一笑共灯灭，与公草木臭味同。”

〔玉烛〕尔雅 释天篇：“四时和谓之玉烛。”

〔黄发〕谓老年也。尚书秦誓：“尚猷询兹黄发，则罔所愆。”

〔看取三句〕周武王崩，三监及淮夷叛，周公相成王，将东征，作大诰，中有云：“宁王遗我大宝龟，绍天明即命。”“元龟”即“大宝龟”，尚书各篇屡见。





喜迁莺

谢赵晋臣 敷文赋芙蓉词见寿，用韵为谢





暑风凉月，爱亭亭无数，绿衣持节。掩冉如羞，参差似妒，拥出芙渠花发。步衬潘娘堪恨，貌比六郎谁洁？添白鹭，晚晴时公子，佳人并列。　休说，搴木末；当日灵均，恨与君王别。心阻媒劳，交疏怨极，恩不甚兮轻绝。千古离骚文字，芳至今犹未歇。都休问；但千杯快饮，露荷翻叶。





【校】


〔题〕四卷本丁集无“谢赵”及“敷文”四字。芙蓉，花庵词选作“荷花”。

〔芙渠〕花庵词选作“芙蓉”。





【笺注】


〔亭亭〕周敦颐 爱莲说：“中通外直，不蔓不枝。香远益清，亭亭净植。”

〔掩冉〕亦作“奄冉”，和柔貌。

〔步衬潘娘〕南史 齐东昏侯纪：“凿金为莲华，以帖地，令潘妃行其上，曰：‘此步步生莲华也。’”

〔貌比六郎〕见卷二鹧鸪天（水底明霞十顷光阕）“莲花似六郎”注。

〔添白鹭二句〕杜牧 晚晴赋：“白鹭忽来，似风标之公子。”

〔搴木末至轻绝〕楚辞 九歌 湘君：“采薜荔兮水中，搴芙蓉兮木末。心不同兮媒劳，恩不甚兮轻绝。”

〔芳至今句〕离骚：“芳菲菲而难亏兮，芬至今犹未沫。”

〔露荷句〕荷叶喻酒杯。隋 殷英童 采莲曲有“莲叶捧成杯”句。露荷翻叶谓一饮倾杯。





洞仙歌

赵晋臣和李能伯韵，属余同和。赵以兄弟皆有职名为宠，词中颇叙其盛，故末章有“裂土分茅”之句





旧交贫贱，太半成新贵。冠盖门前几行李。看匆匆西笑，争出山来，凭谁问：小草何如远志？　悠悠今古事，得丧乘除，暮四朝三又何异。任掀天事业，冠古文章，有几个笙歌晚岁。况满屋貂蝉未为荣，记裂土分茅，是公家世。





【校】


〔题〕四卷本丁集无“赵”字，“兄弟”作“弟兄”。广信书院本无“皆”字，兹据四卷本补。

〔西笑〕王诏校刊本、四印斋本作“哂笑”。

〔小草、掀天、分茅〕广信书院本误作“水草”、“轩天”、“分封”，兹从四卷本等。

〔事业〕四卷本作“勋业”。





【笺注】


〔李能伯〕八琼室金石补正卷九十一载李处端 浯溪题名云：“李处端 能伯以乾道壬辰……”据知能伯名处端。另据宋诗纪事补遗卷五十二，知处端原籍洛阳，为李淑曾孙，处全之弟，乾道九年曾任江都令，后累官签判镇江府。

〔兄弟皆有职名〕赵晋臣为士称子，兄弟六人先后登进士第，时人名所居曰丛桂坊。晋臣、茂中诸人均历任显秩。据宋史 世系表所载，六人者为：朝请大夫直华文阁 不逷，中奉大夫直敷文阁 不迂，朝请郎不遂，赠通奉大夫不迹，朝请大夫不，儒林郎。

〔裂土分茅〕裂土谓裂地受封也。分茅者，古代王者均封五色土为社，建诸侯则各割其方色土与之，使立社，焘以黄土，苴以白茅。用茅，取其洁也。见尚书 禹贡传。

〔看匆匆四句〕辑本桓谭 新论 祛蔽：“关东鄙语曰：‘人闻长安乐，则出门西向而笑；如闻肉味美，则对屠门而大嚼。’”世说新语 排调篇：“谢公（安）始有东山之志，严命屡臻，势不获已，始就桓公司马。时人有饷桓公药草，中有远志，公取以问谢：‘此药又名小草，何一物而有二称？’谢未即答，时郝隆在坐，应声答曰：‘此甚易解：处则为远志，出则为小草。’谢甚有愧色。桓公目谢而笑曰：‘郝参军此过乃不恶，亦极有会。’”

〔得丧乘除〕韩愈 三星行：“无善名以闻，无恶声以扬，名声相乘除，得少失有余。”

〔暮四朝三〕庄子 齐物论：“劳神明为一，而不知其同也，谓之朝三。何谓朝三？狙公赋芧曰：‘朝三而暮四。’众狙皆怒。曰：‘然则朝四而暮三。’众狙皆悦。名实未亏而喜怒为用，亦因是也。”





江神子

和李能伯韵呈赵晋臣





五云高处望西清，玉阶升，棣华荣。筑屋溪头，楼观画难成。长夜笙歌还起问：谁放月，又西沉？　家传鸿宝旧知名。看长生，奉严宸。且把风流，水北画耆英。咫尺西风诗酒社，石鼎句，要弥明。





【笺注】


〔五云〕杜甫 送李秘书赴杜相公幕诗：“五云多处是三台。”五云谓五色云。

〔西清〕汉书 司马相如传：“青龙蚴蟉于东厢，象舆婉于西清。”注：“西清者，西厢清净之处也。”此指宫中。

〔玉阶升〕当谓赵氏曾为朝官或曾召对而言，其事莫可考矣。

〔棣华荣〕赵氏兄弟均有职名，见前阕洞仙歌。

〔溪头〕赵氏居临彭溪，见后太常引（论公耆德旧宗英阕）自注。

〔放〕教也。

〔鸿宝〕汉书 刘向传：“淮南有枕中鸿宝苑秘书，书言神仙使鬼物为金之术，及邹衍重道延命方，世人莫见。”

〔画耆英〕司马光 洛阳耆英会序：“元丰中，文潞公留守西都，韩国 富公纳政在里第，自余士大夫以老自逸于洛者，于时为多。……一旦于韩公之第置酒相乐，宾主凡十有一人。既而图形妙觉僧舍，时人谓之洛阳耆英会。”

〔石鼎二句〕韩愈 石鼎联句诗序：“衡山道士轩辕弥明，自衡山来，旧与刘师服进士衡 湘中相识。……有校书郎侯喜新有能诗声，夜与刘说诗，弥明在其侧……指炉中石鼎谓喜曰：‘子云能诗，能与我赋此乎？’刘往见衡 湘间人说，云年九十余矣……不知其有文也；闻此说大喜，即援笔题其首两句，次传于喜，喜踊跃即缀其下云云。……刘与侯皆已赋十余韵，弥明应之如响，皆颖脱含讥讽。夜尽三更，二子思竭不能续，因起谢曰：‘尊师非世人也，某伏矣，愿为弟子，不敢更论诗。’”参本卷满江红（半山佳句阕）“记五更句”注。





西江月

和晋臣登悠然阁





一柱中擎远碧，两峰旁耸高寒。横陈削就短长山，莫把一分增减。　 我望云烟目断，人言风景天悭。被公诗笔尽追还，更上层楼一览。





【校】


〔题〕广信书院本作“悠然阁”，兹从四卷本丁集。

〔旁耸〕四卷本作“旁倚”。

〔削就〕王诏校刊本、六十家词本及四印斋本作“削尽”。

〔更上层楼〕广信书院本作“重上层梯”，兹从四卷本。





【笺注】


〔两峰句〕杜甫 九日蓝田崔氏庄诗：“蓝水远从千涧落，玉山高并两峰寒。”

〔莫把句〕宋玉 登徒子好色赋：“增之一分则太长，减之一分则太短。”

〔更上句〕王之涣 登鹳雀楼诗：“欲穷千里目，更上一层楼。”





破阵子

赵晋臣 敷文幼女县主觅词





菩萨丛中惠眼，硕人诗里蛾眉。天上人间真福相，画就描成好靥儿。行时娇更迟。　劝酒偏他最劣，笑时犹有些痴。更着十年君看取，两国夫人更是谁。殷勤秋水词。





【笺注】


〔县主〕赵晋臣为宋宗室，故其幼女得封县主。

〔惠眼〕无量寿经：“慧眼见真，能渡彼岸。”

〔硕人句〕诗 卫风 硕人：“螓首蛾眉，巧笑倩兮，美目盼兮。”

〔最劣〕作“最善于”解。

〔两国夫人〕据李心传 建炎以来朝野杂记甲集卷十二两国夫人条及宋史 宦者 奸臣两传，知徽宗 崇宁中特封濮安懿王女安定、普宁两郡主。宣和五年童贯封徐、豫两国公。此后，方有封两国之制。高宗 绍兴十二年，秦桧进封两国公，桧请改封其母为秦、魏国夫人，此封两国夫人之始也。时韩世忠夫人梁氏亦封两国夫人。

〔秋水〕稼轩自称。





西江月

和赵晋臣 敷文赋秋水瀑泉





八万四千偈后，更谁妙语披襟？纫兰结佩有同心，唤取诗翁来饮。　镂玉裁冰著句，高山流水知音。胸中不受一尘侵，却怕灵均独醒。





【笺注】


〔八万二句〕冷斋夜话卷七东坡庐山偈：“东坡游庐山，至东林寺，作二偈，其一云：‘溪声便是广长舌，山色岂非清净身。夜来八万四千偈，他日如何举似人。’……山谷云：‘此老人于般若横说竖说，了无剩语，非其笔端有口，亦安能吐此不传之妙！’”

〔纫兰句〕见卷二蝶恋花（九畹芳菲兰佩好阕）“兰佩”注。

〔高山句〕见卷一满庭芳（倾国无媒阕）“高山流水”注。

〔胸中句〕黄庭坚 次韵盖郎中率郭郎中休官：“世态已更千变尽，心源不受一尘侵。”

〔灵均〕见卷二贺新郎（云卧衣裳冷阕）“灵均句”注。





太常引

寿赵晋臣 敷文。彭溪，晋臣所居





论公耆德旧宗英。吴季子，百余龄，奉使老于行，更看舞听歌最精。　须同卫武，九十入相，绿竹自青青。富贵出长生，记门外清溪姓彭。





【校】


题下“彭溪，晋臣所居”六字，王诏校刊本及四印斋本俱移于“清溪姓彭”句下，并改“所居”为“居也”。





【笺注】


〔彭溪〕铅山县志卷一：“彭溪，县北二里，源出龚潭陂，转彭溪桥六里至清风双峡，入于溪。桥本姓彭人造，传云之后也。”

〔论公句〕赵不迂为宋之宗室。汉书 景十三王叙传：“河间贤明，礼乐是修，为汉宗英。”

〔吴季子三句〕史记 吴太伯世家：“寿梦有子四人，长曰诸樊，次曰余祭，次曰余眛，次曰季札。……季札封于延陵，故号曰延陵季子。”按：季子于王余祭四年出使鲁、齐、郑、卫、晋诸国，王僚十三年复使于晋。自诸樊即位至此已有四十七年，然史记未云季子之年龄。赵晋臣为宋宗室，故稼轩用吴季札相况。唯此处之所谓“奉使”，疑当指赵氏之先后出任广东、江西等路转运使等职而言也。余参本卷婆罗门引（不堪阕）“赵晋臣”注。

〔更看舞句〕史记吴太伯世家：“王余祭四年，吴使季札聘于鲁，请观周乐。为歌周南、召南，曰：‘美哉，始基之矣，犹未也。然勤而不怨。’……见舞象箾、南籥者，曰：‘美哉，犹有憾。’”

〔须同三句〕诗 卫风 淇奥：“瞻彼淇奥，绿竹青青。”毛序：“淇奥，美武公之德也。有文章，又能听其规谏，以礼自防，故能入相于周。”余参卷二最高楼（金闺老阕）“又十岁句”注。

〔富贵二句〕庄子音义引世本：“彭祖，在商为守藏史，在周为柱下史。”按：世传彭祖享寿最高，凡数百岁。





又

赋十四弦





仙机似欲织纤罗，仿佛度金梭。无奈玉纤何。却弹作清商恨多。　朱帘影里，如花半面，绝胜隔帘歌。世路苦风波。且痛饮公无渡河。





【笺注】


〔世路句〕王安石 世上诗：“可怜世上风波恶，最有仁贤不敢行。”

〔公无渡河〕古今注中卷：“霍里子高晨起刺船而櫂，有一白首狂夫披发提壶，乱流而渡，其妻随呼止之，不及，遂堕河水死，于是援箜篌而鼓之，作公无渡河之歌，声甚凄怆。曲终，自投河而死。”





满江红

呈赵晋臣 敷文





老子平生，元自有金盘华屋。还又要万间寒士，眼前突兀。一舸归来轻似叶，两翁相对清如鹄。道如今吾亦爱吾庐，多松菊。　人道是，荒年谷；还又似，丰年玉。甚等闲却为，鲈鱼归速？野鹤溪边留杖屦，行人墙外听丝竹。问近来风月几篇诗？三千轴。





【笺注】


〔金盘华屋〕见卷二念奴娇（对花何似阕）“华屋金盘”注。

〔还又要二句〕杜甫 茅屋为秋风所破歌：“安得广厦千万间，大庇天下寒士尽欢颜，风雨不动安如山！呜呼，何时眼前突兀见此屋，吾庐独破受冻死亦足。”

〔两翁句〕苏轼 题别子由诗后：“想见茅檐照水开，两翁相对清如鹄。”

〔道如今二句〕陶渊明 读山海经诗：“众鸟欣有托，吾亦爱吾庐。”又归去来辞：“三径就荒，松菊犹存。”

〔荒年谷、丰年玉〕世说新语 赏誉篇：“世称庾文康（亮）为丰年玉，稚恭（翼）为荒年谷。庾家论云是文康称恭为荒年谷，庾长仁（统）为丰年玉。”

〔鲈鱼归速〕见卷一木兰花慢（老来情味减阕）“秋晚句”注。

〔问近来句〕欧阳修 寄王介甫诗：“翰林风月三千首，吏部文章二百年。”





又

游清风峡，和赵晋臣 敷文韵





两峡崭岩，问谁占清风旧筑？更满眼云来鸟去，涧红山绿。世上无人供笑傲，门前有客休迎肃。怕凄凉无物伴君时，多栽竹。　风采妙，凝冰玉。诗句好，余膏馥。叹只今人物，一夔应足。人似秋鸿无定住，事如飞弹须圆熟。笑君侯陪酒又陪歌，阳春曲。





【笺注】


〔清风峡〕铅山县志 山川志：“状元山，在县西北五里，有清风洞，宋状元刘煇读书其中。东即龙窟山，西有清风峡，空嵌崭岩，寒气逼人。有读书岩，天成石龛。”

〔涧红句〕韩愈 山石诗：“山红涧碧纷烂漫。”

〔迎肃〕即迎拜。

〔诗句二句〕新唐书 杜甫传赞：“他人不足，甫乃厌余，残膏剩馥，沾丐后人。故元稹谓诗人以来未有如子美者。”

〔一夔句〕韩非子 外储说左：“鲁哀公问于孔子曰：‘吾闻夔一足，信乎？’对曰：‘夔人也，何故一足？彼其无他异而独通于声，尧曰：如夔者一而足矣。使为乐正。非一足也。’”

〔人似二句〕苏轼 与潘郭二生出郊寻春诗：“人似秋鸿来有信，事如春梦了无痕。”王直方诗话：“谢朓尝语沈约曰：‘好诗圆美流转如弹丸。’故东坡 答王巩云：‘新诗如弹丸。’又送欧阳季弼云：‘中有清圆句，铜丸飞柘弹。’盖诗贵圆熟也。”（按：谢朓语见南史 王筠传。）

〔阳春曲〕谓阳春白雪，楚曲。





鹧鸪天

和赵晋臣 敷文韵





绿鬓都无白发侵，醉时拈笔越精神。爱将芜语追前事，更把梅花比那人。　回急雪，遏行云。近时歌舞旧时情。君侯要识谁轻重，看取金杯几许深。





【笺注】


〔回急雪〕指舞态。见卷二水调歌头（簪履竞晴昼阕）“回雪句”注。

〔遏行云〕见卷二御街行（阑干四面山无数阕）“唱得句”注。





【编年】


上起婆罗门引（落星万点阕），迄鹧鸪天（绿鬓都无白发侵阕）共词二十五首，以大多为赵晋臣而作，故汇附于此。





又

祝良显家牡丹一本百朵





占断雕栏只一株，春风费尽几工夫。天香夜染衣犹湿，国色朝酣酒未苏。　娇欲语，巧相扶。不妨老干自扶疏。恰如翠幕高堂上，来看红衫百子图。





【校】


〔酒未苏〕王诏校刊本及四印斋本“酒”俱作“醉”。





【笺注】


〔祝良显〕名籍事历均未详。

〔占断〕即占尽。

〔天香二句〕李濬 松窗杂录：“会春暮，内殿赏牡丹花，上（文宗）颇好诗，因问（程）修己曰：‘今京邑传唱牡丹花诗，谁为首出？’对曰：‘臣尝闻公卿间多吟赏中书舍人李正封诗曰：天香夜染衣，国色朝酣酒。’……上笑谓贤妃曰：‘妆镜台前宜饮以一紫金盏酒，则正封之诗见矣。’”





又

赋牡丹。主人以谤花，索赋解嘲





翠盖牙签几百株，杨家姊妹夜游初。五花结队香如雾，一朵倾城醉未苏。　闲小立，困相扶，夜来风雨有情无？愁红惨绿今宵看，却似吴宫教阵图。





【校】


〔几百、却似〕王诏校刊本及四印斋本俱作“数百”、“恰似”。





【笺注】


〔杨家二句〕旧唐书 杨贵妃传：“（杨贵妃）有姊三人，皆有才貌，玄宗并封国夫人之号，长曰大姨封韩国，三姨封虢国，八姨封秦国，并承恩泽，出入宫掖，势倾天下。……玄宗每年十月幸华清池，国忠姊妹五家扈从，每家为一队，著一色衣，五家合队，照映如百花之焕发，而遗钿坠舃，瑟瑟珠翠，灿烂芳馥于路。……天宝十载，正月望夜，杨家五宅夜游，与广平公主骑从争西市门。……”松窗杂录：“开元中禁中初重木芍药，即今牡丹也。得四本：红、紫、浅红、通白者。上因移植于兴庆池东沉香亭前。会花方繁开，上乘月夜，召太真妃以步辇从。”苏轼有虢国夫人夜游图诗。

〔吴宫教阵〕见卷二念奴娇（对花何似阕）“似吴宫二句”注。





又

再赋





浓紫深黄一画图，中间更有玉盘盂。先裁翡翠装成盖，更点胭脂染透酥。　香潋滟，锦模糊。主人长得醉工夫。莫携弄玉栏边去，羞得花枝一朵无。





【校】


〔深黄〕四卷本丙集作“深红”。

〔更有〕四卷本作“更著”。





【笺注】


〔玉盘盂〕见本卷临江仙（只恐牡丹留不住阕）“玉盘盂”注。

〔锦模糊〕杜甫 送蔡希鲁还陇右诗：“马头金匼匝，驼背锦模糊。”

〔弄玉〕稼轩赋白牡丹之念奴娇（对花何似阕）有“最爱弄玉团酥，就中一朵曾入扬州咏”等句，疑弄玉即一种白牡丹之名称。





又

再赋牡丹





去岁君家把酒杯，雪中曾见牡丹开。而今纨扇薰风里，又见疏枝月下梅。　欢几许，醉方回。明朝归路有人催。低声待向他家道：“带得歌声满耳来。”





【校】


〔题〕广信书院本无题，兹从四卷本丁集。





【笺注】


〔去岁句〕王安石 过外弟饮：“一自君家把酒杯，六年波浪与尘埃。”





【编年】


上赋牡丹之鹧鸪天四首，以广信书院本次序，皆应为庆元末年之作，因附于“和赵晋臣韵”之同调词之后。





菩萨蛮

题云岩





游人占却岩中屋，白云只在檐头宿。啼鸟苦相催，夜深归去来。 　松篁通一径，噤山花冷。今古几千年，西乡小有天。





【校】


〔只在〕四卷本丙集作“只向”。

〔啼鸟二句〕四卷本作“谁解探玲珑，青山十里空”。





【笺注】


〔云岩〕铅山县志：“云岩在县西十八里，直嵩山之前。松径数百步，始至其巅。两崖怪石峻嶒，有一穴，可容百人。云出则雨降。”又上饶县志：“云岩在县南六十里乾元乡，巉岩峭拔，云气往来，中空如室，有石观音、半面罗汉等形。”

〔白云句〕陶渊明 拟古九首：“青松夹路生，白云宿檐端。”苏轼 和李太白诗：“白云南山来，就我檐下宿。”

〔噤〕即寒噤。

〔小有天〕茅君内传：“大天之内有洞三十六所，第一王屋山之洞，周回万里，名曰小有青虚之天。”杜甫 秦州杂诗：“万古仇池穴，潜通小有天。”





又

重到云岩，戏徐斯远





君家玉雪花如屋，未应山下成三宿。啼鸟几曾催？西风犹未来。 　山房连石径，云卧衣裳冷。倩得李延年，清歌送上天。





【笺注】


〔玉雪〕韩愈 殿中少监马君墓志：“眼如画，发漆黑，肌肉玉雪，可念殿中君也。”

〔山下句〕后汉书 襄楷传：“浮屠不三宿桑下，不欲久生恩爱，精之至也。”

〔云卧句〕见卷二贺新郎（云卧衣裳冷阕）“云卧句”注。

〔李延年〕见卷一满江红（天与文章阕）“倾国二句”注。





【编年】


庆元末。——上词题中云“重到”，疑为闲居瓢泉之后所作。朱熹于庆元中致巩仲至书有云：“斯远省闱不偶，家无内助，嗣续之计亦复茫然。急欲为谋婚之计而未有其处，不知亲旧间亦有可为物色处否。”详词中戏语，或当在徐氏已经续婚之后，则最早当在庆元末年。前一首及后“云岩道中”行香子之作年亦俱难考知，姑汇录于此。





行香子

云岩道中





云岫如簪，野涨挼蓝。向春阑绿醒红酣。青裙缟袂，两两三三。把曲生禅，玉版局，一时参。　拄杖弯环。过眼嵌岩。岸轻乌白发。他年来种，万桂千杉。听小绵蛮，新格磔，旧呢喃。





【校】


〔玉版局〕四卷本丙集作“玉板句”。





【笺注】


〔挼蓝〕黄庭坚 同世弼韵作寄伯氏在济南兼呈六舅祠部诗：“山光扫黛水挼蓝。”

〔青裙句〕苏轼 於潜女诗：“青裙缟袂於潜女。”

〔两两三三〕柳永 夜半乐：“岸边两两三三，浣纱游女。”

〔曲生〕见卷二菩萨蛮（人间岁月堂堂去阕）“曲生”注。

〔玉版局〕冷斋夜话 东坡戏作偈语条：“东坡又尝要刘器之同参玉版和尚，至廉泉寺，烧笋而食，器之觉笋味殊胜，问此笋何名，东坡曰：‘即玉版也。此老师善说法，要能令人得禅悦之味。’于是器之乃悟其戏。”

〔岸轻乌句〕王安石 次吴氏女子韵：“孙陵西曲岸乌纱。”岸作“上推”解。乌纱帽质轻，故曰轻乌。帽本覆发，上推之，则可见白发也。

〔听小绵蛮三句〕诗 小雅 绵蛮：“绵蛮黄鸟，止于丘隅。”本草：“鹧鸪生江南，鸣曰钩辀格磔。”呢喃谓燕。





【附录】


沈雄 古今词话：“东坡有二韵事，见于行香子。秦、黄、张、晁为苏门四学士，每来必命取密云龙供茶，家人以此记之。廖明略晚登东坡之门，公大奇之，一日，又命取密云龙，家人谓是四学士，窥之，则廖明略也。坡为赋行香子一阕。又尝约刘器之参玉版和尚，至廉泉寺，烧笋而食，刘问之，东坡指笋曰：‘此玉版僧最善说法，使人得禅悦味。’遂有‘曲生禅，玉版局，一时参’之句，亦行香子也。”按：沈雄所举后一事，盖即本于冷斋夜话。夜话只云东坡戏作偈语，不云作词。沈氏所引录之三语，实即稼轩此词中句。其以为东坡词者，殆出于一时之误记。龙沐勋 东坡乐府笺引录古今词话此段，并附加按语，以为“后阕各本（苏词）俱失载”，亦误。





洞仙歌

浮石山庄，余友月湖道人 何同叔之别墅也。山类罗浮，故以名。同叔尝作游山次序榜示余，且索词，为赋洞仙歌以遗之。同叔顷游罗浮，遇一老人，庞眉幅巾，语同叔云：“当有晚年之契。”盖仙云





松关桂岭，望青葱无路。费尽银钩榜佳处。怅空山岁晚，窈窕谁来，须著我，醉卧石楼风雨。　仙人琼海上，握手当年，笑许君携半山去。劖叠嶂卷飞泉，洞府凄凉，又却怪先生多取。怕夜半罗浮有时还，好长把云烟，再三遮住。





【校】


〔题〕“浮石山庄”四卷本丁集作“浮石庄”。

〔却怪〕广信书院本作“却怕”，兹从四卷本。





【笺注】


〔何同叔〕宋史 何异传：“何异字同叔，抚州 崇仁人，绍兴二十四年进士。调石城主簿。……以宝章阁直学士知泉州，从所乞予祠。进宝章阁学士，转一官致仕，卒年八十有一。异高自标致，有诗名，所著月湖诗集行世。”

〔罗浮山〕太平寰宇记：“南越志云：增城县东有罗浮山，浮水出焉，是谓浮山。与罗山并体，故曰罗浮。非羽化莫有登其极者。……北通句曲之山，即茅君内传所云‘第七洞’，名‘朱明耀真之天’。”又云：“罗浮二山隐天，唯石楼一路可登。”又云：“罗山绝顶曰飞云峰，夜半见日。……其下与浮山相接处，有石如梁曰铁桥。浮山之绝顶曰蓬莱峰，在铁桥之西。”

〔游山次序榜〕已佚。直斋书录解题卷八：“何氏山庄次序本末一卷，尚书崇仁 何同叔撰。其别墅曰‘三山小隐’。三山者：浮石山、岩石山、玲珑山，其实一山也。周回数里。叙其景物次序为此编。自号月湖，标韵清绝如神仙中人，膺高寿而终。其山闻今芜废矣。”

〔顷游罗浮至盖仙云〕夷坚三志辛集卷三何同叔游罗浮条：“乾道初，何同叔以广府节度推官督赋惠州，因游罗浮，遇一道人，与语良久，殊为契合。临去言：‘从今日以后，且领取三十年安乐。’授以心肾交感之法……谓晚岁当遇至人。何退抵冲虚观，询道士：‘适所见何人？房在何处？’皆曰：‘无此人。’已而周行至黄野人祠堂，惊曰：‘此是也。’何气干瘠紧，本自寡欲，生于甲寅，时年甫三十，既遇黄君，不复有疾苦。庆元丁巳岁，入为太常少卿，为同僚言此。……大儿以太社令在寺，预闻之，亲得其所书如此。”贵耳集卷中：“月湖 何文昌异为广幕，校文惠州，因游罗浮，至大石楼，遇黄野人，一见便言：‘做得尚书。年九十。’袖出一柑分食之。月湖由是清健无疾，后果如其言。或云：黄野人有云（？）篾，长三丈余，止一节，授一篾于月湖。问其孙，未尝有之。”

〔银钩〕书苑：“晋 索靖草书绝代，名曰银钩虿尾。”

〔石楼〕苏轼 游罗浮山一首示儿子过，施元之注引邹师正 罗浮指掌图：“山高三千六百丈，袤直五百里，周三百里。上有大小石楼，相去五里，皆高出云表，登之可望沧海，夜半见日初出。”

〔又却怪句〕苏轼 越州张中舍寿乐堂诗：“但恐造物怪多取。”





【编年】


庆元末（一二〇〇）。——据“空山岁晚”句，上词当作于何氏闲退之时。宋史何异传文甚简略，唯于韩侂胄当权时叙其废退事缘云：“以太常少卿召，太庙芝草生，韩侂胄率百官观焉。异谓其色白，虑生兵妖。侘胄不悦。又以刘光祖于异交密，言者遂以异在言路不弹丞相留正及受赵汝愚荐，劾罢之。久乃予祠。”据宋史全文卷二十九：“庆元五年八月辛巳，太庙 太祖夹室柱生芝。壬午，京镗率百官赴太庙观芝。”知何异之罢归，事在庆元五年，则此词自应作于庆元五、六年间。





千年调

开山径得石壁，因名曰苍壁。事出望外，意天之所赐邪，喜而赋





左手把青霓，右手挟明月。吾使丰隆前导，叫开阊阖。周游上下，径入寥天一。览玄圃，万斛泉，千丈石。　钧天广乐，燕我瑶之席。帝饮予觞甚乐，赐汝苍壁。嶙峋突兀，正在一丘壑。余马怀，仆夫悲，下恍惚。





【校】


〔题〕四卷本丁集无“因名曰苍壁”句，又“赋”下有“之”字。

〔玄〕四卷本作“县”，并于其下跨注“平”字。

〔苍壁〕四卷本作“苍璧”。





【笺注】


〔丰隆〕离骚：“吾令丰隆乘云兮。”注：“丰隆云师，一曰雷师。”

〔阊阖〕离骚：“吾令帝阍开关兮，倚阊阖而望予。”注：“阊阖，天门也。”

〔周游句〕离骚：“及余饰之方壮兮，周流观乎上下。”

〔径入句〕庄子 大宗师篇：“安排而去化，乃入于寥天一。”按：寥天一谓天之空虚至一者。

〔玄圃〕离骚：“朝发轫于苍梧兮，夕余至乎县圃。”注云：“县圃神山，在昆仑之上。”

〔钧天句〕史记 赵世家：“赵简子疾，五日不知人。……居二日半，简子寤，语大夫曰：‘我之帝所甚乐，与百神游于钧天，广乐九奏万舞，不类三代之乐。……帝甚喜，赐我二笥，皆有副。’”

〔瑶之席〕九歌 东皇太一：“瑶席兮玉瑱，盍将把兮琼芳。”

〔余马二句〕离骚：“仆夫悲余马怀兮，蜷局顾而不行。”





临江仙

苍壁初开，传闻过实，客有来观者，意其如积翠、清风、岩石、玲珑之胜，既见之，乃独为是突兀而止也，大笑而去。主人戏下一转语，为苍壁解嘲





莫笑吾家苍壁小，棱层势欲摩空。相知惟有主人翁。有心雄泰华，无意巧玲珑。　天作高山谁得料，解嘲试倩扬雄。君看当日仲尼穷，从人贤子贡，自欲学周公。





【校】


〔题〕广信书院本作“戏为山园苍壁解嘲”，兹从四卷本丁集。





【笺注】


〔积翠〕谓积翠岩。

〔清风〕谓清风峡。

〔岩石、玲珑〕谓何异别墅所在之浮石山，见本卷洞仙歌（松关桂岭阕）“游山次序榜”注。

〔泰华〕谓泰山、华山。

〔天作高山〕诗 周颂：“天作高山，大王荒之。”

〔解嘲句〕扬雄作解嘲。

〔君看三句〕论语子张篇：“叔孙武叔语大夫于朝曰：‘子贡贤于仲尼。’”又：“陈子禽谓子贡曰：‘子为恭也，仲尼岂贤于子乎。’”述而篇：“子曰：‘甚矣吾衰矣，久矣吾不复梦见周公。’”





【编年】


上二词作年无可考。临江仙题中以苍壁与赵晋臣积翠岩相比拟，知为移居瓢泉之晚期所作。





贺新郎

邑中园亭，仆皆为赋此词。一日，独坐停云，水声山色，竞来相娱，意溪山欲援例者，遂作数语，庶几仿佛渊明思亲友之意云





甚矣吾衰矣。怅平生交游零落，只今余几！白发空垂三千丈，一笑人间万事。问何物能令公喜？我见青山多妩媚，料青山见我应如是。情与貌，略相似。　一尊搔首东窗里。想渊明 停云诗就，此时风味。江左沉酣求名者，岂识浊醪妙理。回首叫云飞风起。不恨古人吾不见，恨古人不见吾狂耳。知我者，二三子。





【笺注】


〔甚矣句〕见前阕临江仙“君看三句”注。

〔白发句〕李白 秋浦歌：“白发三千丈，缘愁似个长。”

〔能令公喜〕见卷二蝶恋花（何物能令公怒喜阕）“何物句”注。

〔我见句〕新唐书 魏徵传：“帝曰：‘人言征举动疏慢，我但见其妩媚耳。’”

〔一尊二句〕参本卷声声慢（停云霭霭阕）“渊明 停云诗”注。

〔江左二句〕苏轼和陶渊明饮酒诗：“道丧士失己，出语辄不情。江左风流人，醉中亦求名。渊明独清真，谈笑得此生。”杜甫 晦日寻崔戢李封诗：“浊醪有妙理，庶用慰沉浮。”

〔云飞风起〕汉高帝 大风歌：“大风起兮云飞扬，威加海内兮归故乡，安得猛士兮守四方。”

〔不恨句〕南史 张融传：“张融善草书，常自美其能。帝曰：‘卿书殊有骨力，但恨无二王法。’答曰：‘非恨臣无二王法，亦恨二王无臣法。’……常叹曰：‘不恨我不见古人，所恨古人又不见我。’”余参卷五永遇乐（千古江山阕）附录岳珂 桯史 稼轩论词条。





又

再用前韵





鸟倦飞还矣。笑渊明瓶中储粟，有无能几。莲社高人留翁语，我醉宁论许事。试沽酒重斟翁喜。一见萧然音韵古，想东篱醉卧参差是。千载下，竟谁似。　元龙百尺高楼里，把新诗殷勤问我，停云情味。北夏门高从拉攞，何事须人料理。翁曾道“繁华朝起”。尘土人言宁可用，顾青山与我何如耳。歌且和，楚狂子。





【笺注】


〔鸟倦句〕归去来辞：“云无心以出岫，鸟倦飞而知还。”

〔笑渊明二句〕渊明 归去来辞序：“余家贫，耕植不足以自给，幼稚盈室，瓶无储粟。”陶靖节集注引苏东坡云：“予偶读渊明 归去来辞，云：‘幼稚盈室，瓶无储粟’……使瓶有储粟，亦甚微矣。此翁平生只于瓶中见粟也耶。”

〔莲社句〕见本卷汉宫春（行李溪头阕）“知翁二句”注。

〔参差是〕白居易 长恨歌：“中有一人字太真，雪肤花貌参差是。”

〔元龙句〕见卷一水龙吟（楚天千里清秋阕）“求田三句”注。

〔北夏句〕世说新语 任诞篇：“任恺既失权势，不复自检括，或谓和峤曰：‘卿何以坐视元裒败而不救？’和曰：‘元裒如北夏门，拉攞自欲坏，非一木所能支。’”

〔须人料理〕世说新语 简傲：“桓（温）谓王（徽之）曰：‘卿在府久，比当相料理。’”

〔繁华朝起〕渊明 荣木诗：“采采荣木，于兹托根。繁华朝起，慨暮不存。”

〔顾青山句〕见卷三满江红（宿酒醒时阕）“顾君句”注。

〔歌且和二句〕论语 微子篇：“楚狂接舆歌而过孔子曰：‘凤兮凤兮，何德之衰。往者不可谏，来者犹可追。已而，已而，今之从政者殆而。’”





【编年】


嘉泰元年（一二〇一）。——上用同韵贺新郎二首，当是同时作。前阕词题中谓“邑中园亭”已“皆为赋此词”，其意即谓铅山之园亭，俱已为赋贺新郎矣。今按本卷贺新郎调下咏铅山园亭者计有五阕，其中题赵晋臣之积翠岩一阕作于庆元六年夏秋间，则此二词自应作于稍后，即嘉泰元年之春。卷五北固亭怀古之永遇乐附录桯史之记事，亦可证知此二词实距稼轩守京口为时不甚远也。





柳梢青

辛酉生日前两日，梦一道士话长年之术，梦中痛以理折之，觉而赋八难之辞





莫炼丹难。黄河可塞，金可成难。休辟谷难。吸风饮露，长忍饥难。　劝君莫远游难。何处有西王母难。休采药难。人沉下土，我上天难。





【笺注】


〔八难〕汉书 张良传：“郦食其欲立六国后以树党，汉王刻印，将遣食其立之，以问张良，良发八难，汉王辍饭吐哺曰：‘竖儒几败公事。’令趋销印。”按：此词以八“难”为韵，一韵到底，盖亦词之一体。黄庭坚有题为“效福唐独木桥体作茶词”之阮郎归，即一韵到底。然此词以“莫炼丹”开头，其下又有“休辟谷”、“休采药”等，每句均指述道家一事，盖即题中所谓“痛以理折之”者。

〔炼丹〕道家均修炼丹药，食之以谋长生。晋书 葛洪传：“从祖玄，吴时学道得仙，号曰葛仙公，以其炼丹秘术授弟子郑隐。”

〔黄河二句〕汉书 郊祀志：“康后闻文成死，而欲自媚于上，乃遣栾大入，因乐成侯求见言方。……大为人长美言，多方略，而敢为大言，处之不疑。大言曰：‘臣常往来海中，见安期 羡门之属。……臣之师曰：黄金可成而河决可塞，不死之药可得，仙人可致也。然臣恐效文成则方士皆掩口，恶敢言方哉！’”苏轼 寄吴德仁兼简陈季常诗：“东坡先生无一钱，十年家火烧凡铅。黄金可成河可塞，惟有双鬓无由玄。”

〔辟谷〕道家谓神仙以辟谷为下，然却粒则无滓浊，无滓浊则不漏，由此亦可入道。史记 留侯世家：“顾弃人间事，欲从赤松子游耳。乃学辟谷，道引轻身。”集解：“服辟谷之药，而静居行气。”

〔吸风饮露〕庄子 逍遥游：“藐姑射之山，有神人居焉，肌肤若冰雪，绰约若处子，不食五谷，吸风饮露。”

〔劝君二句〕楚辞 远游：“闻赤松之清尘兮，愿承风乎遗则。”朱熹 集注：“列仙传：‘赤松子，至昆山上，常止西王母石室，随风雨上下。炎帝少女追之，亦得仙俱去。’”





【编年】


嘉泰元年（一二〇一）。





江神子

侍者请先生赋词自寿





两轮屋角走如梭，太忙些，怎禁他。拟倩何人，天上劝羲娥：何似从容来少住，倾美酒，听高歌。　人生今古不消磨，积教多，似尘沙。未必坚牢，刬地事堪嗟。莫道长生学不得，学得后，待如何！





【校】


〔少住〕四卷本丁集作“小住”。

〔消磨〕四卷本作“须磨”。

〔事堪〕王诏本及四印斋本作“实堪”。

〔莫道〕四卷本作“漫道”。





【笺注】


〔两轮句〕王安石 客至当饮酒诗：“天提两轮光，环我屋角走。自从红颜时，照我至白首。”

〔羲娥〕日神羲和，月神嫦娥。





【编年】


嘉泰元年（一二〇一）。——上作于“辛酉生日前两日”之柳梢青与“自寿”之江神子，意甚相近，知均此年之作。





临江仙

壬戌岁生日书怀





六十三年无限事，从头悔恨难追。已知六十二年非。只应今日是，后日又寻思。　少是多非惟有酒，何须过后方知。从今休似去年时：病中留客饮，醉里和人诗。





【编年】


嘉泰二年（一二〇二）夏。





又





醉帽吟鞭花不住，却招花共商量。人生何必醉为乡。从教斟酒浅，休更和诗忙。　一斗百篇风月地，饶他老子当行。从今三万六千场。青青头上发，还作柳丝长。





【笺注】


〔从教〕犹言“任凭”。

〔一斗百篇〕杜甫 饮中八仙歌：“李白斗酒诗百篇，长安市上酒家眠。”

〔饶他句〕“饶”为“任”意，“当行”即“内行”。

〔三万六千场〕见卷二鹊桥仙（豸冠风采阕）“三万六千场”注。





又

簪花屡堕，戏作





鼓子花开春烂熳，荒园无限思量。今朝拄杖过西乡。急呼桃叶渡，为看牡丹忙。　不管昨宵风雨横，依然红紫成行。白头陪奉少年场。一枝簪不住，推道帽檐长。





【笺注】


〔鼓子花句〕重修政和证类本草卷七旋花引本草衍义：“旋花蔓生，今河北、京西、关陕田野中甚多。……世又谓之鼓子花，言其形肖也。”能改斋漫录卷十一：“王元之谪齐安郡，民物荒凉，殊无况。营妓有不佳者，公作诗曰：‘忆昔西都看牡丹，稍无颜色便心阑。而今寂寞山城里，鼓子花开也喜欢。’然唐抒情集记朝士在外地观野花追思京师旧游诗云：‘曾过街西看牡丹，牡丹未谢即心阑。如今变作村田眼，鼓子花开也喜欢。’盖王刊定此诗耳。”

〔桃叶渡〕见卷一念奴娇（晚风吹雨阕）“桃叶”注。

〔白头句〕白居易 重阳席上赋白菊诗：“还似今朝歌酒席，白头翁入少年场。”





【编年】


上同韵临江仙二首，前首语意与壬戌生日书怀之一首颇相近，故附缀于其后。





水龙吟

别傅倅先之。时傅有召命





只愁风雨重阳，思君不见令人老。行期定否？征车几辆，去程多少？有客书来，长安却早去声，传闻追诏。问归来何日？君家旧事，直须待，为霖了。　从此兰生蕙长，吾谁与玩兹芳草？自怜拙者，功名相避，去如飞鸟。只有良朋，东阡西陌，安排似巧。到如今巧处，依前又拙，把平生笑。





【校】


〔题〕广信书院本作“别傅先之提举，时先之有召命”。兹从四卷本乙集。

〔却早〕四卷本“早”字下无“去声”二字。





【笺注】


〔只愁句〕潘大临诗：“满城风雨近重阳。”参卷二踏莎行（夜月楼台阕）“重阳句”注。

〔思君句〕古诗十九首：“思君令人老，岁月忽已晚。”

〔征车句〕韩愈 送杨少尹序：“不知杨侯去时，城门外送者几人？车几两？马几匹？”

〔君家三句〕指傅说。尚书说命：“若岁大旱，用汝作霖雨。”

〔吾谁句〕楚辞 九章 思美人：“惜吾不及古之人兮，吾谁与玩此芳草？”

〔拙者〕潘岳 闲居赋序：“虽通塞有遇，抑亦拙者之效也。”





【编年】


疑嘉泰二年（一二〇二）。——傅先之于庆元中宰龙泉县，已见前婆罗门引笺注中。上词题中称傅倅，当在其曾任湖州通判之后。谈钥 嘉泰吴兴志卷首有傅氏序文，末署“嘉泰改元腊月，郡丞广信 傅兆敬序”。其于何时任满而归信上，今不可考，但至晚当不出嘉泰二年。既归而复有召命，稼轩乃赋词相送。嘉泰三年稼轩已起废为浙东帅，旦据“中兴行在杂买务杂卖场提辖官题名”，傅兆于嘉泰三年七月初十日任提辖官，当月丁母忧。故此词当作于二年也。





又





老来曾识渊明，梦中一见参差是。觉来幽恨，停觞不御，欲歌还止。白发西风，折腰五斗，不应堪此。问北窗高卧，东篱自醉，应别有，归来意。　须信此翁未死，到如今凛然生气。吾侪心事，古今长在，高山流水。富贵他年，直饶未免，也应无味。甚东山何事，当时也道，为苍生起。





【笺注】


〔参差是〕见前贺新郎（鸟倦飞还矣阕）“参差是”注。

〔凛然生气〕世说新语 品藻篇：“庾道季云：‘廉颇、蔺相如，虽千载上死人，懔懔恒如有生气。’”

〔高山句〕见卷一满庭芳（倾国无媒阕）“高山流水”注。

〔富贵二句〕世说新语 排调篇：“谢安在东山居布衣时，兄弟已有富贵者，翕集家门，倾动人物。刘夫人戏谓安曰：‘大丈夫不当如此乎？’谢乃捉鼻曰：‘但恐不免耳。’”直饶，“即使”之意。

〔甚东山三句〕见本卷贺新郎（下马东山路阕）“谢公三句”注。





【编年】


上词作年无考，姑按广信书院本次序附此。





鹧鸪天

和傅先之提举赋雪





泉上长吟我独清，喜君来共雪争明。已惊并水鸥无色，更怪行沙蟹有声。　添爽气，动雄情。奇因六出忆陈平。却嫌鸟雀投林去，触破当楼云母屏。





【笺注】


〔爽气、雄情〕世说新语 豪爽篇：“桓宣武平蜀，集参僚，置酒于李势殿，巴蜀缙绅莫不来萃。桓既素有雄情爽气，加尔日音调英发，叙古今成败由人，存亡系才，其状磊落，一坐叹赏。”

〔奇因句〕史记 陈丞相世家：“陈丞相平者，阳武 户牖乡人也。……高帝南过曲逆……乃诏御史更以陈平为曲逆侯，尽食之，除前所食户牖。其后常以护军中尉从攻陈豨及黥布，凡六出奇计，辄益邑，凡六益封。奇计或颇秘，世莫能闻也。”按：此因雪花六出而联想及六出奇计之陈平也。





【编年】


上词不见四卷本，提举之称不知是否后来所追改者。傅氏曾任何路提举，其事在何年，今均无可考，唯其必在被召赴都之后则无可疑。以不能确知，姑附次于此。





贺新郎

严和之好古博雅，以严本庄姓，取蒙庄、子陵四事：曰濮上、曰濠梁、曰齐泽、曰严濑为四图属余赋词余谓蜀 君平之高扬子云所谓，，。，“虽隋和何以加诸”者，班孟坚独取子云所称述为王 贡诸传序引，不敢以其姓名列诸传，尊之也。故余以谓和之当并图君平像，置之四图之间，庶几严氏之高节备焉。作乳燕飞词使歌之





濮上看垂钓。更风流羊裘泽畔，精神孤矫。楚 汉黄金公卿印，比着鱼竿谁小？但过眼才堪一笑。惠子焉知濠梁乐，望桐江千丈高台好。烟雨外，几鱼鸟。　古来如许高人少。细平章两翁似与，巢由同调。已被尧知方洗耳，毕竟尘污人了。要名字人间如扫。我爱蜀 庄沉冥者，解门前不使征车到。君为我，画三老。





【校】


〔题〕四卷本丁集“余”字皆作“予”，“以谓”作“谓”，“高节”下有“者”字。

〔征车〕四卷本作“征书”。





【笺注】


〔严和之〕事历未详。陆游 剑南诗稿卷五十有别严和之七绝二首，诗云：“器之魂逝已难招，尚有和之慰寂寥。今夜月明空叹息，想君孤棹泊溪桥。”“千里风烟行路难，旅舟应过子陵滩。人间富贵知何物，莫负君家旧钓竿。”诗中所云器之，为陆游之友，剑南诗稿各卷凡陆游与之唱酬之诗均称为“庄器之贤良”，据项安世 平庵悔稿卷七与庄贤良往三山访陆提举不值诗自注及卷九送庄贤良赴召试诗自注，知器之名治，福州人，寓居会稽之镜湖。然宋会要辑稿 选举一一之三七，于淳熙十二年十月八日载池州守臣陈良祐奏福州布衣庄治堪应贤良方正能直言极谏科事，次叶于淳熙十三年六月十三日又载考试官言庄治试卷不合格，诏赐束帛事。知庄治实未取得贤良之正式名义。和之当为器之兄弟行，唯不知其名耳。

〔严本庄姓〕汉明帝名庄，其时姓庄者遂大都改姓严。其后亦多有复其原姓者。

〔蒙庄〕史记 老庄列传谓“庄子 蒙人也”，后世因称庄子为蒙庄。

〔濮上〕庄子 秋水篇：“庄子钓于濮水，楚王使大夫二人往先焉，曰：‘愿以境内累矣。’庄子持竿不顾。”

〔濠梁〕见卷二满江红（笑拍洪崖阕）“非鱼句”注。

〔子陵、齐泽、严濑、羊裘〕后汉书 逸民传：“严光字子陵，一名遵，会稽 余姚人也。少有高名，与光武同游学。及光武即位，乃变名姓，隐身不见。帝思其贤，乃令以物色访之。后齐国上言有一男子披羊裘钓泽中。帝疑其光，乃备安车玄，遣使聘之，三反而后至。……除为谏议大夫，不屈，乃耕于富春山。后人名其钓处为严陵濑焉。建武十七年，复特征之不到。”

〔蜀 君平〕高士传：“严遵字君平，蜀人也。隐居不仕。尝卖卜于成都市，日得百钱以自给。卜讫，则闭肆下帘，以著书为事。”

〔扬子云至尊之也〕汉书 王吉、贡禹诸人列传，其序引均录自扬子 法言，其中称述郑子真等人事迹，谓：“谷口 郑子真不诎其志，耕于岩石之下，名震于京师。岂其卿，岂其卿？楚 两龚之絜，其清矣乎！蜀 严湛冥，不作苟见，不治苟得，久幽而不改其操，虽隋 和何以加诸？举兹以旃，不亦宝乎！”

〔桐江〕即富春江，为子陵钓台所在地。

〔巢由至洗耳〕谓巢父、许由也。尧以天下让巢父，巢父不受，更让许由，由以为污己，乃临池洗耳。见高士传。

〔尘污人〕见卷二水调歌头（今日复何日阕）“醉把二句”注。

〔蜀 庄沉冥〕扬子法言 问明篇：“蜀 庄沉冥，蜀 庄之才之珍也。不作苟见，不治苟得，久幽而不改其操，虽隋和何以加诸。”





【编年】


陆游别和之诗作于嘉泰二年之春，则此词应作于陆诗之后若干月日，然疑其作于瓢泉居第也。





南乡子

送赵国宜赴高安户曹。赵乃茂嘉郎中之子。茂嘉尝为高安幕官，题诗甚多





日日老莱衣，更解风流蜡凤嬉。膝上放教文度去，须知：要使人看玉树枝。　剩记乃翁诗，绿水红莲觅旧题。归骑春衫花满路，相期：来岁流觞曲水时。





【校】


〔题〕四卷本丁集作“送筠州 赵司户。茂中之子。茂中尝为筠州幕官，题诗甚多”。





【笺注】


〔赵国宜〕始末未详。

〔高安〕郡名。唐置，原名靖州，后改筠州，宋曰筠州 高安郡，属江南西路。其地即今江西 高安县。

〔老莱衣〕孝子传：“老莱子至孝，年七十，著五色斑斓衣，弄雏乌于亲侧。”

〔蜡凤〕南史 王僧虔传：“僧虔，僧绰弟也。父昙首与兄弟集会子孙，任其戏。……僧绰采蜡烛珠为凤皇，僧达夺取打坏，亦复不惜。……或云僧虔采烛珠为凤皇，弘称其长者云。”

〔膝上句〕世说新语 方正篇：“王文度为桓公长史，时桓为儿求王女，王许咨蓝田。既还，蓝田爱念文度，虽长大犹抱著膝上。”按：晋王坦之字文度，蓝田谓其父王述。

〔玉树〕世说新语言语篇：“谢太傅问诸子侄：‘子弟亦何预人事，而正欲使其佳？’诸人莫有言者，车骑（谢玄）答曰：‘譬如芝兰玉树，欲使其生于阶庭耳。’”

〔绿水红莲〕见卷二水调歌头（簪履竞晴昼阕）“红莲幕”注。





【编年】


陈克斋集有送赵国宜赴筠州户掾诗云：“苦无多路旅程宽，正是江南绿打团。欲湿征衫梅雨细，不成客梦麦秋寒。官闲诗可频搜句，亲近书宜月问安。自笑无才愧之子，明时君禄讵能干。”据知赵氏之赴高安，其时节当在春夏之间，其年则无可确考，姑附于瓢泉诸作之后。





永遇乐

赋梅雪





怪底寒梅，一枝雪里，直恁愁绝。问讯无言，依稀似妒，天上飞英白。江山一夜，琼瑶万顷，此段如何妒得。细看来风流添得，自家越样标格。　晚来楼上，对花临镜，学作半妆宫额。着意争妍，那知却有，人妒花颜色。无情休问，许多般事，且自访梅踏雪。待行过溪桥夜半，更邀素月。





【校】


〔直恁、江山〕王诏校刊本及六十家词本俱作“只恁”、“江上”。

〔晚来〕四卷本丁集作“晓来”。

〔宫额〕广信书院本、王诏本及六十家词本俱脱“宫”字，兹从四卷本及四印斋本。





【笺注】


〔宫额〕广信书院本、王诏本及六十家词本俱脱“宫”字，兹从四卷本及四印斋本。





【笺注】


〔此段〕宋人常语，犹言“此”。如杨万里 钓雪舟中霜夜望月诗：“中秋不是欠此段。”陆游 书适诗：“此段家风君试看。”又读道书：“安得葛与陶，相从明此段！”

〔半妆〕南史 梁元帝徐妃传：“元帝 徐妃讳昭佩，无容质，不见礼。帝三二年一入房。妃以帝眇一目，每知帝至，必为半面妆以俟，帝见则大怒而去。”

〔宫额〕见卷二洞仙歌（冰姿玉骨阕）“寿阳句”注。





【编年】


上词作年无考。广信书院本置此词于永遇乐戏赋辛字词（烈日秋霜阕）之前，今据以编列于此。





贺新郎

别茂嘉十二弟。鹈杜鹃实两种，见离骚补注





绿树听鹈。更那堪鹧鸪声住，杜鹃声切。啼到春归无寻处，苦恨芳菲都歇。算未抵人间离别。马上琵琶关塞黑，更长门翠辇辞金阙。看燕燕，送归妾。　将军百战身名裂。向河梁回头万里，故人长绝。易水萧萧西风冷，满座衣冠似雪。正壮士悲歌未彻。啼鸟还知如许恨，料不啼清泪长啼血。谁共我，醉明月？





【校】


〔身名裂〕四卷本丙集作“身名列”。





【笺注】


〔茂嘉十二弟〕刘过 龙洲词有“送辛稼轩弟赴桂林官”之沁园春词，有句云：“入幕来南，筹边如北，翻覆手高来去棋。”详此词语意，盖即作于“筹边如北”之时，则刘词当亦送茂嘉者。茂嘉事迹仅见此二词中。

〔鹈至补注〕宋 洪兴祖 离骚补注：“禽经云：‘嶲周，子规也。江介曰子规，蜀右曰杜宇。’又曰：‘鸣而草衰。’注云：‘，尔雅谓之鵙，左传谓之伯赵。’然则子规、二物也。”、鹈通。

〔芳菲都歇〕见卷一新荷叶（春色如愁阕）“芳菲”注。

〔马上琵琶〕暗用汉 王昭君出塞事。石崇乐府王明君辞序云：“昔公主嫁乌孙，令琵琶马上作乐，以慰其道路之思，其送明君，亦必尔也。”

〔关塞黑〕杜甫 梦李白诗：“魂返关塞黑。”

〔更长门句〕汉武帝时陈皇后失宠，退居长门宫。

〔看燕燕二句〕诗 邶风 燕燕 毛传云：“燕燕，卫庄姜送归妾也。”列女传：“定姜者，卫定公之夫人，公子之母也。公子既娶而死，其妇无子，定姜归其妇，自送之，至于野。乃赋诗曰：‘燕燕于飞，差池其羽，之子于归，远送于野。瞻望不及，涕泣如雨。’”

〔将军三句〕李陵 与苏武诗：“携手上河梁，游子暮何之？”将军指李陵言。陵数与匈奴战而终降匈奴，故谓为“身名裂”也。司马迁 报任安书：“李陵既生降，其家声。”汉书 苏武传：“于是李陵置酒贺武曰：‘……异域之人，一别长绝。’”

〔易水三句〕史记 荆轲传：“秦王之遇燕太子丹不善，故丹怨而亡归，归而求为报秦王者。……于是尊荆卿为上卿，舍上舍……恣荆轲所欲，以顺适其意。久之……遂发。太子及宾客知其事者，皆白衣冠以送之。至易水之上，既祖，取道，高渐离击筑，荆轲和而歌，为变徵之声，士皆垂泪涕泣。又前而歌曰：‘风萧萧兮易水寒，壮士一去兮不复还。’复为羽声慷慨。士皆瞋目，发尽上指冠。于是荆轲就车而去，终已不顾。”

〔还知〕此处“还”字应作“倘”或“如果”解。





【附录一】


刘改之 过词（见龙洲词）

沁园春 送辛幼安弟赴桂林官

天下稼轩，文章有弟，看来未迟。正三齐盗起，两河民散；势倾似土，国泛如杯。猛士云飞，狂胡灰灭，机会之来人共知。何为者，望桂林西去，一骑星驰。

离筵不用多悲。唤红袖佳人分藕丝。种黄柑千户，梅花万里，等闲游戏，毕竟男儿。入幕来南，筹边如北，翻覆手高来去棋。公余且、画玉簪珠履，倩米元晖。





【附录二】


刘永溍先生读辛稼轩送茂嘉十二弟之贺新郎词书后：谈此词者多以恨赋或拟恨赋相拟，以予考之，实本之唐人赋得诗，与李商隐咏“泪”之七律尤复相似。唐人集中有一种“赋得”体，后代沿为应制诗定例，得某字五言八韵，即五言排律。唐人每用此体赠别：如韦应物 赋得暮雨送李胄诗云：“楚江微雨里，建业暮钟时。漠漠帆来重，冥冥鸟去迟。海门深不见，浦树远含滋。相送情无限，沾襟比散丝。”高适 赋得征马嘶送刘评事充朔方判官诗云：“征马向边州，萧萧嘶不休。思深应带别，声断为兼秋。歧路风将远，关山月共愁。赠君从此去，何日大刀头！”两诗体格极相似：韦诗前六句均赋雨，高诗中四句则征马与送友两面夹写，而皆于结句中方表赠别之意。此点在稼轩此词中亦同。李商隐咏“泪”之七律云：“永巷长年怨绮罗，离情终日思风波。湘江竹上痕无限，岘首碑前洒几多！人去紫台秋入塞，兵残楚帐夜闻歌。朝来灞水桥边过，未抵青袍送玉珂。”此诗题只一泪字，实亦赋得泪以送别。诗中列举古人挥泪六事，句各一事，不相连续，至结二句方表送别之意，打破前人律诗起承转合成规。稼轩此词列举别恨数事，打破前人前后二阕成规，与之正复相似。又，李诗用“未抵”字以承上作结，辛词用“未抵”字以承上之啼鸟而起下之别恨；李诗用在列举典实之后，辛词用在列举典实之前，殆所谓拟议以成其变化者欤？





永遇乐

戏赋辛字，送茂嘉十二弟赴调





烈日秋霜，忠肝义胆，千载家谱。得姓何年，细参辛字，一笑君听取：艰辛做就，悲辛滋味，总是辛酸辛苦。更十分向人辛辣，椒桂捣残堪吐。　世间应有，芳甘浓美，不到吾家门户。比着儿曹，累累却有，金印光垂组。付君此事，从今直上，休忆对床风雨。但赢得鞾纹绉面，记余戏语。





【校】


〔题〕四卷本丁集无“茂嘉”二字，又“赴调”作“赴都”。

〔鞾纹〕四卷本作“靴纹”。





【笺注】


〔烈日秋霜〕新唐书段秀实颜真卿传：“英烈言言，如严霜烈日，可畏而仰哉！”苏轼 王元之画像赞：“耿然如秋霜夏日，不可狎玩。”

〔椒桂句〕曾布有从驾诗二首，其一押“辛”字韵，苏轼曾次韵以和；后又成再和二首，恐曾之厌其烦数，故于首篇结语云：“最后数篇君莫厌，捣残椒桂有余辛。”南宋初，蔡絛撰西清诗话乃云：“曾子开赋扈跸诗，押辛字韵，韵窘束而往返络绎不已，东坡厌之，复和云：‘读罢君诗何所似，捣残姜桂有余辛。’顾问客曰：‘解此否？谓唱首有辣气故耳。’”不唯颠倒事实，且至改窜原诗，则诬妄为甚矣。

〔累累二句〕见卷二瑞鹤仙（黄金堆到斗阕）“金印句”注。

〔对床风雨〕韦应物 示全真元常诗：“宁知风雪夜，复此对床眠。”苏辙 逍遥堂诗引：“辙幼从子瞻读书，未尝一日相舍。既壮，将游宦四方，读韦苏州诗至‘安知风雨夜，复此对床眠’，恻然感之，乃相约早退为闲居之乐。故子瞻始为凤翔幕府，留诗为别曰：‘夜雨何时听萧瑟。’其后子瞻通守余杭，复移守胶西，而辙滞留于淮阳、济南，不见者七年，熙宁十年二月始复会于澶濮之间，相从来徐，留百余日，时宿于逍遥堂，追感前约，为二小诗记之。”

〔鞾纹绉面〕欧阳修 归田录卷二：“京师诸司库务皆由三司举官监当，而权贵之家子弟亲戚因缘请托不可胜数，为三司使者常以为患。田元均为人宽厚长者，其在三司深厌于请者，虽不能从，然不欲峻拒之，每温言强笑以遣之。尝谓人曰：‘作三司使数年，强笑多矣，直笑得面似靴皮。’士大夫传以为笑，然皆服其德量也。”





【编年】


上二词作年均无可考。据岳珂 桯史，刘改之于嘉泰三年方被稼轩延入幕府，其送茂嘉之官桂林，最早当在该年。词中有“筹边如北”语，知茂嘉之“如北”必在稼轩起废之前，其赴调或即在由北边归来之后，是则二词均当作于稼轩移居瓢泉期内。惜不得确知各在何年耳。





西江月

示儿曹，以家事付之





万事云烟忽过，百年蒲柳先衰。而今何事最相宜？宜醉宜游宜睡。　早趁催科了纳，更量出入收支。乃翁依旧管些儿：管竹管山管水。





【校】


〔题〕四卷本丙集作“以家事付儿曹示之”。

〔百年〕四卷本作“一身”。





【笺注】


〔云烟〕苏轼 宝绘堂记：“譬之烟云之过眼，百鸟之感耳，岂不欣然接之，去而不复念也。”

〔蒲柳先衰〕世说新语 言语篇：“顾悦与简文同年而发早白，简文曰：‘卿何以先白？’对曰：‘蒲柳之姿，望秋而落；松柏之质，经霜弥茂。’”

〔宜醉句〕陈与义 菩萨蛮荷花：“南轩面对芙蓉蒲，宜风宜月还宜雨。”





【编年】


上词作年无可考，既云“以家事付儿曹”，自当在诸子多已成年之后，姑编入瓢泉诸作中。





感皇恩

寿铅山 陈丞及之





富贵不须论，公应自有；且把新词祝公寿。当年仙桂，父子同攀希有。人言金殿上，他年又。　冠冕在前，周公拜手，同日催班鲁公后。此时人羡，绿鬓朱颜依旧。亲朋来贺喜，休辞酒。





【校】


〔题〕四卷本丙集无“铅山”二字。





【笺注】


〔陈丞及之〕淳熙三山志卷三一人物，绍熙元年庚戌余复榜：“陈与行，字叔达，罗源人。子拟，同榜。”又，“陈拟，字及之，罗源人。父与行，同榜。终通直郎。”

〔富贵三句〕史记 蔡泽传：“蔡泽者，燕人也。游学于诸侯，小大甚众，不遇，而从唐举相……乃曰：‘富贵吾所自有，吾所不知者寿也，愿闻之。’”

〔当年二句〕谓陈及之父子于绍熙元年（一一九〇）同榜进士及第。下“金殿”二句则祝其父子同登庙堂之上。

〔冠冕三句〕史记 鲁周公世家：“周公卒，子伯禽固已前受封，是为鲁公。”公羊传 文公十三年：“周公何以称大庙于鲁？封鲁公以为周公也。周公拜乎前，鲁公拜乎后。曰：生以养周公，死以为周公主。”





丑奴儿

和铅山陈簿韵二首





鹅湖山下长亭路，明月临关。明月临关，几阵西风落叶干。

新词谁解裁冰雪，笔墨生寒。笔墨生寒，会说离愁千万般。





【校】


〔题〕四卷本丁集作“和陈簿”。





【笺注】


〔陈簿〕名籍及事历均未详。

〔鹅湖山〕铅山县志：“鹅湖山在县东北，周回四十余里。其影入于县南西湖。诸峰联络，若狮象犀猊，最高者峰顶三峰挺秀。鄱阳记云：‘山上有湖多生荷，故名荷湖。东晋人龚氏居山蓄鹅……更名鹅湖。’”

〔明月临关〕王安石 赠长宁僧首诗：“更邀江月夜临关。”





又





年年索尽梅花笑，疏影黄昏。疏影黄昏，香满东风月一痕。

清诗冷落无人寄，雪艳冰魂。雪艳冰魂，浮玉溪头烟树村。





【笺注】


〔索尽梅花笑〕杜甫 舍弟观赴蓝田取妻子诗：“巡檐索共梅花笑，冷蕊疏枝半不禁。”

〔雪艳冰魂〕苏轼 再用前韵诗：“罗浮山下梅花村，玉雪为骨冰为魂。”





临江仙

戏为期思 詹老寿





手种门前乌桕树，而今千尺苍苍。田园只是旧耕桑。杯盘风月夜，箫鼓子孙忙。　七十五年无事客，不妨两鬓如霜。绿窗刬地调红妆。更从今日醉，三万六千场。





【笺注】


〔詹老〕未详。

〔手种句〕温庭筠 西洲曲：“门前乌桕树，惨淡天将曙。”

〔铲地〕此处应作“依旧”或“照样”解。

〔更从二句〕见卷二鹊桥仙（豸冠风采阕）“三万六千场”注。





玉楼春

有自九江以石中作观音像持送者，因以词赋之





琵琶亭畔多芳草，时对香炉峰一笑。偶然重傍玉溪东，不是白头谁觉老。　补陀大士神通妙，影入石头光了了。肯来持献可无言，长似慈悲颜色好。





【校】


〔补陀、肯来〕王诏本及四印斋本俱作“普陀”、“看来”。





【笺注】


〔琵琶亭〕在江西 九江县西大江滨。唐 白居易送客湓浦口，夜闻邻舟琵琶声，作琵琶行，后人因以名亭。

〔香炉峰〕在九江西南，庐山之北，奇峰突起，状如香炉，故名。

〔玉溪〕江西 信江源出玉山县 怀玉山，在玉山县境曰玉溪，折西南至上饶县境名上饶江。

〔补陀大士〕见卷二水龙吟（补陀大士虚空阕）“补陀大士”注。





鹊桥仙

赠鹭鹚





溪边白鹭，来吾告汝：“溪里鱼儿堪数。主人怜汝汝怜鱼，要物我欣然一处。　白沙远浦，青泥别渚，剩有虾跳鳅舞。听君飞去饱时来，看头上风吹一缕。”





【校】


〔听君〕四卷本丁集作“任君”。





河渎神

女城祠，效花间体





芳草绿萋萋，断肠绝浦相思。山头人望翠云旗，蕙肴桂酒君归。 惆怅画檐双燕舞，东风吹散灵雨。香火冷残箫鼓，斜阳门外今古。





【校】


〔题〕四卷本丙集“祠”作“词”。

〔蕙肴桂酒〕四卷本作“蕙香佳酒”。





【笺注】


〔女城〕曹学佺 大明一统名胜志 江西 信州 铅山县：“女城山在县东三十里。志云山形似乳，故以女名之。其处有蕊云洞。”

〔蕙肴桂酒〕楚辞 九歌 东皇太一：“蕙肴蒸兮兰藉，奠桂酒兮椒浆。”

〔灵雨〕楚辞 九歌 山鬼：“东风飘兮神灵雨。”





鹧鸪天

石门道中





山上飞泉万斛珠，悬崖千丈落鼪鼯。已通樵径行还碍，似有人声听却无。　闲略彴，远浮屠。溪南修竹有茅庐。莫嫌杖屦频来往，此地偏宜着老夫。





【校】


〔山上飞泉〕明曹学佺 大明一统名胜志及铅山县志引均作“山下流泉”。





【笺注】


〔石门〕大明一统名胜志及铅山县志均谓此词为咏铅山县 女城山之蕊云洞者。铅山县志卷一谓：“蕊云洞在县东三十里，极山之岭，循涧六七里始至，有飞瀑临其前洞之口，如门者三，中倚一石若屏状，周旋可转，最后悬一龙首，水出而竭。”石门殆即蕊云洞之洞口也。

〔落鼪鼯〕鼪，鼬属；鼯，鼠属。杜甫 自阆州领妻子却赴蜀山行：“转石惊魑魅，抨弓落狖鼯。”

〔略彴、浮屠〕苏轼 同王胜之游蒋山诗：“略彴横秋水，浮屠插暮烟。”略彴，小木桥也。





【编年】


上词八首，作年均无法确考，以其中所见地名，知均作于移居铅山期内。





卷五 两浙、铅山诸什





浣溪沙

常山道中即事





北陇田高踏水频，西溪禾早已尝新，隔墙沽酒煮纤鳞。　忽有微凉何处雨，更无留影霎时云。卖瓜人过竹边村。





【校】


〔题〕四卷本丙集无“即事”二字。

〔煮〕四卷本作空格。

〔人过〕四卷本作“声过”。





【笺注】


〔常山〕县名，宋属衢州，即今浙江 常山县。县境内有常山，绝顶有湖，亦曰湖山。为衢、信间往来必经之路，所谓“岭路”也。





【编年】


嘉泰三年（一二〇三）。——稼轩于嘉泰三年以朝请大夫、集英殿修撰知绍兴府，兼浙江东路安抚使。张淏 会稽续志卷二安抚题名即以稼轩为始，以续前志嘉泰初元之李大性，谓其于六月十一日到任。上词中所述道中景物，如“踏水”、“尝新”、“卖瓜”等，与其赴浙东帅任之时令恰相合，因推定其作年如上。





汉宫春

会稽 蓬莱阁观雨





秦望山头，看乱云急雨，倒立江湖。不知云者为雨，雨者云乎。长空万里，被西风变灭须臾。回首听月明天籁，人间万窍号呼。　谁向若耶溪上，倩美人西去，麋鹿姑苏？至今故国人望，一舸归欤。岁云暮矣，问何不鼓瑟吹竽？君不见王亭谢馆，冷烟寒树啼乌。





【校】


〔题〕广信书院本汉宫春（亭上秋风阕）原题作“会稽 秋风亭观雨”，而并无观雨之意境，此阕原题作“会稽 蓬莱阁怀古”，却有“乱云急雨”句，写雨天景色。因径将两词题中之“观雨”与“怀古”二语词互换。又，阳春白雪二引此词，作“秋风亭”。

〔长空〕阳春白雪作“长安”。

〔谁向〕阳春白雪作“谁问”。





【笺注】


〔会稽 蓬莱阁〕张淏 会稽续志：“蓬莱阁在设厅后卧龙山之下，吴越 钱镠所建。淳熙元年其八世孙端礼重修。其名以蓬莱者，旧志云：‘蓬莱山正偶会稽。元微之诗云：谪居犹得小蓬莱。钱公辅诗云：后人慷慨慕前修，高阁雄名由此起。故云。’……又四十八年，汪纲复修，纲自记岁月于柱云：‘蓬莱阁，登临之胜，甲于天下。’”

〔秦望山〕舆地纪胜卷十绍兴府古迹：“秦望山在会稽东南四十里。舆地纪云：‘在城南，为众峰之杰。’史记云：‘秦始皇登之以望东海。’十道志云：‘秦始皇登秦望山，使李斯刻石。其碑尚存。’”

〔看乱云二句〕杜甫 太清宫赋：“九天之云下垂，四海之水皆立。”苏轼 有美堂暴雨诗：“天外黑风吹海立，浙东飞雨过江来。”

〔不知二句〕庄子 天运：“云者为雨乎？雨者为云乎？”

〔长空二句〕维摩诘所说经上卷方便品第二：“是身如影，从业缘现。是身如响，属诸因缘。是身如浮云，须臾变灭。”苏轼 念奴娇中秋：“凭高眺远，见长空万里，云无留迹。”

〔回首二句〕庄子 齐物论：“汝闻人籁而未闻地籁，汝闻地籁而未闻天籁夫。……夫大块噫气，其名为风，是唯无作，作则万窍怒号。而独不闻之翏翏乎。”

〔谁向三句〕会稽志：“若耶溪在会稽县南二十五里，北流与镜湖合。”按：若耶溪为西子浣纱之所。吴越春秋谓越王句践进西施于吴王阖庐。吴王得之，为筑姑苏台，游宴其上。又，相传句践灭吴，范蠡取西施泛舟五湖而去。史记淮南王安传：“伍被怅然曰：‘臣闻子胥谏吴王，吴王不用，乃曰：臣今见麋鹿游姑苏之台也。臣今亦见宫中生荆棘、露沾衣也。’”

〔一舸句〕杜牧 秋娘诗：“西子下姑苏，一舸逐鸱夷。”

〔岁云二句〕诗 小雅 小明：“岁聿云暮。”又，唐风 山有枢：“子有酒食，何不日鼓瑟，且以喜乐，且以永日。”杜甫 岁晏行：“岁云暮矣多北风，潇湘 洞庭白雪中。”战国策 齐策一：“苏秦为赵合从，说齐宣王曰：‘……临淄甚富而实，其民无不吹竽鼓瑟，击筑弹琴，斗鸡走犬，六博蹹踘者。’”

〔王亭谢馆〕王谢为东晋大族，多居会稽。王羲之曾宴集会稽 山阴之兰亭，谢安曾隐居会稽之东山。又，宋书 谢灵运传：“灵运父祖并葬始宁县，并有故宅及墅，遂移籍会稽，修营别业，傍山带江，尽幽居之美……有终焉之志。作山居赋并自注以言其事。”“谢馆”或指此。





【附录】


姜尧章 夔和韵（见白石道人歌曲集）

汉宫春 次韵稼轩 蓬莱阁

一顾倾吴，苎萝人不见，烟杳重湖。当时事如对弈，此亦天乎。大夫仙去，笑人间千古须臾。有倦客扁舟夜泛，犹疑水鸟相呼。　秦山对楼自绿，怕越王故垒，时下樵苏。只今倚阑一笑，然则非与。小丛解唱，倩松风为我吹竽。更坐待千岩月落，城头眇眇啼乌。





又

会稽 秋风亭怀古





亭上秋风，记去年袅袅，曾到吾庐。山河举目虽异，风景非殊。功成者去，觉团扇便与人疏。吹不断斜阳依旧，茫茫禹迹都无。　千古茂陵词在，甚风流章句，解拟相如。只今木落江冷，眇眇愁余。故人书报：“莫因循忘却莼鲈。”谁念我新凉灯火，一编太史公书。





【校】


〔题〕“怀古”原作“观雨”，今与前首题中末二字互换。





【笺注】


〔秋风亭〕张淏 会稽续志：“秋风亭在观风堂之侧，其废已久，嘉定十五年，汪纲即旧址再建。纲自记于柱云：‘秋风亭 辛稼轩曾赋词，脍炙人口，今废矣。余即旧基面东为亭，复创数椽于后，以为宾客往来馆寓之地，当必有高人胜士如宋玉、张翰来游其间，游目骋怀，幸为我留，其毋遽起悲吟思归之兴云。’”按：续志此文，不著秋风亭创始于何人，唯据下引张镃和章题中“稼轩帅浙东，作秋风亭成，以长短句寄余”诸语，知其为稼轩手创也。

〔亭上二句、只今二句〕楚辞 九歌：“帝子降兮北渚，目眇眇兮愁予。袅袅兮秋风，洞庭波兮木叶下。”

〔山河二句〕见卷二水龙吟（渡江天马南来阕）“新亭句”注。

〔功成句〕战国策 秦策三：“蔡泽谓应侯曰：‘四时之序，成功者去。’”

〔团扇〕见卷二朝中措（年年团扇怨秋风阕）“年年句”注。

〔茫茫句〕左传 襄四年：“虞人之箴曰：‘芒芒禹迹，画为九州。’”史记 夏本纪集解云：“越传曰：‘禹到大越，上苗山，大会计，爵有德，封有功，因而更名苗山曰会稽。’”

〔茂陵词〕茂陵，汉武帝陵名。汉武帝 秋风辞云：“秋风起兮白云飞，草木黄落兮雁南归。兰有秀兮菊有芳，怀佳人兮不能忘。泛楼船兮济汾河，横中流兮扬素波。箫鼓鸣兮发棹歌，欢乐极兮哀情多。少壮几时兮奈老何。”

〔拟相如〕汉书 扬雄传：“蜀有司马相如，作赋甚弘丽温雅，雄心壮之，每作赋常拟以为式。”

〔江冷〕见卷四玉楼春（人间反覆成云雨阕）“枫落吴江”注。

〔莼鲈〕见卷一木兰花慢（老来情味减阕）“秋晚句”注。

〔新凉灯火〕韩愈 符读书城南：“时秋积雨霁，新凉入郊墟。灯火稍可亲，简编可卷舒。”





【附录】


丘、姜、张诸人和章

一、汉宫春 丘崈（见丘文定公词）

和辛幼安 秋风亭韵。癸亥中秋前二日

闻说瓢泉，占烟霏空翠，中著精庐。旁连吹台燕榭，人境清殊。犹疑未足，称主人胸次恢疏。天自与相攸佳处，除今禹会应无。　选胜卧龙东畔，望蓬莱对起，岩壑屏如。秋风夜凉弄笛，明月邀予。三英笑粲，更吴天不隔莼鲈，新度曲银钩照眼，争看阿素工书。

二、汉宫春 姜夔（见白石道人歌曲集）

次韵稼轩

云曰归欤，纵垂天曳曳，终反衡庐。扬州十年一梦，俯仰差殊。秦碑越殿，悔旧游作计全疏。分付与高怀老尹，管弦丝竹宁无。知公爱山入剡，若南寻李白，问讯何如。年年雁飞波上，愁亦关予。临皋领客，向月边携酒携鲈，今但借秋风一榻，公歌我亦能书。

三、汉宫春 张镃（见南湖词）

稼轩帅浙东，作秋风亭成，以长短句寄余，欲和久之，偶霜晴，小楼登眺，因次来韵，代书奉酬

城畔芙蓉，爱吹晴映水，光照园庐。清霜乍雕岸柳，风景偏殊。登楼念远，望越山青补林疏。人正在秋风亭上，高情远解知无。　江南久无豪气，看规恢意概，当代谁如。乾坤尽归妙用，何处非余。骑鲸浪海，更那须采菊思鲈。应会得文章事业，从来不在诗书。





又

答李兼善提举和章





心似孤僧，更茂林修竹，山上精庐。维摩定自非病，谁遣文殊。白头自昔，叹相逢语密情疏。倾盖处论心一语，只今还有公无。　最喜阳春妙句，被西风吹堕，金玉铿如。夜来归梦江上，父老欢予。荻花深处，唤儿童吹火烹鲈。归去也绝交何必，更修山巨源书。





【笺注】


〔李兼善〕名浃，彦颖子。叶适 水心文集卷十九太府少卿福建运判直宝谟阁李公墓志铭：“少卿讳浃，字兼善，有夙成之度。少游太学，诸生畏其能。授承务郎，监淮西惠民局，复锁厅试礼部，词致瑰特，有司异之。……改知徽州，寻提举浙东常平。会稽督零税急，械系满府县，值公摄帅，尽释之。士民歌呼，叉手至额，曰：‘真李参政儿也。’”张淏会稽续志浙东提举：“李浃，嘉泰三年十月初八以朝散大夫到任。”

〔茂林修竹〕兰亭序：“此地有崇山峻岭，茂林修竹。”

〔维摩二句〕见卷二江神子（簟铺湘竹帐笼纱阕）“病维摩四句”注。

〔白头、倾盖〕史记 邹阳列传：“谚曰：白头如新，倾盖如故。何则，知与不知也。”索隐引家语云：“孔子遇程子于途，倾盖而语。”

〔最喜三句〕宋玉 对楚王问：“客有歌于郢中者……其为阳春白雪，国中属而和者数十人。其曲弥高，其和弥寡。”世说新语 文学：“孙兴公作天台赋成，以示范荣期云：‘卿试掷地，要作金石声。’”

〔荻花二句〕唐郑谷 渔者诗：“一尺鲈鱼新钓得，儿孙吹火荻花中。”

〔绝交、山巨源书〕晋山涛字巨源，与嵇康友善，为吏部郎，欲举康自代，康怨其不知己，因自说其不堪流俗而致绝交书。





又

答吴子似总干和章





达则青云，便玉堂 金马；穷则茅庐。逍遥小大自适，鹏何殊。君如星斗，灿中天密密疏疏。荒草外自怜萤火，清光暂有还无。　千古季鹰犹在，向松江道我，问讯何如。白头爱山下去，翁定嗔予：“人生谩尔，岂食鱼必鲙之鲈。”还自笑君诗顿觉，胸中万卷藏书。





【笺注】


〔玉堂 金马〕见卷二水调歌头（万事到白发阕）“玉堂 金马”注。

〔逍遥二句〕盖隐括庄子 逍遥游篇之大意。郭象 逍遥游注：“夫小大虽殊，而放于自得之场，则物任其性，事称其能，各当其分，逍遥一也。”鹏参卷二水调歌头（万事几时足阕）“鹍鹏斥”注。

〔季鹰〕见卷一木兰花慢（老来情味减阕）“秋晚句”注。

〔向松江二句〕杜甫 送孔巢父谢病归游江东兼呈李白诗：“南寻禹穴见李白，道甫问讯今何如。”

〔谩尔〕即“漫尔”，聊复尔尔之意。

〔岂食鱼句〕诗 陈风 衡门：“岂其食鱼，必河之鲂。”

〔胸中句〕杜甫 赠韦左丞丈：“读书破万卷，下笔如有神。”





上西平

会稽 秋风亭观雪





九衢中，杯逐马，带随车。问谁解爱惜琼华。何如竹外，静听窣窣蟹行沙。自怜是，海山头种玉人家。　纷如斗，娇如舞，才整整，又斜斜。要图画还我渔蓑。冻吟应笑，羔儿无分谩煎茶。起来极目，向弥茫数尽归鸦。





【笺注】


〔杯逐马二句〕韩愈 咏雪赠张籍诗：“随车翻缟带，逐马散银杯。”

〔种玉〕搜神记卷十一：“杨公伯雍……性笃孝，父母亡葬无终山，遂家焉。山高八十里，上无水，公汲水作义浆于阪头，行者皆饮之。三年，有一人就饮，以一斗石子与之，使至高平好地有石处种之，云：‘玉当生其中。’杨公未娶，又语云：‘汝后当得好妇。’语毕不见，乃种其石。……有徐氏者，右北平著姓女，甚有行，时人求多不许，公乃试求徐氏，徐氏笑以为狂，因戏云：‘得白璧一双来，当听为婚。’公至所种玉田中，得白璧五双以聘，徐氏大惊，遂以女妻公。”

〔整整、斜斜〕黄庭坚 咏雪奉呈广平公诗：“夜听疏疏还密密，晓看整整复斜斜。”

〔要图画句〕郑谷 雪中偶题：“江上晚来堪画处，渔人披得一蓑归。”苏轼 谢人见和前篇诗：“渔蓑句好应须画，柳絮才高不道盐。”

〔冻吟〕苏轼 谢人见和前篇：“忍冻孤吟笔退尖。”

〔羔儿句〕见卷二鹧鸪天（莫上扁舟访剡溪阕）“浅斟句”注。





【编年】


嘉泰三年（一二〇三）。——上词五首均作于嘉泰三年任浙东帅时。





满江红





紫陌飞尘，望十里雕鞍绣毂。春未老已惊台榭，瘦红肥绿。睡雨海棠犹倚醉，舞风杨柳难成曲。问流莺能说故园无？曾相熟。　岩泉上，飞凫浴。巢林下，栖禽宿。恨荼䕷开晚，谩翻红玉。莲社岂堪谈昨梦，兰亭何处寻遗墨？但羁怀空自倚秋千，无心蹴。





【校】


〔红玉〕广信书院本作“船玉”，兹从王诏校刊本及四印斋本。





【笺注】


〔紫陌句〕刘禹锡 戏赠看花诸君子诗：“紫陌红尘拂面来，无人不道看花回。”

〔雕鞍绣毂〕秦观 水龙吟：“小楼连苑横空，下窥绣毂雕鞍骤。”

〔瘦红肥绿〕李清照 如梦令词：“应是绿肥红瘦。”

〔杨柳〕折杨柳，六朝曲名。柳枝，唐曲名。

〔莲社〕见卷四汉宫春（行李溪头阕）“知翁二句”注。

〔兰亭句〕王羲之曾与诸友于上巳日宴集于会稽山阴之兰亭，自为序文并自书之。





【编年】


嘉泰四年（一二〇四）。——词中有“问故园”句，知非闲退期内之作。据“莲社”、“兰亭”二句，知在任浙东安抚使后，又据起数语，知必作于本年春临安召见时。





生查子





梅子褪花时，直与黄梅接一。烟雨几曾开，春江里活。　富贵使人忙，也有闲时节。莫作路旁花，长教人看杀。





【笺注】


〔看杀〕世说新语 容止篇：“卫玠从豫章至下都，人久闻其名，观者如堵墙。玠先有羸疾，体不堪劳，遂成病而死。时人谓看杀卫玠。”





又

题京口郡治尘表亭





悠悠万世功，矻矻当年苦。鱼自入深渊，人自居平土。　红日又西沉，白浪长东去。不是望金山，我自思量禹。





【笺注】


〔尘表亭〕北固山志卷二建置郡守宅：“郡守宅在正峰腰。……尘表亭，旧名婆罗，元祐中守林希于广陵得婆罗三十本，植亭下。后陈居仁易名，在（丹阳）楼北隅。沈存中丹阳楼诗指此。”按：据宋史 陈居仁传，陈氏知镇江事在知建宁府之后，又据攻媿集 陈居仁行状，推知陈氏守镇江在庆元间。

〔悠悠四句〕均指夏禹治平水土事。汉书王褒传：“劳筋苦骨，终日矻矻。”孟子 滕文公下：“当尧之时，水逆行，泛滥于中国，蛇龙居之，民无所定。……使禹治之，禹掘地而注之海，驱蛇龙而放之菹，水由地中行，江 淮 河 汉是也。险阻既远，鸟兽之害人者消，然后人得平土而居之。”

〔金山〕舆地纪胜卷七镇江府景物上：“金山，在江中，去城七里。旧名浮玉，唐 李锜镇润州，表名金山。因裴头陀开山得金，故名。”





【编年】


嘉泰四年（一二〇四）。——上生查子二词，俱稼轩晚年所作。前阕有“直与黄梅接”、“一春江里活”及“富贵使人忙”句，知为本年三月知镇江府之初所赋，后阕题尘表亭，亦当为不久后所赋。





南乡子

登京口 北固亭有怀





何处望神州？满眼风光北固楼。千古兴亡多少事，悠悠，不尽长江滚滚流。　年少万兜鍪，坐断东南战未休。天下英雄谁敌手？曹 刘。生子当如孙仲谋。





【笺注】


〔京口〕见卷二蝶恋花（泪眼送君倾似雨阕）“京口”注。

〔北固亭〕读史方舆纪要卷二十五镇江府：“北固山在城北一里府治后，下临长江。自晋以来，郡治皆据其上。三面临水，回岭斗绝，势最险固，因名，盖郡之主山也。蔡谟起楼其上，以贮军实，谢安复营葺之。……大同十年，武帝登望，久之曰：‘此岭下足须固守，然于京口，实乃壮观’于是改楼曰北顾楼。”北固山志卷二建置：“北固楼在山上，晋 蔡谟建。梁纪云：‘大同十年春三月乙酉幸京口城 北固楼，改名北顾。’乾道己丑守臣待制陈天麟补建，有碑记（嘉定甲戌，待制史弥坚命吏访得，裂为三而失其一）。楼或名亭。旧亭在郡圃后，绍熙壬子殿撰赵彦逾徙于山，西向。嘉泰壬戌阁学黄由增广之。”

〔不尽句〕杜甫 登高诗：“无边落木萧萧下，不尽长江滚滚来。”苏轼 次韵前篇：“长江滚滚空自流。”

〔坐断〕即“占据住”之意。

〔天下二句〕三国志 蜀先主传：“是时曹公从容谓先主曰：‘今天下英雄惟使君与操耳，本初之徒不足数也。’”

〔生子句〕三国志注引吴历：“曹公出濡须……坚守不出，权乃自来，乘轻船从濡须口入公军，诸将皆以为是挑战者，欲击之。公曰：‘此必孙权，欲身见吾军部伍也。’敕军中皆精严，弓弩不得忘发。权行五六里，回还作鼓吹，公见舟船、器仗、军伍整肃，喟然叹曰：‘生子当如孙仲谋，刘景升儿子若豚犬耳。’”





【附录】


重建北固楼记（节录）陈天麟（北固山志卷十二艺文）

予观京口诸山起伏缭绕，出于城府，率如瓜蔓斿缀。今甘露最近江，迄立西乡，而山南北皆（下阙）田，盖昔江道也，与史所云合矣。予于连沧观之西为亭，面之，而复其旧名，则甘露之为北固，其亦安之而不辞矣。夫六朝之所以名山，盖自固耳。其君臣厌厌若九泉下人，宁复有远略？兹地控吴负楚，襟山带江，登高北望，使人有焚龙庭、空漠北之志。神州陆沉殆五十年，岂无忠义之士奋然自拔，为朝廷快宿愤，报不共戴天之仇，而乃甘心恃江为固乎？则予是亭之复，不特为登览也。

按：北固山志卷七杂识：“陈天麟，右朝散郎，敷文阁，乾道四年任。”





【编年】


嘉泰四年（一二〇四）。





瑞鹧鸪

京口有怀山中故人





暮年不赋短长词，和得渊明数首诗。君自不归归甚易，今犹未足足何时。　偷闲定向山中老，此意须教鹤辈知。闻道只今秋水上，故人曾榜北山移。





【笺注】


〔君自句〕唐 崔涂 春夕旅怀：“自是不归归便得，五湖烟景有谁争。”苏轼 次韵子由相地筑亭种柳诗：“剑关大道车方轨，君自不去归何难。”

〔今犹句〕参卷五满江红（几个轻鸥阕）“若要二句”注。

〔教鹤辈知、北山移〕南齐 周彦伦初隐钟山，后应诏出为海盐县令，欲却过钟山，孔稚珪乃假山灵之意移之，使不许得至，故名北山移文。中有句云：“至于还飙入幕，写雾出楹，蕙帐空兮夜鹤怨，山人去兮晓猿惊。”此词后章，盖谓既已决定回向山中度晚岁，须将此意告知鹤猿，令其勿再怨惊也。





【附录】


韩涧泉 淲和章（见涧泉词）

瑞鹧鸪 辛镇江有长短句，因韵偶成，愧非禹步尔

南兰陵郡鹧鸪词，底用登临更赋诗。贵不能淫非一日，老当益壮未多时。人间天上风云会，眼底眉间岁月知。只有海门横北固，宦情随牒想推移。





又

京口病中起登连沧观偶成





声名少日畏人知，老去行藏与愿违。山草旧曾呼远志，故人今又寄当归。　何人可觅安心法？有客来观杜德机。却笑使君那得似：清江万顷白鸥飞！





【校】


〔又寄〕王诏校刊本、四印斋本俱作“有寄”。





【笺注】


〔连沧观〕舆地纪胜卷七镇江府景物下：“连沧观在府治，乃一郡之胜绝处也。”北固山志卷二建置：“连沧观在正峰府治燕寝后，守胡世将（改）望海楼为之（取王存中“连山涌沧江”句意），城中最高处也（即今府宅后城东北隅）。”

〔与愿违〕嵇康 幽愤诗：“事与愿违。”王安石 次韵酬王太祝诗：“飘然身与愿相违。”

〔山草句〕见卷四洞仙歌（旧交贫贱阕）“看匆匆三句”注。

〔寄当归〕蜀志 姜维传注引孙盛 杂语：“姜维诣诸葛亮，与母相失。复得母书，令求当归。维曰：‘良田百顷，不在一亩；但有远志，不在当归。’”吴志 太史慈传：“太史慈字子义，东莱 黄人也。……曹公闻其名，遗慈书，以箧封之；发省，无所道，而但贮当归。”苏轼 寄刘孝叔诗：“故人屡寄山中信，只有当归无别语。”

〔安心法〕契嵩 传法正宗记慧可传：“神光曰：‘我心未安，乞师与安。’尊者曰：‘将心来与汝安。’曰：‘觅心了不可得。’尊者曰：‘我与汝安心竟。’”苏轼 和子由寄题孔平仲草庵诗：“逢人欲觅安心法，到处先为问道庵。”

〔有客句〕庄子 应帝王篇：“郑有神巫曰季咸，知人之生死存亡，祸福寿夭。列子与之见壶子，出而谓列子曰：‘嘻，子之先生死矣，弗活矣。……’列子入，泣涕沾襟，以告壶子，壶子曰：‘乡吾示之以地文，萌乎不震不正，是殆见吾杜德机也。’”按：杜谓杜塞，德机不发，故曰杜德机。





【附录】


顾炎武 日知录卷十三辛幼安条

辛幼安词：“山草旧曾呼远志，故人今有寄当归。”此非用姜伯约事也。吴志：“太史慈，东莱 黄人也。后立功于孙策，曹公闻其名，遗慈书，以箧封之。发省无所道，但贮当归。”幼安久宦南朝，未得大用，晚年多有沦落之感，亦廉颇思用赵人之意尔。观其与陈同甫酒后之言，不可知其心事哉。

书顾亭林论稼轩词后（稼轩集抄存卷末）辛启泰

公词中“故人今有寄当归”句，与苏长公“山中故人应有招我归来篇”句，意正相同。当归故事，特泛用以对远志，非指金言也。乃顾亭林以为有廉颇思用赵人之意，而引稗说以证之，谬矣。公此词作于知镇江府时，年已六十余，其仕宋亦几四五十年，所不获大用者，徒以不能事时宰相韩侂胄耳。初，公以周易筮得离，为南方，志遂以定，金固非尝试之国也。其时金宰相亦未必不如韩侂胄也。以暮齿而违筮言，以直道而思他适，以奋人而切新图，虽庸夫且知其不可，况公常与晦庵、同父诸贤道德仁义相与切劘者乎？余既斥稗说，因读日知录，遂并书其后。今按：顾亭林 日知录为习见之书，但其中论稼轩词条之议论，确极谬误，辛启泰特作书后加以驳证，的当可取，故附著于顾氏文后，亦借以表见鄙见之在此而不在彼也。





又





胶胶扰扰几时休？一出山来不自由。秋水观中山月夜，停云堂下菊花秋。　随缘道理应须会，过分功名莫强求。先去声自一身愁不了，那堪愁上更添愁。





【校】


〔山月〕花草粹编六引，作“秋月”。

〔更添〕花草粹编作“又添”。





【笺注】


〔胶胶扰扰〕见卷四卜算子（百郡怯登车阕）“胶胶扰扰”注。

〔随缘句〕景德传灯录卷三十菩提达磨略辩大乘入道四行：“夫入道多途，要而言之，不出三种，一是理入，二是行入。……行入者，谓四行。……一，报冤行；二，随缘行；三，无所求行；四，称法之行。……随缘行者，众生无我，并缘业所转，苦乐齐受，皆从缘生，若得胜报荣誉等事，是我过去宿因所感，今方得之，缘尽还无，何喜之有？得失从缘，心无增减，喜风不动，冥顺于道，是故说言随缘行也。”





【编年】


嘉泰四年（一二〇四）。——上瑞鹧鸪三首，皆为表述欲归老山中之作，当在京口欲归未得之时期内。开禧元年秋稼轩已罢归，此三词必系嘉泰四年秋所作，今依广信书院本次序列置于此。





永遇乐

京口 北固亭怀古





千古江山，英雄无觅，孙仲谋处。舞榭歌台，风流总被，雨打风吹去。斜阳草树，寻常巷陌，人道寄奴曾住。想当年金戈铁马，气吞万里如虎。　元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问：廉颇老矣，尚能饭否？





【笺注】


〔斜阳二句〕见卷一酒泉子（流水无情阕）“春声二句”注。

〔寄奴〕南朝 宋武帝 刘裕字德舆，小字寄奴。自其高祖随晋渡江，即居于晋陵郡 丹徒县之京口里。

〔金戈铁马〕五代 后唐 李袭吉 谕梁书：“毒手尊拳，交相于暮夜；金戈铁马，蹂践于明时。”

〔元嘉〕南朝 宋文帝年号。

〔封狼居胥〕史记 骠骑列传：“元狩四年春，上令大将军青，骠骑将军去病，将各五万骑……骠骑始为出定襄，当单于。……约轻赍，绝大幕，涉获章渠，以诛比车耆。……封狼居胥山，禅于姑衍，登临翰海。”宋书 王玄谟传：“玄谟每陈北侵之策，上谓殷景仁曰：‘闻玄谟陈说，使人有封狼居胥意。’”

〔仓皇北顾〕宋书 索虏传：“（元嘉八年）上以滑台战守弥时，遂至陷没，乃作诗曰：‘逆虏乱疆埸，边将婴寇仇。……惆怅惧迁逝，北顾涕交流。’”

〔四十三年〕稼轩于绍兴三十二年（一一六二）正月奉表南归，至开禧元年（一二〇五）春于京口作此词，恰为四十三年。

〔烽火扬州路〕指隆兴二年金兵渡淮攻陷濠州、滁州而至扬州事。

〔佛狸祠〕后魏 太武帝小字佛狸，见宋书 索虏传。陆游入蜀记第二：“（乾道六年七月）四日，风便，解缆挂帆，发真州。……舟行甚疾，过瓜步山。山蜿蜒蟠伏，临江起小峰，颇巉峻。绝顶有元魏 太武庙。庙前大木可三百年，一井已眢，传以为太武所凿，不可知也。太武以宋文帝 元嘉二十七年南侵，至瓜步，建康戒严，太武凿瓜步山为蟠道，于其上设毡庐，大会群臣，疑即此地。王文公诗所谓‘丛祠瓜步认前朝’是也。梅圣俞题庙云：‘魏武败忘归，孤军驻山顶。’按太武初未尝败，圣俞误以佛狸为曹瞒耳。”

〔凭谁问二句〕史记 廉颇蔺相如列传：“廉颇居梁，久之，魏不能信用。赵以数困于秦兵，赵王思复得廉颇，廉颇亦思复用于赵。赵王使使者视廉颇尚可用否，廉颇之仇郭开多与使者金，令毁之。赵使者既见廉颇。廉颇为之一饭斗米，肉十斤，被甲上马，以示尚可用。赵使还报王曰：‘廉将军虽老，尚善饭，然与臣坐顷之，三遗矢矣。’赵王以为老，遂不召。”





【附录一】


岳珂 桯史 稼轩论词

辛稼轩守南徐，已多病谢客，予来筮仕委吏，实隶总所，例于州家殊参辰，旦望贽谒刺而已。余时以乙丑南宫试，岁前莅事仅两旬，即谒告去。稼轩偶读余通名启而喜，又颇阶父兄旧，特与其洁。余试既不利，归官下，时一招去。稼轩有词名，每燕必命侍姬歌其所作。特好歌贺新郎一词，自诵其警句曰：“我见青山多妩媚，料青山见我应如是。”又曰：“不恨古人吾不见，恨古人不见吾狂耳。”每至此，辄拊髀自笑，顾问坐客何如，皆叹誉如出一口。既而又作一永遇乐，序北府事，首章曰：“千古江山，英雄无觅，孙仲谋处。”又曰：“寻常巷陌，人道寄奴曾住。”其寓感慨者则曰：“可堪回首，佛狸祠下，一片神鸦社鼓。凭谁问廉颇老矣，尚能饭否。”特置酒召数客，使妓迭歌，益自击节，遍问客，必使摘其疵，逊谢不可。客或措一二辞，不契其意，又弗答，然挥羽四视不止。余时年少，勇于言，偶坐于席侧，稼轩因诵启语，顾问再四，余率然对曰：“待制词句，脱去今古轸辙，每见集中有‘解道此句，真宰上诉，天应嗔耳’之序，尝以为其言不诬。童子何知，而敢有议？然必欲以范文正以千金求严陵祠记一字之易，则晚进尚窃有疑也。”稼轩喜，促膝亟使毕其说。余曰：“前篇豪视一世，独首尾二腔警语差相似；新作微觉用事多耳。”于是大喜，酌酒而谓坐中曰：“夫君实中予痼。”乃味改其语，日数十易，累月犹未竟。其刻意如此。余既以一语之合，益加厚，颇取视其骩骳，欲以家世荐之朝，会其去，未果。





【附录二】


姜尧章 夔和章

永遇乐 次稼轩 北固楼韵

云隔迷楼，苔封很石，人向何处？数骑秋烟，一篙寒汐，千古空来去。使君心在，苍厓绿嶂，苦被北门留住。有尊中酒差可饮，大旗尽绣熊虎。　前身诸葛，来游此地，数语便酬三顾。楼外冥冥，江皋隐隐，认得征西路。中原生聚，神京耆老，南望长淮金鼓。问当时依依种柳，至今在否？





【编年】


开禧元年乙丑（一二〇五）。——词中之“四十三年，望中犹记，烽火扬州路”

诸句，当即指其“壮岁旌旗拥万夫，锦襜突骑渡江初”（鹧鸪天中语）之事而言，以此诸句及桯史中所记诸事节次考之，知此词为开禧元年春作。立春后第五个戊日为春社，稼轩本年秋即归铅山，不及在京口逢秋社。此词有“神鸦社鼓”句，知应作于本年二三月间。白石和章，有“人向何处”句，显系写于稼轩已离京口归铅山之后，故以“数骑秋烟，一篙寒汐，千古空来去”诸句深致其感慨也。





玉楼春

乙丑京口奉祠西归，将至仙人矶





江头一带斜阳树，总是六朝人住处。悠悠兴废不关心，惟有沙洲双白鹭。　仙人矶下多风雨，好卸征帆留不住。直须抖擞尽尘埃，却趁新凉秋水去。





【笺注】


〔仙人矶〕未详所在。

〔惟有句〕苏轼 再和潜师诗：“惟有飞来双白鹭，玉羽琼枝斗清好。”

〔直须句〕白居易 答州民：“宦情抖擞随尘去。”游悟真寺：“抖擞尘埃衣，礼拜冰雪颜。”





【编年】


开禧元年（一二〇五）。





瑞鹧鸪

乙丑奉祠归，舟次余干赋





江头日日打头风，憔悴归来邴曼容。郑贾正应求死鼠，叶公岂是好真龙。　孰居无事陪犀首，未办求封遇万松。却笑千年曹孟德，梦中相对也龙钟。





【笺注】


〔乙丑奉祠〕宋会要辑稿 职官七五之三七：“开禧元年七月二日新知隆兴府辛弃疾与宫观，理作自陈。”

〔余干〕读史方舆纪要：“余干县在饶州南百二十里，春秋时为越西境，所谓干越也。汉为余汗县，刘宋改汗为干。隋平陈，县属饶州。”

〔打头风〕逆风也。俗谓顶头风。见卷三小重山（绿涨连云翠拂空阕）“打头风”注。

〔邴曼容〕汉书 两龚传：“琅邪 邴汉亦以清行征用，至京兆尹，后为太史大夫。……汉兄子曼容，亦养志自修，为官不肯过六百石，辄自免去。”

〔郑贾句〕战国策 秦策三：“郑人谓玉未理者璞，周人谓鼠未腊者朴。周人怀朴过郑贾，曰：‘欲买朴乎？’曰：‘欲之。’出其朴，视之，乃鼠也，因谢不取。今平原君自以贤显名天下，然降其主父 沙丘而臣之，天下之王尚犹尊之，是天下之王不如郑贾之智也，眩于名不知其实也。”

〔叶公句〕新序 杂事：“叶公 子高之好龙，雕文画之，于是天龙闻而示之，窥头于牖，施尾于堂，叶公见之，五色无主。是叶公非好龙也，好其似龙非龙也。”

〔孰居句〕史记 张仪列传所附犀首传：“犀首者魏之阴晋人也。名衍，姓公孙氏。”又，陈轸传：“陈轸使于秦，过梁欲见犀首……犀首见之，陈轸曰：‘公何好饮也？’犀首曰：‘无事也。’”庄子 天运：“孰居无事，推而行是？”

〔未办句〕汉书 王莽传：“居摄元年四月，安众侯 刘崇与相张绍谋曰：‘安汉公莽专制朝政，必危刘氏。……吾率宗族为先，海内必和。’绍等从者百余人，遂进攻宛，不得入而败。绍者，张竦之从兄也。竦与崇族父刘嘉诣阙自归，莽赦弗罪，竦因为嘉作奏……愿为宗室倡始，父子兄弟负笼荷锸，驰之南阳，猪崇宫室。……于是莽大说……封嘉为师礼侯，嘉子七人皆赐爵关内侯。后又封竦为淑德侯。长安为之语曰：‘欲求封，过张伯松，力战斗，不如巧为奏。’”按：竦字伯松。词中作“万松”，不知何故。

〔却笑二句〕其意或为：曹操所作龟虽寿中虽有“烈士暮年，壮心未已”之句，然与之梦中相遇，却已是老态龙钟之衰翁矣。稼轩盖借此为自身暮年之出处遭遇解嘲也。





【编年】


开禧元年（一二〇五）。





临江仙





老去浑身无着处，天教只住山林。百年光景百年心。更欢须叹息，无病也呻吟。　试向浮瓜沉李处，清风散发披襟。莫嫌浅后更频斟。要他诗句好，须是酒杯深。





【笺注】


〔老去句〕苏轼 豆粥诗：“我老此身无着处，卖书来向东家住。”景纯见和复次韵赠之诗：“老去此身无处著，为翁栽插万松冈。”

〔浮瓜沉李〕见卷四南歌子（散发披襟处阕）“浮瓜沉李”注。





又

停云偶作





偶向停云堂上坐，晓猿夜鹤惊猜。主人何事太尘埃？低头还说向：“被召又还来。”　多谢北山山下老，殷勤一语佳哉：“借君竹杖与芒鞋，径须从此去，深入白云堆。”





【校】


〔还来〕王诏校刊本、六十家词本及四印斋本俱作“重来”。





【笺注】


〔晓猿句〕见卷一沁园春（三径初成阕）“鹤怨句”注。

〔北山山下老〕此盖用北山移文故实，借指铅山诸友。

〔竹杖、芒鞋〕苏轼 初入庐山：“芒鞋青竹杖，自挂百钱游。”定风波 沙湖道中遇雨：“竹杖芒鞋轻胜马。”





瑞鹧鸪





期思溪上日千回，樟木桥边酒数杯。人影不随流水去，醉颜重带少年来。　疏蝉响涩林逾静，冷蝶飞轻菊半开。不是长卿终慢世，只缘多病又非才。





【笺注】


〔疏蝉句〕王籍 若耶溪诗：“蝉噪林逾静，鸟鸣山更幽。”

〔长卿终慢世〕世说新语 品藻篇注引高士传 司马相如赞：“长卿慢世，越礼自放。犊鼻居市，不耻其状。托疾避官，蔑此卿相。乃赋大人，超然莫尚。”

〔只缘句〕唐诗纪事卷二十三：“明皇以张说之荐，召孟浩然，令诵所作，乃诵‘北阙休上书，南山归敝庐。不才明主弃，多病故人疏。……’帝曰：‘卿不求朕，岂朕弃卿？’”苏轼 乔太博见和复次韵答之：“非才更多病，二事可并案。”





【编年】


开禧元年（一二〇五）。——上临江仙二首，广信书院本均列置瓢泉诸词之后，四卷本未收，详词意，均为自镇江归铅山后所赋。瑞鹧鸪一词不唯列置镇江及归途所作同调诸词之后，且与稼轩晚年所作和前人韵诗“昨日溪南鸡酒社，长卿多病不能临”语意相同，知亦重归铅山之作，因汇录于此。





归朝欢

丁卯岁寄题眉山李参政石林





见说岷 峨千古雪，都作岷 峨山上石。君家右史老泉公，千金费尽勤收拾。一堂真石室。空庭更与添突兀。记当时，长编笔砚，日日云烟湿。　野老时逢山鬼泣，谁夜持山去难觅。有人依样入明光，玉阶之下岩岩立。琅玕无数碧。风流不数平泉物。欲重吟，青葱玉树，须倩子云笔。





【校】


〔石室〕王诏校刊本误作“石石”。

〔平泉〕广信书院本作“平原”，兹从王诏校刊本及四印斋本。





【笺注】


〔眉山李参政〕宋史 李壁传：“李壁字季章，眉之丹棱人，父焘。”又宋史 宰辅表：“开禧二年丙寅，七月癸卯，李壁自礼部尚书除参知政事。三年丁卯，十一月甲戌，李壁罢参知政事。”

〔石林〕李氏眉山宅第堂名。陆游 剑南诗稿六十二，有乙丑岁寄题李季章侍郎石林堂诗一首，有句云：“侍郎筑堂聚众石，坐卧对之旰忘食。千金博取直易尔，要是尤物归精识。”按：据词中语意，石林堂上众石应为李仁甫所搜聚，放翁诗则谓系季章所聚，亦不知其孰是。又，程公许 沧洲尘缶编卷二拟九颂小序云：“雁湖先生 李公，以嗣世之贤，为儒林哲匠。参贰几政，协谋锄奸。”其第五为石林颂，有云：“胡拳拳兮石友，期岁晚兮相守。……彼平原兮森离立，纷品第兮罗甲乙。吾何嗜兮狷介，宁与汝兮同癖。……”

〔岷 峨〕岷山在今四川 松潘县北，峨嵋山在今四川 峨嵋县西南，两山相对如蛾眉。

〔右史老泉公〕苏洵家有老人泉，因自号老泉。宋史 李壁传谓：“壁父子与弟皆以文学知名，蜀人比之三苏。”故此词以老泉拟李焘。又，焘曾屡为史官，故称右史。

〔长编〕宋史 李焘传：“李焘字仁甫，眉州 丹棱人。……博极载籍，搜罗百氏，慨然以史自任。本朝典故，尤悉力研核。仿司马光 资治通鉴例，断自建隆，迄于靖康，为编年一书，名曰长编。”

〔谁夜句〕见卷四玉楼春（何人半夜推山去阕）“何人句”注。

〔明光〕见卷三清平乐（诗书万卷阕）“明光殿”注。

〔岩岩立〕世说新语 赏誉篇：“王公目太尉：岩岩清峙，壁立千仞。”又，同书容止篇：“嵇康身长七尺八寸，风姿特秀。……山公曰：‘嵇叔夜之为人也，岩岩若孤松之独立。’”

〔平泉物〕王谠 唐语林卷七：“平泉庄在洛城三十里……庄周围十余里，台榭百余所，四方奇花异草与松石，靡不置其后。……怪石名品甚众，各为洛阳城族有力者取去，有礼星石、狮子石，好事者传玩之。”原注：“礼星石，从广一丈，厚尺余，上有斗极之象。狮子石，高三四尺，孔窍千万，递相通贯，如狮子，首尾眼鼻皆全。”平泉为唐李德裕园墅，此处切李姓。

〔青葱二句〕见卷四贺新郎（逸气轩眉宇阕）“儿曹三句”注。





【编年】


开禧三年（一二〇七）。——此自临安归后作，时间当在夏季之后。





洞仙歌

丁卯八月病中作





贤愚相去，算其间能几？差以毫厘缪千里。细思量义利，舜跖之分，孳孳者，等是鸡鸣而起。　味甘终易坏，岁晚还知，君子之交淡如水。一饷聚飞蚊，其响如雷；深自觉昨非今是。羡安乐窝中泰和汤，更剧饮无过，半醺而已。





【笺注】


〔差以句〕大戴礼 保傅：“失之毫厘，差之千里。”史记 太史公自序集解：“一云‘差以毫厘’，一云‘缪以千里’。”

〔细思量四句〕孟子 尽心上：“鸡鸣而起，孳孳为善者，舜之徒也。鸡鸣而起，孳孳为利者，跖之徒也。欲知舜与跖之分，无他，利与善之间也。”

〔味甘三句〕礼记 表记：“故君子之接如水，小人之接如醴。君子淡以成，小人甘以坏。”庄子 山木篇：“君子之交淡若水，小人之交甘若醴。君子淡以亲，小人甘以绝。彼无故以合者，则无故以离。”按：稼轩此数句，盖有感于晚年再出之遭遇。谢枋得 祭辛稼轩先生墓记：“稼轩垂殁，乃谓枢府曰：‘侂胄岂能用稼轩以立功名者乎？稼轩岂肯依侂胄以求富贵者乎？’”可与此相参。

〔一饷二句〕汉书 中山靖王传：“夫众喣漂山，聚蚊成雷；朋党执虎，十夫桡椎。”韩愈 醉赠张秘书诗：“虽得一饷乐，有如聚飞蚊。”

〔昨非今是〕陶潜 归去来辞：“觉今是而昨非。”

〔羡安乐窝三句〕宋史 邵雍传：“邵雍字尧夫。……初至洛，蓬荜环堵，不芘风雨……岁时耕稼，仅给衣食。名其居曰安乐窝，因自号安乐先生。旦则焚香燕坐，晡时酌酒三四瓯，微醺即止，常不及醉也。”邵雍 无名公传：“性喜饮酒，尝命之曰泰和汤。所饮不多，微醺而罢，不喜过量。”林下五吟诗：“安乐窝深初起后，太和汤酽酒半醺。”





【编年】


开禧三年（一二〇七）八月。——稼轩卒于九月十日，此绝笔也。





六州歌头





西湖万顷，楼观矗千门。春风路，红堆锦，翠连云，俯层轩。风月都无际，荡空蔼，开绝境，云梦泽，饶八九，不须吞。翡翠明珰，争上金堤去，勃窣媻姗。看贤王高会，飞盖入云烟。白鹭振振，鼓咽咽。 　记风流远，更休作，嬉游地，等闲看。君不见：韩献子，晋将军，赵孤存；千载传忠献，两定策，纪元勋。孙又子，方谈笑，整乾坤。直使长江如带，依前是〔存〕赵须韩。伴皇家快乐，长在玉津边，只在南园。





【校】


“〔存〕赵须韩”“存”字原阙，以意径补。





【笺注】


〔云梦三句〕司马相如 子虚赋：“臣闻楚有七泽，尝见其一，未睹其余也。臣之所见盖特其小小者耳，名曰云梦。云梦者方九百里，其中有山焉。……秋田乎青丘，徬徨乎海外，吞若云梦者八九于其胸中，曾不蒂芥。”

〔翡翠三句〕子虚赋：“于是郑女曼姬，被阿，揄纻缟……错翡翠之葳蕤，缪绕玉绥，眇眇忽忽，若神仙之仿佛。于是乃相与獠于蕙圃，媻姗勃窣而上乎金隄。”

〔白鹭二句〕诗 鲁颂 有駜：“夙夜在公，在公明明。振振鹭，鹭于下。鼓咽咽，醉言舞。于胥乐兮。”

〔韩献子三句〕史记 韩世家：“晋景公之三年，晋司寇屠岸贾将作乱，诛灵公之贼赵盾，赵盾已死矣，欲诛其子赵朔。韩厥止贾，贾不听，厥告赵朔令亡，朔曰：‘子必能不绝赵祀，死不恨矣。’韩厥许之。及贾诛赵氏，厥称疾不出。程婴公孙杵臼之藏赵孤赵武也，厥知之。……于是晋作六卿，而韩厥在一卿之位，号为献子。晋景公十七年，病，卜大业之不遂者为祟，韩厥称赵成季之功，今后无祀，以感景公。景公问曰：‘尚有世乎？’厥于是言赵武，而复与故赵氏田邑，续赵氏祀。”

〔千载三句〕宋史 韩琦传：“韩琦字稚圭，相州 安阳人。……嘉祐六年……帝既连失三王，自至和中，得疾不能御殿，中外惴恐，争以立嗣固根本为言。……帝曰：‘宫中尝养二子，小者甚纯，近不慧；大者可也。’琦请其名，帝以宗实告。宗实，英宗旧名也。琦等遂力赞之，议乃定。……乃下诏立为皇子，明年，英宗嗣位。琦既辅立英宗，门人亲客或从容语及定策事，琦必正色曰：‘此仁宗圣德神断，为天下计，皇太后内助之力，臣子何与焉。’……帝寝疾，琦入问起居，言曰：‘陛下久不视朝，愿早建储以安社稷。’帝颔之，即召学士草制立颍王。神宗立，拜司空兼侍中。……熙宁八年换节永兴军，再任，未拜而薨。年六十八。……帝发哀苑中，哭之恸。……发两河卒为治冢，瑑其碑曰‘两朝顾命定策元勋’。赠尚书令，谥曰忠献。”

〔孙又子〕谓韩侂胄。宋史 奸臣四韩侂胄传：“韩侂胄字节夫，魏忠献王琦曾孙也。”

〔长江如带〕南史 陈后主纪：“岂可以一衣带水不拯之乎？”

〔玉津〕周密 武林旧事卷四御园：“玉津园，嘉会门外。绍兴间北使燕射于此。淳熙中孝宗两幸，绍熙中光宗临幸。”

〔南园〕韩侂胄园名。武林旧事卷五湖山胜概：“南园，中兴后所创。光宗朝赐平原郡王 韩侂胄，陆放翁为记。”放翁逸稿上南园记：“庆元三年二月丙午，慈福有旨，以别园赐今平原郡王韩公。其地实武林之东麓，而西湖之水汇于其下。……公即受命，乃……葺为南园。”按：武林旧事谓赐园事在光宗朝，显误。





西江月





堂上谋臣帷幄，边头猛将干戈。天时地利与人和，燕可伐与曰可。　此日楼台鼎鼐，他时剑履山河。都人齐和大风歌，管领群臣来贺。





【校】


〔帷幄〕吴师道 礼部诗话作“尊俎”。兹从四卷本丁集，下同。

〔猛将〕吴礼部诗话作“将士”。

〔此日〕吴礼部诗话作“今日”。

〔他时剑履〕吴礼部诗话作“明年带砺”。

〔都人齐和〕吴礼部诗话作“大家齐唱”。

〔管领群臣〕吴礼部诗话作“不日四方”。





【笺注】


〔天时句〕孟子 公孙丑下：“天时不如地利，地利不如人和。”

〔燕可句〕孟子 公孙丑下：“沈同以其私问曰：‘燕可伐与？’孟子曰：‘可。’”

〔大风歌〕史记 高祖本纪：“高祖还归过沛，留，置酒沛宫，悉召故人父老子弟纵酒，发沛中儿得百二十人，教之歌。酒酣，高祖击筑，自为歌诗曰：‘大风起兮云飞扬，威加海内兮归故乡，安得猛士兮守四方。’”

按：此词又见刘过 龙洲词，字句与吴礼部诗话全同。





清平乐





新来塞北，传到真消息：赤地居民无一粒，更五单于争立。

维师尚父鹰扬，熊罴百万堂堂。看取黄金假钺，归来异姓真王。





【校】


〔新来〕稼轩集钞存作“如今”，兹从吴礼部诗话。

〔传到〕稼轩集钞存作“传得”，兹从吴礼部诗话。





【笺注】


〔新来四句〕叶绍翁 四朝闻见录乙集开禧兵端条：“韩侂胄亟欲兴兵北伐，先因生辰，使张嗣古（原注：时为左史）假尚书，入敌中，因伺虚实。张即韩之甥也。使事告旋，引见未毕，韩已使人候之；引见毕，不容张归，即邀至第，亟问张以敌事。张曰：‘以某计之，敌未可伐，幸太师勿轻信人言。’韩默然。风国信所奏嗣古诣金廷，几乎坠笏。免所居官。韩败，张未尝以语人也。韩后又遣李壁因使事往伺，壁归，力以敌中赤地千里，斗米万钱，与鞑为仇，且有内变。韩大喜。壁遂以是居政府。”按：据宋史 宁宗纪及金史 交聘表记载，李壁以开禧元年（一二〇五）六月奉命使金，贺金主生辰。（金章宗“天寿节”定于九月一日。）归程以四十日计，亦应在十月十日抵临安。永乐大典卷一〇八七六虏字韵引李壁 雁湖集 开禧乙丑使虏回上殿札子（札子自署十月十二日），可证李壁于十月初归临安。韩侂胄生于绍兴二十二年十月己巳，即十月八日（此月壬戌朔），则李壁之归适逢韩氏生辰。庆元党禁、吴礼部诗话均谓清平乐乃为韩祝寿之作，能如此及时得知“新来塞北”之“真消息”，自系与韩氏过从甚密之人。而稼轩 开禧元年十月正居铅山家中，与临安相隔遥远，于此时安得以“新来塞北”数语寿韩，更支持其开边之议？因知此词必非稼轩所作。“赤地”句，金史 章宗纪于泰和四年（一二〇四，宋嘉泰四年）二月载山东、河北旱，诏祈雨东北二岳事，三、四、五月亦屡载祈雨于社稷、太庙以及“以久旱，下诏责躬”事，知是年必以旱灾而致夏秋俱歉收。“五单于争立”，汉书 匈奴传：“呼韩邪单于归庭，数月，罢兵，使各归故地。……其冬，都隆奇与右贤王共立日逐王 薄胥堂为屠耆单于，发兵数万人东袭呼韩邪单于。……西方呼揭王来与唯犁当户谋，共谗右贤王，言欲自立为乌藉单于。屠耆单于杀右贤王父子，后知其冤，复杀唯犁当户。于是呼揭王恐，遂叛去，自立为呼揭单于。右奥鞬王闻之，即自立为车犁单于。乌藉都尉亦自立为乌藉单于。凡五单于。”又，据金史 章宗纪及世宗、显宗（章宗之父）、章宗诸子列传，因显宗早逝，章宗遂得以嫡长孙而继承帝位。然即位之后，残害其叔辈，疏忌其昆仲，迨其晚年，诸子俱已夭折，乃更启宗室对皇位之觊觎。词中此句，盖不专指李壁使金一两年内之事而言也。

〔维师句〕诗 大雅 大明：“维师尚父，时维鹰扬。凉彼武王，肆伐大商。会朝清明。”

〔黄金假钺〕晋书 文帝本纪：“文皇帝讳昭……甘露元年春正月加大都督，奏事不名。……秋八月庚申，加假黄钺。”

〔异姓真王〕史记 淮阴侯传：“汉四年，平齐，（韩信）使人言汉王曰：‘齐伪诈多变，反复之国也。南边楚，不为假王以镇之，其势不定，愿为假王便。’当是时，楚方急围汉王于荥阳，韩信使者至，发书，汉王大怒。……张良、陈平蹑汉王足……汉王亦悟，因复骂曰：‘大丈夫定诸侯，即为真王耳，何以假为。’乃遣张良往立信为齐王。”杜甫 闻河北诸节度入朝绝句：“十二年来多战场，天威已息阵堂堂。神灵汉代中兴主，功业汾阳异姓王。”贵耳集卷中：“京师大相国寺有术士，蜀人，一命必得千。……显肃后父郑绅贫无藉，有侄居中在太学为前廊，侄约同往议命……术士先说绅命，只云：‘异姓真王。’再说居中命，又云：‘亦是异姓真王，因前命而发。’绅以后贵，积官果封王，居中作相，亦封华阳郡王。外戚生封王爵者自绅始。”剑南诗稿卷五十二韩太傅生日诗：“身际风云手扶日，异姓真王功第一。”





【附录一】


庆元党禁：“侂胄用事十四年，威行宫省，权震天下。……视公卿如奴仆，宰相以下，匍匐走趋，一则恩王，二则恩王，甚者尊之以圣，呼以我王。……高文虎之子似孙为秘书郎，因其诞日，献诗九章，每章用一锡字，侂胄当之不辞。辛弃疾因寿词赞其用兵，则用司马昭假黄钺、异姓真王故事。由是人疑其有异图。”

辛启泰编稼轩年谱，开禧二年纪事有云：“先生因韩侂胄将用兵，值其生日，作词寿之云：‘如今塞北……’假钺真王皆曹操 司马昭秉政时事。先生卒后为倪正甫所论，尽夺遗恩，即指此词。”

按：倪正甫弹章已佚，其劾稼轩事仅见鹤山集 倪氏墓志铭中，而亦语焉不详，辛 谱云云，未知所本。





【附录二】


吴礼部诗话：“‘新来塞北……’又云：‘堂上谋臣尊俎……’世传辛幼安寿韩侂胄词也。又有小词一首，尤多俚谈，不录。近读谢叠山文，论李氏系年录、朝野杂记之非，谓乾道间幼安以金有必亡之势，愿诏大臣预修边备，为仓卒应变之计，此忧国远猷也；今摘数语而曰‘赞开边’，借江西 刘过、京师人小词，曰：‘此幼安作也。’忠魂得无冤乎。故今特为拈出。”





【编年】


上三词均为寿韩侂胄或颂其功业者，以其见于四卷本及元人笔记，姑附于稼轩晚年词作之后。西江月与六州歌头二词亦不知究系稼轩所作否也。





卷六 补遗





生查子

和夏中玉





一天霜月明，几处砧声起。客梦已难成，秋色无边际。　旦夕是重阳，菊有黄花蕊。只怕又登高，未饮心先醉。





【笺注】


〔夏中玉〕杨冠卿 客亭类稿卷十四，有水调歌头“赠维扬 夏中玉”词一阕，词云：“形胜访淮楚，骑鹤到扬州。……气吞虹，才倚马，烂银钩。功名年少余事，雕鹗几横秋。行演丝纶天上，环倚玉皇香案，仙袂揖浮丘。落笔惊风雨，润色焕皇猷。”余不详。

〔菊有句〕见卷二金菊对芙蓉（远水生光阕）“菊有黄花”注。





菩萨蛮

和夏中玉





与君欲赴西楼约，西楼风急征衫薄。且莫上兰舟，怕人清泪流。 　临风横玉管，声散江天满。一夜旅中愁，蛩吟不忍休。





念奴娇

赠夏成玉





妙龄秀发，湛灵台一点，天然奇绝。万壑千岩归健笔，扫尽平山风月。雪里疏梅，霜头寒菊，迥与余花别。识人青眼，慨然怜我疏拙。　遐想后日蛾眉，两山横黛，谈笑风生颊。握手论文情极处，冰玉一时清洁。扫断尘劳，招呼萧散，满酌金蕉叶。醉乡深处，不知天地空阔。





【笺注】


〔夏成玉〕疑为夏中玉之昆仲，词中有“扫尽平山风月”句，正可证其为扬州人也。

〔灵台一点〕庄子 庚桑楚：“不可内于灵台，灵台者有持。”注云：“灵台，心也。”裴度 自题画像：“一点灵台，丹青莫状。”

〔万壑千岩〕世说新语 言语：“顾长康从会稽还，人问山川之美，顾云：‘千岩竞秀，万壑争流，草木蒙笼其上，若云兴霞蔚。’”

〔平山〕平山堂，欧阳修建，在扬州 瘦西湖北蜀冈上，以登堂可见江南诸山，故名平山。避暑录话卷一：“欧阳文忠公在扬州作平山堂，壮丽为淮南第一。堂据蜀冈，下临江南数百里，真润 金陵三州，隐隐可见。”

〔青眼〕晋书 阮籍传：“籍能为青白眼，见俚俗之士，以白眼对之。”

〔冰玉句〕晋书卫玠传：“玠风神秀异，妻父乐广有海内重名，议者以为妇公冰清，女婿玉润。”

〔金蕉叶〕见卷二谒金门（山吐月阕）“金蕉句”注。





【编年】


二夏事历莫考。据念奴娇“识人青眼，慨然怜我疏拙”句，疑上三词作年甚早，盖当南归之初也。





又

谢王广文双姬词





西真姊妹，料凡心忽起，共辞瑶阙。燕燕莺莺相并比，的当两团儿雪。合韵歌喉，同茵舞袖，举措脱体别。江梅影里，迥然双蕊奇绝。　还听别院笙歌，仓皇走报，笑语浑重叠。拾翠洲边携手处，疑是桃根桃叶。并蒂芳莲，双头红药，不意俱攀折。今宵鸳帐，有同对影明月。





【校】


〔脱体〕彊邨丛书本稼轩词补遗改作“□□”，末附朱孝臧 校记云：“原本作‘脱体’，误。”





【笺注】


〔王广文〕未详。

〔西真句〕见卷二西江月（宫粉厌涂娇额阕）“西真人”注。

〔燕燕句〕叶梦得 石林诗话卷下：“张先郎中字子野……年已八十余，视听尚精强，家犹蓄声伎。子瞻尝赠以诗云：‘诗人老去莺莺在，公子归来燕燕忙。’全用张氏故事戏之。”此词用“燕燕莺莺”则以喻双姬也。

〔的当〕恰是。

〔江梅〕即野梅，范成大 梅谱谓：“遗核野生不经而栽接者……花稍小而疏瘦有韵。”

〔别院笙歌〕秦观 海棠春词：“宿酲未解宫娥报，道别院笙歌会早。”

〔拾翠洲〕唐 陆龟蒙 送李明甫之任南海诗：“居人爱近沉珠浦，候吏多来拾翠洲。”按：拾翠洲在今广州西南，地属南海县，古有津亭。

〔桃根桃叶〕古今乐录：“晋 王献之爱妾名桃叶，其妹曰桃根，献之尝临渡歌以送之。”李商隐 燕台诗冬诗：“当时欢向掌中销，桃叶 桃根双姊妹。”

〔并蒂芳莲〕杜甫 进艇诗：“并蒂芙蓉本自双。”

〔对影明月〕李白 月下独酌诗：“举杯邀明月，对影成三人。”





又

三友同饮，借赤壁韵





论心论相，便择术，满眼纷纷何物。踏碎铁鞋三百，不在危峰绝壁。龙友相逢，洼尊缓举，议论敲冰雪。何妨人道，圣时同见三杰。　自是不日同舟，平戎破虏，岂由言轻发。任使穷通相鼓弄，恐是真□难灭。寄食王孙，丧家公子，谁握周公发？冰□皎皎，照人不下霜月。





【笺注】


〔赤壁韵〕谓苏轼所赋“大江东去”之韵也。

〔论心二句〕荀子 非相篇：“故相形不如论心，论心不如择术。”

〔踏碎句〕古谚有“踏破铁鞋无觅处，得来全不费工夫”之句，不知源于何时。

〔龙友〕三国志 魏书 管宁传：“管宁字幼安……与平原 华歆、同县邴原相友。”又华歆传注引魏略：“歆与北海邴原、管宁俱游宁，三人相善，时人号三人为一龙，歆为龙头，原为龙腹，宁为龙尾。”

〔洼尊〕颜真卿 岘山石樽联句：“李公登饮处，因石为洼樽。”谈迁 嘉泰吴兴志事物杂志：“石樽在乌程县 岘山。唐 开元中李适之为湖州别驾，每视事之余，携所亲登山恣饮，望帝乡时有一醉。后适之为相，土人因呼为李相石樽。大历中，刺史颜真卿及门生弟侄多携壶檥楫以浮，乃作故李相石樽宴集联句。”

〔三杰〕汉高祖谓张良、韩信、萧何三人皆人杰，世因称为三杰。

〔寄食句〕史记 淮阴侯列传：“淮阴侯 韩信者……常数从其下乡 南昌亭长寄食。数月，亭长妻患之，乃晨炊蓐食。食时信往，不为具食，信亦知其意，怒，竟绝去。信钓于城下，诸母漂，有一母见信饥，饭信，竟漂数十日，信喜，谓漂母曰：‘吾必有以重报母。’母怒曰：‘大丈夫不能自食，吾哀王孙而进食，岂望报乎！’”

〔丧家句〕用信陵君事。史记 魏公子列传：“魏王怒公子之盗其兵符，矫杀晋鄙，公子亦自知也，已却秦存赵，使将将其军归魏，而公子独与客留赵……十年不归。”

〔谁握句〕史记 鲁周公世家：“周公戒伯禽曰：‘我一沐三握发，一饭三吐哺，起以待士，犹恐失天下之贤人。’”





一剪梅





尘洒衣裾客路长。霜林已晚，秋蕊犹香。别离触处是悲凉。梦里青楼，不忍思量。　天宇沉沉落日黄。云遮望眼，山割愁肠。满怀珠玉泪浪浪。欲倩西风，吹到兰房。





【笺注】


〔云遮句〕王安石 登飞来峰诗：“不畏浮云遮望眼，自缘身在最高层。”

〔山割句〕柳宗元 与浩初上人同看山寄京华亲故诗：“海畔尖山似剑铓，秋来处处割愁肠。”

〔兰房〕见卷二念奴娇（兔园旧赏阕）“幽兰新阕”注。





又





歌罢尊空月坠西。百花门外，烟翠霏微。绛纱笼烛照于飞。归去来兮，归去来兮。　酒入香腮分外宜。行行问道：“还肯相随？”娇羞无力应人迟：“何幸如之，何幸如之！”





【笺注】


〔于飞〕诗 邶风 燕燕：“燕燕于飞，差池其羽，之子于归，远送于野。”

〔娇羞句〕白居易 长恨歌：“侍儿扶起娇无力，始是新承恩泽时。”





眼儿媚

妓





烟花丛里不宜他。绝似好人家。淡妆娇面，轻注朱唇，一朵梅花。 相逢比着年时节，顾意又争些。来朝去也，莫因别个，忘了人咱。





【笺注】


〔争些〕即“差些”。

〔咱〕语尾助词。





乌夜啼

戏赠籍中人





江头三月清明，柳风轻。巴峡谁知还是洛阳城。　春寂寂，娇滴滴，笑盈盈。一段乌丝阑上记多情。





【笺注】


〔巴峡句〕苏轼 临江仙词，序云“龙丘子自洛之蜀，载二侍女，戎装骏马，至溪山佳处，辄留数日，见者以为异人。”词上片云：“细马远驮双侍女，青巾玉带红靴。溪山好处便为家。谁知巴峡路，却见洛城花。”辛词在巴峡见江头景物（苏词则为人物）似洛阳，故云“谁知还是洛阳城”。

〔乌丝阑〕袁文瓮牖闲评卷六：“黄素细密，上下乌丝织成栏，其间用朱墨界行，此正所谓乌丝栏也。”





如梦令

赠歌者





韵胜仙风缥缈，的娇波宜笑。串玉一声歌，占断多情风调。清妙，清妙，留住飞云多少。





【笺注】


〔的句〕汉书 司马相如传：“宜笑的烁。”郭璞曰：“的烁，鲜明貌也。”

〔留住句〕用响遏行云意。列子 汤问篇谓秦青善歌，“能使声振林木，响遏行云”。





【编年】


上词七首，其中唯乌夜啼一首，或可据巴峡云云句而推测为淳熙四年作于江陵者，余六首作年均难考知，玩各词语意，疑均为稼轩早年之作，故汇录于此。





绿头鸭

七夕





叹飘零，离多会少堪惊。又争如天人有信，不同浮世难凭。占秋初桂花散彩，向夜久银汉无声。凤驾催云，红帷卷月，泠泠一水会双星。素杼冷临风休织，深诉隔年诚。飞光浅青童语款，丹鹊桥平。 看人间争求新巧，纷纷女伴欢迎。避灯时采丝未整，拜月处蛛网先成。谁念监州，萧条官舍，烛摇秋扇坐中庭。笑此夕金钗无据，遗恨满蓬瀛。欹高枕梧桐听雨，如是天明。





【笺注】


〔离多句〕张耒 七夕歌：“七月七夕河边渡，别多会少知奈何。”

〔又争如二句〕谓牛女虽一年一会，然终有凭准，不似人世之反复无常也。

〔桂花〕指月光。周邦彦 解语花上元词：“桂华流瓦，纤云散，耿耿素娥欲下。”

〔银汉无声〕苏轼 阳关曲中秋词：“暮云收尽溢清寒，银汉无声转玉盘。”

〔泠泠至桥平〕荆楚岁时记：“天河之东有织女，天帝之子也，年年织杼劳役，织成云锦天衣。天帝怜其独处，许嫁河西牵牛郎。嫁后，遂废织纴。天帝怒，责令归河东，唯每年七月七日夜渡河一会。”风俗记：“织女七夕当渡河，使鹊为桥。相传七日鹊首无故皆髠，因为梁以渡织女故也。”青童喻牛郎。陈邵 通幽记载天女青童与赵旭欢娱事。

〔看人间至先成〕荆楚岁时记：“七夕，妇人结彩缕，穿七孔针，或以金银石为针，陈瓜果于庭中以乞巧。有子网于瓜上则以为得。

〔监州〕即通判。

〔笑此夕二句〕白居易 长恨歌：“含情凝睇谢君王，一别音容两渺茫。……惟将旧物表深情，钿合金钗寄将去。……七月七日长生殿，夜半无人私语时。在天愿为比翼鸟，在地愿为连理枝。天长地久有时尽，此恨绵绵无绝期。”

〔梧桐听雨〕温庭筠 更漏子词：“梧桐树，三更雨，不道离情正苦。一叶叶，一声声，空阶滴到明。”





【编年】


稼轩于绍兴三十二年南归后任江阴签判，其后继任广德军通判，乾道四年任建康通判。上词有“谁念监州，萧条官舍”句，未知究作于何时。





品

令





迢迢征路，又小舸金陵去。西风黄叶，淡烟衰草，平沙将暮。回首高城，一步远如一步。江边朱户。忍追忆分携处。今宵山馆，怎生禁得，许多愁绪。辛苦罗巾，揾取几行泪雨。





【笺注】


〔回首二句〕唐欧阳詹 赠太原妓诗：“驱马渐觉远，回头长路尘。高城已不见，况复城中人。”又，陆游 老学庵笔记卷一：“建康城，李景所作，其高三丈，因江山为险固。”





鹧鸪天

和陈提干





剪烛西窗夜未阑，酒豪诗兴两联绵。香喷瑞兽金三尺，人插云梳玉一湾。 倾笑语，捷飞泉。觥筹到手莫留连。明朝再作东阳约，肯把鸾胶续断弦。





【笺注】


〔剪烛句〕李商隐 夜雨寄北诗：“何当共剪西窗烛，却话巴山夜雨时。”

〔香喷二句〕罗隐诗：“喷香瑞兽金三尺，舞雪佳人玉一围。”

〔东阳〕浙东路 婺州有东阳县。建康府东有镇亦名东阳。又沈约 萧齐时曾任东阳太守，人称沈东阳，沈集中有艳情诗多首。

〔鸾胶〕见卷一满庭芳（急管哀弦阕）“鸾胶”注。





谒金门

和陈提干





山共水，美满一千余里。不避晓行并早起，此情都为你。

不怕与人尤，只怕被人调戏。因甚无个阿鹊地？没工夫说里。





【笺注】


〔尤〕即尤云雨。

〔因甚二句〕“阿鹊”，嚏声也。“里”犹今“哩”字。意谓未被人说及，故无喷嚏也。





【编年】


上三词皆应作于建康或往返于建康与其邻近州郡之际。陈提干名历俱未详，以词中“明朝再作东阳约”句推考，稼轩与陈氏之聚会，必在东阳附近，知此东阳或为建康东之东阳镇。





贺新郎

和吴明可给事安抚





世路风波恶。喜清时边夫袖手，□将帷幄。正值春光二三月，两两燕穿帘幕。又怕个江南花落。与客携壶连夜饮，任蟾光飞上阑干角。何时唱，从军乐？　归欤已赋居岩壑。悟人世正类春蚕，自相缠缚。眼畔昏鸦千万点，□欠归来野鹤。都不恋黑头黄阁。一咏一觞成底事，庆康宁天赋何须药。金盏大，为君酌。





【校】


“□欠”稼轩集钞存“欠”字与上句“点”字相接，兹从朱孝臧校本补一空格。





【笺注】


〔吴明可〕宋史 吴芾传：“吴芾字明可，台州仙居人。……知婺州，孝宗初即位，陛辞……知绍兴府。……权刑部侍郎，迁给事中，改吏部侍郎，以敷文阁直学士知临安府。……提举太平 兴国宫。……起知太平州。……知隆兴府。芾前后守六郡，各因其俗为宽猛，吏莫容奸，民怀惠利。再奉太平祠，屡告老，以龙图阁直学士致仕。后十年卒，年八十。……晚退闲者十有四年，自号湖山居士。为文豪健俊整。”

〔世路句〕欧阳修 读易诗：“昔贤轩冕如遗屣，世路风波偶脱身。”圣无忧：“世路风波险。”苏轼 李行中醉眠亭三首：“从教世路风波恶，贺监偏不水底眠。”

〔从军乐〕王粲 从军诗：“从军有苦乐，但问所从谁。”韩愈 李正封 晚秋郾城夜会联句：“从军古云乐，谈笑青油幕。”

〔眼畔二句〕隋炀帝诗：“寒鸦千万点，流水绕孤村。”杜甫 野望：“独鹤归何晚，昏鸦已满林。”

〔黑头〕谓三公。世说新语 识鉴篇：“诸葛道明初过江左，自名道明，名亚王、庾之下。先为临沂令，丞相谓曰：‘明府当为黑头公。’”

〔黄阁〕见卷一满江红（鹏翼垂宫阕）“黄阁”注。

〔一咏句〕见卷一满庭芳（急管哀弦阕）“一觞二句”注。





【编年】


上词各本俱不收，唯见辛启泰本补遗中。吴氏是否与稼轩相识，全无可考，因而此词是否果为稼轩所作，亦难遽断。据朱文公文集 吴氏神道碑，吴氏卒于淳熙十年，其致仕当在淳熙初元，奉祠闲退在乾道五六年顷。此词有“归欤”云云之句，必作于吴氏退隐之后。但题中仍以“给事安抚”相称，疑当作于吴氏以直龙图阁致仕之前，即乾道六年至乾道九年间。周必大 近体乐府有“次江西帅吴明可韵”之醉落魄二首，题“庚寅四月”，即乾道六年。





渔家傲

湖州幕官作舫室





风月小斋模画舫，绿窗朱户江湖样。酒是短桡歌是桨。和情放，醉乡稳到无风浪。　自有拍浮千斛酿，从教日日蒲桃涨。门外独醒人也访。同俯仰，赏心却在鸱夷上。





【笺注】


〔湖州〕三国 吴于乌程置吴兴郡，隋于吴兴郡置湖州。宋曰湖州 吴兴郡，后改安吉州，属两浙西路。今浙江湖州市其旧治也。

〔醉乡句〕李煜 乌夜啼词：“醉乡路稳宜频到，此外不堪行。”

〔拍浮〕世说新语 任诞：“毕茂世（卓）云：‘……拍浮酒池中便足了一生’”。

〔蒲桃涨〕见卷一贺新郎（柳暗凌波路阕）“葡萄涨”注。

〔独醒〕楚辞 卜居：“众人皆醉我独醒。”

〔鸱夷〕见卷二永遇乐（紫陌长安阕）“鸱夷二句”注。





出塞

春寒有感





莺未老。花谢东风扫。秋千人倦彩绳闲，又被清明过了。

日长减破夜长眠，别听笙箫吹晓。锦笺封与怨春诗，寄与归云缥缈。





【校】


〔调〕稼轩集钞存原作“谒金门 出塞”朱孝臧 稼轩词补遗改为“□□□出塞”，校记谓：“原作谒金门，误。”按：花草粹编选李石 谒金门一首，卷首目录于调名下注云“一名出塞”，据知两调名可互用。出塞既作者所用调名，自不须加以改动。





【笺注】


〔莺未老二句〕黄庭坚 忆帝京 黔州 张倅生日词：“更莫问花谢莺老。”





踏莎行

春日有感





萱草齐阶，芭蕉弄叶，乱红点点团香蝶。过墙一阵海棠风，隔帘几处梨花雪。　愁满芳心，酒嘲红颊，年年此际伤离别。不妨横管小楼中，夜阑吹断千山月。





好事近

春日郊游





春动酒旗风，野店芳醪留客。系马水边幽寺，有梨花如雪。

山僧欲看醉魂醒，茗碗泛香白。微记碧苔归路，袅一鞭春色。





又





花月赏心天，抬举多情诗客。取次锦袍须贳，爱春醅浮雪。

黄鹂何处故飞来，点破野云白。一点暗红犹在，正不禁风色。





【笺注】


〔抬举〕犹言“赏识”也。白居易 霓裳羽衣舞歌：“妍媸优劣宁相远，大都只在人抬举。”





【编年】


上词五首作年难考知，如系稼轩所作，当为仕宦江淮时之词，姑次于此。





江城子

戏同官





留仙初试砑罗裙，小腰身，可怜人。江国幽香，曾向雪中闻。过尽东园桃与李，还见此，一枝春。　庾郎襟度最清真，挹芳尘，便情亲。南馆花深，清夜驻行云。拚却日高呼不起，灯半灭，酒微醺。





【笺注】


〔留仙句〕伶玄 飞燕外传：“帝于太液池作千人舟，号合宫之舟。后歌舞归风送远之曲。侍郎冯无方吹笙以倚后歌。中流歌酣，风大起，后扬袖曰：‘仙乎仙乎，去故而就新，宁忘怀乎？’帝令无方持后裙，风止，裙为之绉。他日，宫姝或襞裙为绉，号留仙裙。”

〔可怜人〕谓可爱惜也。

〔江国至一枝春〕诸句均指梅言，或同官之侍者以梅姓或为名也。

〔庾郎〕谓南齐 庾杲之。南齐书 庾杲之传：“庾杲之字景行，新野人。少而贞立，学涉文义，起家奉朝请，巴陵王征西参军。清贫自业，食惟有菹、、生杂菜，或戏之曰：‘谁谓庾郎贫？食鲑常有二十七种。’言三九也。”（按：“九”谐“”。）





惜奴娇

戏同官





风骨萧然，称独立，群仙首。春江雪一枝梅秀。小样香檀，映朗玉纤纤手。未久，转新声泠泠山溜。　曲里传情，更浓似，尊中酒。信倾盖相逢如旧。别后相思，记敏政堂前柳。知否：又拚了一场消瘦。





【笺注】


〔小样香檀〕指扇。

〔泠泠山溜〕古乐府：“山溜何泠泠。”

〔倾盖〕史记 邹阳传：“白头如新，倾盖如故。”

〔敏政堂〕永乐大典卷七二三六堂字韵引温州府志，谓“敏政堂即府厅，汤守逊书扁，左右皆有耳房”。又引抚州罗山志所载张季谟 敏政堂记，谓敏政堂为崇仁县令（字仲清，以通直郎知县事）所建，记文自署淳熙七年孟秋。不知二者孰是。温州似为稼轩平生未曾经行之地，崇仁为江右一县，词中所指或即此。





【编年】


上二词作年未详，姑置于此。





水调歌头

巩采若寿





泰岳倚空碧，汶水卷云寒。萃兹山水奇秀，列宿下人寰。八世家传素业，一举手攀丹桂，依约笑谈间。宾幕佐储副，和气满长安。

分虎符，来近甸，自金銮。政平讼简无事，酒社与诗坛。会看沙堤归去，应使神京再复，款曲问家山。玉佩揖空阔，碧雾翳苍鸾。





【校】


〔汶水〕朱孝臧云：“原本作‘汶文’，误。”今径改作“汶水”。





【笺注】


〔巩采若〕名湘。武义人，廷芝子。绍兴十二年（一一四〇）进士及第。历任湖州守，明州长史，知广州兼广南东路安抚使等官。均散见宋会要辑稿各门。籍贯未详，玩此词意，其祖籍为东平 须城，在泰山 汶水附近。叶水心文集有巩仲至（丰）墓志铭，谓巩丰原籍郓州 须城，渡江寓居婺州之武义。郓州之地，与泰山 汶水相去不远，颇疑巩采若之祖籍亦在于斯。

〔宾幕句〕宋会要辑稿 职官四八之三：“淳熙四年六月十二日，诏明州长史巩湘除直敷文阁。以皇子魏王 恺言湘赞佐有补故也。”按：据咸淳临安志，乾道七年四月二十七日以皇太子领尹，置少尹。

〔和气句〕柳宗元 酬韶州裴曹长使君寄道州吕八大使诗：“德风流海外，和气满人寰。”

〔分虎符三句〕嘉泰吴兴志卷十四郡守题名：“巩湘，朝奉大夫，淳熙三年四月到，转朝散大夫，四年十二月除明州长史。”按：巩氏佐治临安，有补政教，至明州长史任内方受褒奖，知其守吴兴必与其佐治临安相衔接。则此诸语必指其守吴兴言也。

〔沙堤〕见卷二水调歌头（相公倦台鼎阕）“沙堤”注。





【编年】


淳熙三年或四年（一一七六或一一七七）。——据词中“分虎符”以下五句，知此词盖作于巩湘守吴兴时。





又

和马叔度游月波楼





客子久不到，好景为君留。西楼著意吟赏，何必问更筹。唤起一天明月，照我满怀冰雪，浩荡百川流。鲸饮未吞海，剑气已横秋。

野光浮，天宇迥，物华幽。中州遗恨，不知今夜几人愁。谁念英雄老矣，不道功名蕞尔，决策尚悠悠。此事费分说，来日且扶头。





【笺注】


〔马叔度〕名籍事历均不详。

〔月波楼〕王禹偁 黄冈竹楼记：“因作小楼二间，与月波楼通。远吞山光，平浥江濑，幽阒辽夐，不可具状。”文中所写楼外景象，与词中“野光浮，天宇迥，物华幽”相合，知即指黄冈 月波楼也。叶水心文集有月波楼诗云：“爱君楼高出江上，百里江山开四向。”当亦指此。又，嘉兴亦有月波楼，见至元嘉禾志。

〔鲸饮〕杜甫 饮中八仙：“饮如长鲸吸百川。”

〔野光〕滕元发 月波楼诗：“野色更无山遮断，天光直与水相连。”





【编年】


淳熙四年（一一七七）。——稼轩本年差知江陵府兼湖北安抚，词或作于是时。





霜天晓角

赤壁





雪堂迁客，不得文章力。赋写曹 刘兴废，千古事，泯陈迹。

望中矶岸赤，直下江涛白。半夜一声长啸，悲天地，为予窄。





【笺注】


〔雪堂〕见卷二水调歌头（寄我五云字阕）“雪堂”注。

〔不得句〕见卷一满江红（笳鼓归来阕）“浑未得二句”注。

〔赋写句〕赤壁，为刘备、孙权合力破曹操处。苏轼 赤壁赋：“西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉。”

〔矶岸赤〕陆游 入蜀记第四：“至（黄州）竹楼……楼下稍东即赤壁矶，亦茅冈尔，略无草木，故韩子苍待制诗云：‘岂有危巢与栖鹘，亦无陈迹但飞鸥。’”

〔半夜句〕后赤壁赋：“划然长啸，草木震动，山鸣谷应，风起水涌。”

〔悲天地二句〕杜甫 送李校书诗：“每愁悔吝作，如觉天地窄。”





【编年】


淳熙四年（一一七七）。





好事近





春意满西湖，湖上柳黄时节。濒水雾窗云户，贮楚宫人物。

一年管领好花枝，东风共披拂。已约醉骑双凤，玩三山风月。





【笺注】


〔楚宫〕李商隐 过楚宫诗：“巫峡迢迢旧楚宫，至今云雨暗丹枫。微生尽恋人间乐，只有襄王忆梦中。”太平寰宇记：“楚宫在巫山县西北二百步，在阳台古城内。即襄王所游之地。”余参卷四水龙吟（昔时曾有佳人阕）“看行云四句”注。





满江红





老子当年，饱经惯花期酒约。行乐处轻裘缓带，绣鞍金络。明月楼台箫鼓夜，梨花院落秋千索。共何人对饮五三钟？颜如玉。　嗟往事，空萧索。怀新恨，又飘泊。但年来何待，许多幽独。海水连天凝远望，山风吹雨征衫薄。向此际羸马独骎骎，情怀恶。





【笺注】


〔轻裘缓带〕晋书 羊祜传：“祜镇荆州，在军常轻裘缓带，身不披甲。”

〔梨花院落〕晏殊 寓意诗：“梨花院落溶溶月。”





【编年】


绍熙四年或五年（一一九四或一一九五）。——据“海水”、“山风”句，此词或作于福州。





苏武慢

雪





帐暖金丝，杯干云液，战退夜□。障泥系马，扫路迎宾，先借落花春色。歌竹传觞，探梅得句，人在玉楼琼室。唤吴姬学舞，风流轻转，弄娇无力。　尘世换，老尽青山，铺成明月，瑞物已深三尺。丰登意绪，婉娩光阴，都作暮寒堆积。回首驱羊旧节，入蔡奇兵，等闲陈迹。总无如现在，尊前一笑，坐中赢得。





【校】


〔夜□〕稼轩词钞存“夜”字下原无空格，兹从朱孝臧校本补入。





【笺注】


〔帐暖句〕杜阳杂编：“元载所幸薛瑶英，处金丝之帐。”

〔〕即戾。潘岳 西征赋：“吐清风之戾。”

〔障泥句〕见卷二蝶恋花（泪眼送君倾似雨阕）“老马至障泥”注。

〔扫路迎宾〕开元天宝遗事上扫雪迎宾条：“巨豪王元宝每至冬月大雪之际，令仆夫自本家坊巷口扫雪为径路，躬亲立于坊巷前，迎揖宾客，就本家具酒炙宴乐之，为暖寒之会。”

〔娇无力〕见本卷一剪梅（歌罢尊空月坠西阕）“娇羞句”注。

〔婉娩〕礼记 内则：“女子十年不出，姆教婉娩听从。”周礼 九嫔注云：“妇容婉娩。”此云“婉娩光阴”，犹言光阴明媚，或大好光阴也。欧阳修 渔家傲词：“三月清明天婉娩。”

〔驱羊旧节〕汉书 苏武传：“单于愈益欲降之，乃幽武置大窖中，绝不饮食。天雨雪，武卧啮雪与旃毛并咽之，数日不死。匈奴以为神，乃徙武 北海上无人处，使牧羝，羝乳乃得归。武既至海上，廩食不至，掘野鼠、去草实而食之。杖汉节牧羊，卧起操持，节旄尽落。”

〔入蔡句〕唐书 李愬传：“愬字元直，有筹略，善骑射。……宪宗讨吴元济……愬求自试，宰相李逢吉亦以愬可用，遂检校左散骑常侍为隋唐邓节度使。……元和十一年十月……会大雨雪，天晦，凛风偃旗裂肤，马皆缩栗，士抱戈冻死于道十一二。始发，吏请所向，愬曰：‘入蔡州取吴元济！’……行七十里，夜半至悬瓠城，雪甚，城旁皆鹅鹜池，愬令击之以乱军声。……黎明雪止，愬入驻元济外宅，蔡吏惊曰：‘城陷矣！’”





【编年】


上苏武慢一首，据“尘世换”四句，疑作于绍熙五年冬。盖是年七月宁宗即位不久，稼轩即被劾，罢闽帅，复归上饶，故有此数句。上词二十八首，各本俱不载，唯见辛启泰编稼轩集钞存，云自永乐大典辑出者。钞存中原共收三十六首，就中菩萨蛮（稼轩日向儿童说）一首，“为叶丞相寿”之洞仙歌一首，“赠妓”之南乡子一首，糖多令（淑景斗清明）一首，“送粉卿行”之鹊桥仙一首，踏歌（厥）一首，均与四卷本相复，已分别编入本书各卷内，此不重出。鹧鸪天（“天上人间酒最尊”及“有个仙人捧玉卮”）二首，则为朱敦儒所作，见朱氏词集樵歌中，此亦剔除。在此二十八首中，疑仍有误收者。以无可确证，姑汇附于此，作补遗。又，辛启泰原对补遗诸词之排列，并无条理，既非按年排列，又不以词调长短为序，故今次重编，对各词皆稍作考证，均依时代先后大致编年，以与本集各卷体例一致。





附录


附录一 诸家赠酬词（凡已收录于本书各卷之内者不重出）


水调歌头 上辛幼安生日


／韩玉（见东浦词）

重午日过六，灵岳再生申。丰神英毅，端是天上谪仙人。夙蕴机权才略，早岁来归明圣，惊耸汉庭臣。言语妙天下，名德冠朝绅。　绣衣节，移方面，政如神。九重隆眷倚注，伟业富经纶。闻道山东出相，行拜紫泥飞诏，归去秉洪钧。寿嘏自天锡，安用拟庄椿。





水调歌头 呈辛隆兴


／杨炎正（见西樵语业）

杖屦觅春色，行遍大江西。访花问柳，都自无语欲成蹊。不道七州三垒，今岁五风十雨，全是太平时。征辔晚乘月，渔钓夜垂丝。　诗书帅，坐围玉，麈挥犀。兴方不浅，领袖风月过花期。只恐梅梢青子，已露调羹消息，金鼎待公归。回首滕王阁，空对落霞飞。





贺新郎 寄辛潭州


／杨炎正

梦里骖鸾驭，望蓬莱不远翩然，被风吹去。吹到楚楼烟月上，不记人间何处。但疑是蓬壶别所。缥缈霓裳天女队，奉一仙满把流霞举。如唤我，醉中舞。　醉醒梦觉知何许。问潇 湘今日谁与，主盟尊俎。无限青春难老意，拟倩管弦寄与。待新筑沙堤稳步。万里云霄都历遍，却依前流水桃源路。留此笔，为君赋。





满江红辛帅生日


／赵善括（见应斋杂著卷六）

海岳储祥，符昌运挺生贤哲。天赋与飘然才气，凛然忠节。颖脱难藏冲斗剑，誓清行击中流楫。二十年麾节遍江湖，恩威浃。　香穟直，云峰列，觞羽急，鲸川竭。共介公眉寿，赞公贤业。出处已能齐二老，功名岂止超三杰。待吾皇千载带金重，头方黑。





醉蓬莱 前题


／赵善括

正彩铃坠盖，玉燕投怀，梦符佳月。五百年前，诞中兴人杰。杖策归来，入关徒步，万里朝金阙。贯日忠诚，凌云壮气，妙龄英发。　名镇重湖，屡凭态栻；恩满西江，载分龙节。有志澄清，誓击中流楫。谈笑封侯，雍容谋国，看掀天功业。待与斯民，庆公华袞，祝公华发。





洞仙歌 寿稼轩


／杨炎正（见西樵语业）

带湖佳处，仿佛真蓬岛。曾对金尊伴芳草。见桃花流水，别是春风，笙歌里，谁信东君会老。　功名都莫问，总是神仙，买断风光镇长好。但如今经国手，袖里偷闲，天不管、怎得关河事了。待貌取精神上凌烟，却旋买扁舟，归来闻早。





鹊桥仙 寿稼轩


／杨炎正

筑成台榭，种成花柳，更又教成歌舞。不知谁为带湖仙，收拾尽壶天风露。　闲中得味，酒中得趣，只恐天还也妒。青山纵买万千重，遮不断诏书来路。





满江红 寿稼轩


／杨炎正

寿酒如渑，拚一醉劝君休惜。君不记济河津畔，当年今夕：万丈文章光焰里，一星飞坠从南极。便御风乘兴入京华，班卿棘。　君不是，长庚白；又不是，严陵客，只应是明王、梦中良弼。好把袖间经济手，如今去补天西北。等瑶池侍宴夜归时，骑箕翼。





好事近辛幼安席上


／韩元吉（见南涧甲乙稿卷七）

华屋翠云深，云外晚山千叠。眼底无穷春事，对杨枝 桃叶。　老来沉醉为花狂，霜鬓未曾镊。几许夜阑清梦，任翻成蝴蝶。





沁园春 寄辛承旨


／刘过（见龙洲词）

斗酒彘肩，风雨渡江，岂不快哉。被香山居士，约林和靖，与东坡老，驾勒吾回。坡谓“西湖，正如西子，浓抹淡妆临镜台”。二公者，皆掉头不顾，只管衔杯。　白云“天竺飞来。图画里峥嵘楼观开。爱东西双涧，纵横水绕；两峰南北，高下云堆”。逋曰“不然，暗香浮动，争似孤山先探梅”？须晴去，访稼轩未晚，且此徘徊。





沁园春 寄辛稼轩


／刘过

古岂无人，可以似吾、稼轩者谁？拥七州都督，虽然陶侃，神明机鉴，未必能诗。常衮何如，羊公聊尔，千骑东方侯会稽。中原事，纵匈奴未灭，毕竟男儿。　平生出处天知，算整顿乾坤终有时。问湖南宾客，侵寻老矣；江西户口，流落何之？尽日楼台，四山屏障，目断江山魂欲飞。长安道，算世无刘表，王粲畴依？





八声甘州 秋夜奉怀浙东辛帅


／张镃（见南湖集卷十）

领千岩万壑岂无人，唯见稼轩来。正松梧秋到，旌旗风动，楼观雄开。俯槛何劳一笑，瀚海荡纤埃。余事了凫鹜，闲咏命樽罍。　江左风流旧话，想登临浩叹，白骨苍苔。把龙韬藏去，游戏且蓬莱。念乡关偏怜霜鬓，爱盛名何似展真才。怀公处，夜深凝望，云汉星回。





洞仙歌 黄木香赠辛稼轩


／姜夔（见白石道人歌曲别集）

花中惯识，压架玲珑雪，乍见缃蕤间琅叶。恨春风将了，染额人归，留得个、袅袅垂香带月。　鹅儿真似酒，我爱幽芳，还比酴醿又娇绝。自种古松根，待看黄龙，乱飞上苍髯五鬣。更老仙添与笔端春，敢唤起桃叶，问谁优劣。





六州歌头 送辛稼轩


／程珌（见洺水词）

向来抵掌，未必总谈空。难遍举，质三事，试从公：记当年，赋得一丘一壑，天鸢阔，渊鱼静；莫击磬，但酌酒，尽从容。一水西来他日，会从公，曳杖其中。问前回归去，已笑白发成蓬，不识如今，几西风。　蒙庄多事，论虱豕，推羊蚁，未辞终。又骤说，鱼得计，孰能通？叹如云网罟，龙伯啖，眇难穷。凡三惑，谁使我，释然融？岂是匏瓜者，把行藏尽付鸿蒙？且从头检校，想见迎公，湖上千松。





摸鱼儿 过期思 稼轩之居，曹留饮于秋水观，赋一词谢之


／章谦亨（见铅山志）

想先生跨鹤归去，依然上界官府。胸中丘壑经营巧，留下午桥别墅。堪爱处，山对起飞来万马平波驻。带湖鸥鹭，犹不忍寒盟，时寻门外，一片芰荷浦。　秋水观，环绕滔滔瀑布。参天古木奇古。云烟只在阑干角，生出晚来微雨。东道主，爱宾客梅花烂熳开樽俎。满怀尘土。扫荡以无余，□然如上，玉峤翠瀛语。





水龙吟 酹辛稼轩墓。在分水岭下


／张埜（见古山乐府）

岭头一片青山，可能埋得凌云气？遐方异域，当年滴尽，英雄清泪。星斗撑肠，云烟盈纸，纵横游戏。谩人间留得，阳春白雪，千载下，无人继。　不见戟门华第，见萧萧竹枯松悴。问谁料理，带湖烟景，瓢泉风味。万里中原，不堪回首，人生如寄。且临风高唱，逍遥旧曲，为先生醉。





感皇恩与客读稼轩乐府全集


／王恽（见秋涧乐府）

幽思耿秋堂，芸香风度，客至忘言孰宾主。一篇雅唱，似与朱弦细语。恍疑南涧坐，挥谈麈。　霁月光风，竹君梅侣，中有新亭泪如雨。力扶王略，志在中原一举。丈夫心事了，惊千古。





沁园春 酹稼轩故居


／张西岩（稼轩集钞存引自永乐大典）

乐府以来，继吾坡公，惟有稼轩。爱笔头神彩，全非近代；胸中才气，犹是中原。把百余年，秦 晁 贺 晏，前辈诸人都并吞。无能敌，放秋空一鹗，独自腾鶱。　声华旧塞乾坤。只留得清贫与子孙。叹时虽暂用，几回北望，人常见忘，万里南奔。谷变陵迁，故家零落，不见当年画戟门。樽中酒，望云山高处，遥酹英魂。





附录二 旧本稼轩词集序跋文


稼轩词序


／范开（稼轩词甲集）

器大者声必闳，志高者意必远。知夫声与意之本原，则知歌词之所自出。是盖不容有意于作为，而其发越著见于声音言意之表者，则亦随其所蓄之浅深，有不能不尔者存焉耳。

世言稼轩居士 辛公之词似东坡，非有意于学坡也，自其发于所蓄者言之，则不能不坡若也。坡公尝自言与其弟子由为文□多而未尝敢有作文之意，且以为得于谈笑之间而非勉强之所为。公之于词亦然：苟不得之于嬉笑，则得之于行乐；不得之于行乐，则得之于醉墨淋漓之际。挥毫未竟而客争藏去。或闲中书石，兴来写地，亦或微吟而不录，漫录而焚稿，以故多散逸。是亦未尝有作之之意，其于坡也，是以似之。

虽然，公一世之豪，以气节自负，以功业自许，方将敛藏其用以事清旷，果何意于歌词哉，直陶写之具耳。故其词之为体，如张乐洞庭之野，无首无尾，不主故常；又如春云浮空，卷舒起灭，随所变态，无非可观。无他，意不在于作词，而其气之所充，蓄之所发，词自不能不尔也。其间固有清而丽、婉而妩媚，此又坡词之所无，而公词之所独也。昔宋复古、张乖崖方严劲正，而其词乃复有秾纤婉丽之语，岂铁石心肠者类皆如是耶。

开久从公游，其残膏剩馥，得所沾焉为多。因暇日裒集冥搜，才逾百首，皆亲得于公者。以近时流布于海内者率多赝本，吾为此惧，故不敢独，将以祛传者之惑焉。

淳熙戊申正月元日门人范开序。





辛稼轩集序


／刘克庄（后村大全集卷九十八）

自昔南北分裂之际，中原豪杰率陷没殊域，与草木俱腐。虽以王景略之才，不免有失身苻氏之愧。

□建炎省方画淮而守者百三十余年矣，其间北方骁勇自拔而归，如李侯显忠、魏侯胜，士大夫如王公仲衡、辛公幼安，皆著节本朝，为名卿将。辛公文墨议论尤英伟磊落。乾道 绍熙奏篇及所进美芹十论、上虞雍公 九议，笔势浩荡，智略辐凑，有权书衡论之风。其策完颜氏之祸，论请绝岁币，皆验于数十年之后。符离之役，举一世以咎任事将相，公独谓张公虽未捷，亦非大败，不宜罪去。又欲使李显忠将精锐三万出山东，使王任、开赵、贾瑞辈领西北忠义为前锋。其论与尹少稷、王瞻叔诸人绝异。乌虖，以孝皇之神武，及公盛壮之时，行其说而尽其才，纵未封狼居胥，岂遂置中原于度外哉。机会一差，至于开禧，则向之文武名臣欲尽，而公亦老矣。余读其书而深悲焉。

世之知公者，诵其诗词，而以前辈谓有井水处皆倡柳词，余谓耆卿直留连光景歌咏太平尔；公所作大声鞺鞳，小声铿，横绝六合，扫空万古，自有苍生以来所无。其秾纤绵密者亦不在小晏 秦郎之下。余幼皆成诵。公嗣子故京西宪䅉欲以序见属，未遣书而卒，其子肃具言先志。恨余衰惫，不能发斯文之光焰，而姑述其梗概如此。

按：上文惟见后村大全集，而其中错讹特甚。如“完颜氏”作“元颜氏”，固为避钦宗嫌名，但“尹少稷”上衍“君”字，“公所作”误作“公所无”，“自有苍生以来所无”脱“无”字，则其误均显然可见。九议第六，有“以精兵锐卒步骑三万，令李显忠将之，由楚州出沭阳，鼓行而的”等语，序文括其意，而竟误作“又欲使显有大忠将精锐三万出山东”，兹亦据九议原文予以勘正。其余纰漏尚多，以无可参校，姑仍之。





论稼轩词


／陈模 子宏（见怀古录卷中）

蔡光工于词，靖康间陷于虏中。辛幼安尝以诗词参请之，蔡曰：“子之诗则未也，他日当以词名家。”故稼轩归本朝，晚年词笔尤好。尝作贺新郎云：“绿树听啼，更那堪杜鹃声住，鹧鸪声切。啼到春归无寻处，苦恨芳菲都歇。算未抵人间离别：马上琵琶关塞黑，更长门翠辇辞金阙。看燕燕，送归妾。将军百战身名裂。向河梁回头万里，故人长绝。易水萧萧西风冷，满座衣冠似雪。正壮士悲歌未彻。啼鸟还知如此恨，料不啼清泪空啼血。谁伴我，醉明月？”此词尽集许多怨事，全与太白 拟恨赋手段相似。又，止酒赋沁园春云：“杯汝来前：老子今朝，点检形骸。甚长年抱渴，咽如焦釜；于今喜眩，气似奔雷。漫说刘伶，古今达者，醉后何妨死便埋。浑如此，叹汝于知己，真少恩哉。更凭歌舞为媒。算合作平生鸩毒猜。况怨无小大，生于所爱；物无美恶，过则为灾。与汝成言：勿留亟去，吾力犹能肆汝杯。杯再拜，道‘麾之则去，招则须来’。”此又如宾戏、解嘲等作，乃是把古文手段寓之于词。赋筑偃湖云：“叠嶂西驰，万马回旋，众山欲东。正惊湍直下，跳珠倒溅；小桥横截，缺月初弓。老合投闲，天教多事，检点长身十万松。吾庐小，在龙蛇影外，风雨声中。　争先见面重重。看爽气朝来三四峰。似谢家子弟，衣冠磊落；相如庭户，车骑雍容。我觉其间：雄深雅健，如对文章太史公。新堤路，问偃湖何日，烟水濛濛？”说松而及谢家子弟，相如车骑，太史公文章，自非脱落故常者未易闯其堂奥。刘改之所作沁园春，虽颇似其豪，而未免于麄。

近时作词者只说周美成、姜尧章等，而以稼轩词为豪迈，非词家本色。潘紫岩 牥云：“东坡为词诗，稼轩为词论。”此说固当，盖曲者曲也，固当以委曲为体；然徒狃于风情婉娈，则亦不足以启人意。回视稼轩所作，岂非万古一清风也哉。或曰：“美成、尧章，以其晓音律，自能撰词调，故人尤服之。”





辛稼轩词序


／刘辰翁（须溪集卷六）

词至东坡，倾荡磊落，如诗如文，如天地奇观，岂与群儿雌声学语较工拙；然犹未至用经用史，牵雅 颂入郑 卫也。自辛稼轩前，用一语如此者必且掩口。及稼轩横竖烂熳，乃如禅宗棒喝，头头皆是；又如悲笳万鼓，平生不平事，并尽卮酒，但觉宾主酣畅，谈不暇顾。词至此亦足矣。然陈同父效之，则与左太冲入群媪相似，亦无面而返。嗟乎，以稼轩为坡公少子，岂不痛快灵杰可爱哉，而愁髻龋齿作折腰步者阉然笑之。敕勒之歌拙矣，风吹草低之句，与大风起句高下相应，知音者少顾。稼轩胸中今古，止用资为词，非不能诗，不事此耳。

斯人北来，喑呜鸷悍，欲何为者；而谗摈销沮，白发横生，亦如刘越石陷绝失望，花时中酒，托之陶写，淋漓慷慨，此意何可复道，而或者以流连光景、志业之终恨之，岂可向痴人说梦哉！为我楚舞，吾为若楚歌，英雄感怆，有在常情之外，其难言者未必区区妇人孺子间也。世儒不知哀乐，善刺人，及其自为，乃与陈若山等。嗟哉伟然，二丈夫无异。吾怀此久矣，因宜春 张清则取稼轩词刻之，复用吾请。清则少游杭浙，有奇志逸气，必能仿佛为此词者。





批点稼轩长短句序


／李濂

稼轩 辛忠敏公 幼安，历城人也。少与党怀英同师蔡伯坚。筮仕，决以蓍，怀英得坎，因留事金；稼轩得离，遂浩然南归。绍兴末，屡立战功。尝作九议暨美芹十论上之，皆切中时务。累官兵部侍郎、枢密都承旨。晚年解印绶归，侨寓铅山之期思，带湖 瓢泉，渚烟溪月，稼轩吟啸于其间，亦乐矣哉。

今铅山县南二里许，有稼轩书院，而分水岭下，厥墓在焉。

余家藏稼轩长短句十二卷，盖信州旧本也，视长沙本为多。序曰：

稼轩有逸才，长于填词，平生与朱晦庵、陈同父、洪景卢、刘改之辈相友善。晦庵 答稼轩启有曰：“经纶事业，股肱王室之心；游戏文章，脍炙士林之口。”刘改之气雄一世，其寄稼轩词有曰：“古岂无人，可以似吾稼轩者谁？”后百余年，邯郸 张埜过其墓而以词酹之曰：“岭头一片青山，可能埋得凌云气？”又曰：“谩人间留得，阳春白雪，千载下，无人继！”观同时之所推奖，异代之所追慕，则稼轩人品之豪，词调之美，概可见已。晦庵之没也，时党禁方严，稼轩独为文哭之。卒之日，家无余财，仅遗平生著述数帙而已。乌虖，贤哉！

长短句凡五百六十八阕，余归田多暇，稍加评点，间于登台步垅之余，负耒荷锄之夕，辄歌数阕，神爽畅越，盖超然不觉尘思之解脱也。惜乎世鲜刻本。开封贰郡历城王侯诏读而爱之，曰：“余忝为稼轩乡后进，请寿诸梓，愿惠一言以为观者先。”余聊摭稼轩之取重于当时后世者如此。其中妙思警句，则评附本篇云。

嘉靖丙申春二月嵩渚山人李濂川父书于碧云精舍。





跋六十家词本稼轩词


／毛晋

蔡元工于词，靖康中陷虏庭。稼轩以诗词谒见，蔡曰：“子之诗则未也，他日当以词名家。”故稼轩晚年卜筑奇狮，专工长短句，累五百首有奇。但词家争斗秾纤，而稼轩率多抚时感事之作，磊落英多，绝不作妮子态。宋人以东坡为词诗，稼轩为词论，善评也。古虞 毛晋记。





稼轩词提要


／四库全书总目提要集部词曲类

稼轩词四卷（江苏巡抚采进本），宋 辛弃疾撰。弃疾有南烬纪闻，已著录。其词慷慨纵横，有不可一世之概，于倚声家为变调；而异军特起，能于剪红刻翠之外，屹然别立一宗，迄今不废。观其才气俊迈，虽似乎奋笔而成，然岳珂桯史记弃疾自诵贺新凉、永遇乐二词，使座客指摘其失，珂谓贺新凉词首尾二腔语句相似，永遇乐词用事太多，弃疾乃自改其语，日数十易，累月犹未竟，其刻意如此云云，则未始不由苦思得矣。

书录解题载稼轩词四卷，又云：“信州本十二卷，视长沙本为多。”此本为毛晋所刻，亦为四卷，而其总目又注原本十二卷，殆即就信州本而合并之欤。其集旧多讹异，如二卷内丑奴儿近一阕，前半是本调，残阙不全，自“飞流万壑”以下则全首系洞仙歌，盖因洞仙歌五阕即在此调之后，旧本遂误割第一首以补前词之阙，而五阕之洞仙歌遂止存其四。近万树词律中辨之甚明，此本尚未及订正。其中“叹轻衫帽几许红尘”句，据其文义，“帽”字上尚有一脱字，树亦未经勘及，斯足证扫叶之喻矣。今并详为勘定。其必不可通而无别本可证者，则姑从阙疑之义焉。





稼轩集钞存序


／法式善

万载 辛子敬甫，奇士也。尝携一砚来游京师，礼邸 汲修主人雅爱重之，荐以馆，不就。与予议论古今上下，辄以宋 辛忠敏公著作散佚为念。予尝于播芳大全文粹、铁网珊瑚、各郡县志、宋人诗话诸书录出稼轩诗文十余首，敬甫并词刻之，冠以所编年谱，殿尾则反复千余言，辨述作之真伪是非，既详且尽，而益求所谓稼轩集者不已。会朝廷开唐文馆，予效编纂之役，约同事见公诗文胥签识，补从前陋略。金匮 孙平叔编修适亦以是诿予，盖其识敬甫有日矣。

忠敏之在当时也，陈同父谓与朱子、子师同系四海之望，至谢叠山则直以圣贤之学归之。公豪迈英爽过东坡，乃于朱子、南轩诸贤，尊崇悦服，违禁忌不顾，此非笃于道、得于心者不能也，岂特节义文章为不朽哉。

兹从永乐大典各韵中采得诗文及词若干首，皆世所未有。敬甫汇前编，统名曰稼轩集钞存，刻以行世，足以慰天下学者慕望之心，而其心则尚未有已也。

敬甫先世出东平，于公为别派，合并书之。

嘉庆十五年七月朔日，日讲起居注官唐文馆总纂官左春坊左庶子梧门 法式善拜手序。





编辑稼轩集钞存记


／辛启泰

忠敏公 稼轩集，史莫详卷数，刻本既亡，各体文字流传殊少。新城 王氏仅于后邨诗话见其诗一首，四库全书有美芹十论、词四卷，外间亦不多得。启泰曾从法时帆先生借汲古阁词本于杨蓉裳员外，重刻之，附以诗十首，文二首，将借以求全集也。既欲购唐荆川 史纂右编钞录十论，适时帆先生有撰集唐文之役，孙平叔太史亦雅以公文字为汲汲，相与集散篇于永乐大典中，得奏议及骈体文共二十八篇，古今体一百十首，较前已十倍过之，而史所谓思陵诏跋、朱子祭文皆不及见。且此所得长短句凡五十首多出四卷外，则全集遗佚不少也。

庚午，启泰教习期满，冒暑往来二先生家，次第钞录其稿。适南旋，锓板于豫章，因合前刻编次之，统名曰稼轩集钞存。又杂采各集中有关于公者，附录以备览。

窃维公全集，灵爽冯之，世必有宝而藏之者。顾文章之出，待时抑待人，好古阐幽如二先生，诚足感也已。

嘉庆十六年春仲万载后学辛启泰谨志。





跋元大德刻稼轩词


／黄丕烈

余素不解词，而所藏宋 元诸名家词独富。如汲古阁 珍藏秘本书目所载原稿皆在焉。然皆精钞旧钞，而无有宋元椠本。顷从郡故家得此元刻稼轩词，而叹其珍秘无匹也。

稼轩词卷帙多寡不同，以此十二卷者为最善，毛氏亦从此钞出，惜其行款体例有不同耳。据毛钞以增补阙叶，非凭空撰出者可比，而洞仙歌中缺一字，钞本亦无，因以墨钉识之。其十一卷中四之五一叶，亦即是卷七之八一叶之例，非文有脱落而故强就之也。是书得此补足，几还旧观。至于是书精刻，纯乎元人松雪翁书，而俗子不知，妄为描写，可谓浮云之污。甚至强作解事，校改原文，如卷十中为人庆八十席上戏作有云：“人间八十最风流，长贴在儿儿额上。”校者云：“下儿字当作孙。”以为儿儿或是奴家之称，二语之意，当以八字作眉字解。如此则改儿为孙，岂不大可笑乎。本拟灭此几字，恐损古书，故凡遇俗手描写处，皆不灭其痕，后之明眼人当自领之。

嘉庆己未黄丕烈识。





又


／顾千里

文献通考：“稼轩词四卷。陈氏曰：‘信州本十二卷，视长沙为多。’”此元 大德间所刊，以卷数考之，盖出于信州本。宋史 艺文志云：“辛弃疾 长短句十二卷。”亦即此也。嘉庆己未，荛圃买得于骨董肆内，缺三叶，出旧藏汲古阁钞本，命予补之，因拾卷中所有之字集而为之，所无者仅十许耳。既成，遂识数语于后。七月二十二日书。





校刻稼轩词记


／王鹏运

光绪丁亥九月，从杨凤阿同年假元 大德 信州书院十二卷本，校毛刻一过。按毛本实出元刻，特体例既别，又并十二卷为四，为不同耳。元本所缺三叶，毛皆漏刻，又无端夺去新荷叶、朝中措各一阕。尤可笑者，元本第六卷缺处，丑奴儿近后半适与洞仙歌飞流万壑一首相接，毛遂牵连书之，几似丑奴儿近有三叠，令人无从句读。又鹊桥仙寿词“长贴在儿儿额上”句，校者妄书“下儿字当作孙”，为黄尧圃所嗤，毛刻于此正改作“儿孙”，是以确知其出于此也。中间讹夺，触处皆是。然亦有元本讹夺而毛刻是正之处。顾跋谓元本夺叶用汲古阁钞本校补，何以此本缺处又适与元刻相符，殊不可解。

往年刻双白 漱玉词成，即拟续刊苏 辛二集，以无善本而止。今此本既已校正，闻凤阿家尚有宋椠眉山乐府，倘再假我以毕此志，其为益为何如耶。

又，稼轩词向以信州十二卷者为足本，莫子偲 经眼录有跋万载辛氏编刻稼轩全集云：“词五卷，校汲古阁本增多三十六阕。”按毛本虽云四卷，实并十二为四，并非不足。其间缺漏，亦只校元本共少十阕，不知辛氏所补云何。附志以俟知者。

先冬三日半塘老人记。





校刊稼轩词成率成三绝于后


／王鹏运

晓风残月可人怜，婀娜新词竞筦弦。何似三郎催羯鼓，夙酲余秽一时捐。

层楼风雨黯伤春，烟柳斜阳独怆神。多少江湖忧乐意，漫呼青兕作词人。

信州足本销沉久，汲古丛编亥豕多。今日雕镌拨云雾，庐山真面问如何。





校刊稼轩词成再记


／王鹏运

是刻既成，适同里况夔笙孝廉周仪来自蜀中，携有万载 辛启泰编刻稼轩全集，其长短句四卷，悉仍毛刻，诗文四卷，词补遗一卷，则云自永乐大典钞出。补词共三十六阕，内唯洞仙歌寿叶丞相一阕已见元刻。近又见明人李濂评点稼轩词，为万历间刻本，始知毛刻误处皆沿袭于此。安得荛圃所云毛钞旧本一为雠勘也。半塘再记。

按：上四跋俱见四印斋刻稼轩长短句。





跋四卷本稼轩词


／梁启超

文献通考著录稼轩词四卷（宋史艺文志同），而引直斋书录解题注其下云：“信州本十二卷，视长沙为多。”或误以为此四卷者即长沙本，实则直斋所著录乃长沙本，只一卷耳。十二卷之信州本，宋刻无传，黄荛夫旧藏之元 大德间广信书院本，今归聊城 杨氏，而王半塘 四印斋据以翻雕者，即彼本也。可见稼轩词在宋有三刻：一为长沙一卷本，二为信州十二卷本，三即四卷本。明 清以来传世者惟信州本，毛刻六十一家词亦四卷，实乃割裂信州本以求合通考之卷数，毛氏常态如此，不足深怪，而使读者或疑毛 王二刻不同源、而毛刻即通考与宋志之旧，则大不可也。

近武进 陶氏景印宋 元本词集，中有稼轩词甲乙丙三集，其编次与毛王本全别，文字亦多异同，余读之颇感兴趣，顾颇怪其何以卷数畸零，与前籍所著录者悉无合也。嗣从直隶图书馆假得明 吴文恪 讷所辑唐宋名贤百家词，其稼轩集正采此本，而丁集赫然在焉，乃拍案叫绝，知马贵与所见四卷本固未绝于人间也。甲集卷首有淳熙戊申正月元日门人范开序，称“开久从公游，暇日裒集冥搜，才逾百首，皆亲得于公者。以近时流布于海内者率多赝本，吾为此惧，故不敢独，将以祛传者之惑焉”。范开贯历无考，然信州本有赠送酬和范先之之词多首，而此本凡先之皆作廓之，盖一人而有两字，开与先与廓义皆相属，疑即是人，诚从公游最久矣。戊申为淳熙十五年，稼轩四十九岁，知甲集所载皆四十八岁以前作。稼轩年寿虽难确考，但六十八岁尚存，则集中有明证，乙丙丁三集所收，则戊申后十余年间作也。其是否并出范开裒录，抑他人续辑，下文当更论之。

此本最大特色，在含有编年意味。盖信州本以同调名之词汇录一处，长调在先，短调在后，少作晚作，无从甄辨。此本阅数年编辑一次，虽每首作年难一一确指，然某集所收为某时期作品，可略推见。

考稼轩以二十九岁通判建康府，三十一岁知滁州，三十五岁提点江西刑狱，三十七岁知江陵府，三十八岁移帅隆兴（江西），仅三月被召内用，旋出为湖北转运副使，四十岁移湖南，寻知潭州兼湖南安抚，四十二三岁之间转知隆兴府兼江西安抚，五十间（？）以言者落职，久之主管冲佑观，五十二岁起福建提点刑狱，旋知福州兼福建安抚，五十四岁被召还行在，五十六岁落职家居，五十九岁复职奉祠，六十一二岁间起知绍兴府兼浙东安抚，六十五岁知镇江府，明年乞祠归，六十七岁差知绍兴府又转江陵府，皆辞免，未几遂卒。其生平仕历大略如此。以上所考，据本传，参以本集题注等，虽未敢谓十分正确，大致当不谬。

此本甲集编成在戊申元日，明见范序，其所收诸词，皆四十八岁前官建康 滁州 湖北 湖南 江西时所作，既极分明。乙集于宦闽时之词一首未见收录，可推定其编辑年当在绍熙二年辛亥以前，所收词以戊申己酉庚戌等年为大宗，亦间补收丁未以前之作。丙集自宦闽词起收，其最末一首为辛酉生日，盖壬子至辛酉十年间、五十三岁至六十二岁之作，中间强半为落职家居时也。丁集所收词，时代颇广漠难辨，似是杂补前三集之所遗。惟有一点极当注意者，稼轩晚年帅越、帅镇江时诸名作，如登会稽蓬莱阁、京口 北固亭怀古诸篇，皆未收录。北固亭怀古词云：“四十三年，望中犹记，烽火扬州路。”稼轩于绍兴三十二年以忠义军掌书记奉表归朝，以嘉泰四年知镇江府，相距恰四十三年。作此词时年六十六，几最晚作矣。此决非弃而不取，实缘编集时尚未有此诸词耳。然则丁集之编，当与丙集略同时，其年虽不能确指，要之四集皆在稼轩生存时已编成，则可断言也。若欲为稼轩词编年，凭借兹本，按历年游宦诸地之次第，旁考其来往人物，盖可什得五六。就中江西一地，稼轩家在广信，而数度宦隆兴（南昌），故在江西所作词及赠答江西人之词，集中最多，其时代亦最难梳理，略依此本甲乙丙三集所先后收录，划分为数期，而推考其为某期所作，虽未能尽正确，抑亦不远也。

惟四集中丙丁集所甄采，似不如甲乙集之精严，其字句间与信州本有异同者，甲乙集多佳胜，丙丁集时或劣误，似非同出一手编辑。若吾所忖度范廓之即范开之说果不谬，则似甲乙集皆范辑，丙丁集则非范辑。盖辛 范分携，在绍熙元二年间，廓之赴行在，稼轩起为闽宪，故丙集中即无复与廓之往还之作。廓之既不侍左右，自无从检集箧稿，他人因其旧名而续之，未可知也。

信州本共得词五百七十二首，此本四集合计，除其复重，共得四百二十七首，但其中却有二十首为信州本所无者，内四首辛敬甫补遗本有之。丙集有六州歌头一首，丁集有西江月一首，皆谀颂韩平原作。西江月之非辛词，吴礼部诗话引谢叠山文已明辨之；六州歌头当亦是嫁名。本传称：“朱熹殁，伪学禁方严，门生故旧至无送葬者，弃疾为文往哭之。”时稼轩之年已六十一矣，其于韩不惮批其逆鳞如此，以生平淡荣利尚气节之人，当垂暮之年而谓肯作此无聊之媚灶耶？范序谓惧流布者多赝本，此适足证丙丁集之未经范手厘订尔。

戊辰中元，新会 梁启超。





跋稼轩集外词


／梁启超

此所谓集外者，谓信州十二卷本稼轩长短句所未收也。其目如下：

生查子和夏中玉（一天霜月明）

满江红 （老子当年）

菩萨蛮 （稼轩日向儿曹说）此首亦见稼轩词甲集。

菩萨蛮和夏中玉（与君欲赴西楼约）

一剪梅（尘洒衣裾客路长）

一剪梅（歌罢尊空月坠西）

念奴娇谢王广文双姬词（西真姊妹）

念奴娇三友同饮借赤壁韵（论心论相）

念奴娇赠夏成玉（妙龄秀发）

江城子戏同官（留仙初试砑罗裙）

惜奴娇戏同官（风骨萧然）

南乡子赠妓（好个主人家）此首亦见稼轩词乙集。

糖多令（淑景斗清明）此首亦见乙集。

眼儿媚妓（烟花丛里不宜他）

踏歌（厥看精神）此首亦见甲集。

鹧鸪天和陈提干（剪烛西窗夜未阑）

如梦令赠歌者（韵胜仙风漂渺）

□□□ 出塞春寒有感（莺未老）

踏莎行春日有感（萱草齐阶）

鹊桥仙送粉卿行（轿儿排了）

谒金门和陈提干（山共水）

好事近（花月赏心天）

好事近春日郊游（春动酒旗风）

水调歌头和马叔度游月波楼（客子久不到）

好事近（春意满西湖）

贺新郎和吴明可给事安抚（世路风波恶）

水调歌头巩采若寿（泰岳倚空碧）

霜天晓角赤壁（雪堂迁客）

渔家傲湖州幕官作舫室（风月小斋模画舫）

绿头鸭七夕（叹飘零离多会少）

苏武慢雪（帐暖金丝）

品令（迢迢征路）

乌夜啼戏赠籍中人（江头三月清明）

右三十三首，见辛敬甫启泰辑稼轩集（朱氏彊邨丛书稼轩词补遗本），皆采自永乐大典者。原辑共三十六首，内洞仙歌寿叶丞相一首已见信州本，鹧鸪天二首（天上人间酒最尊、有个仙人捧玉卮）则误采朱希真 樵歌，今皆删去。

南歌子（万万千千恨）

右一首见稼轩词甲集（陶氏涉园景宋本，乙丙集同）。甲集本有三首为信州本所无，内菩萨蛮一首（稼轩日向儿曹说）踏歌一首（厥看精神）皆已见辛辑，不复录。

浣溪沙赠子文侍人名笑笑（侬是嵚崎可笑人）

鹊桥仙赠人（风流标格）

行香子（归去来兮）

一剪梅（记得同烧此夜香）

虞美人（夜深困倚屏风后）

右五首见稼轩词乙集。乙集原有八首为信州本所无，内糖多令一首（淑景斗清明）南乡子一首（好个主人家）鹊桥仙一首（轿儿排了）皆已见辛辑，不复录。

六州歌头（西湖万顷）

西江月题阿卿影像（人道偏宜歌舞）

清平乐（春宵睡重）

菩萨蛮赠周国辅侍人（画楼影蘸清溪水）

右四首见稼轩词丙集。

祝英台近（绿杨堤青草渡）

鹧鸪天（一片归心拟乱云）

鹧鸪天（欲上高楼去避愁）

西江月（堂上谋臣帷幄）

右四首见稼轩词丁集（吴文恪唐宋名贤百家词钞本）。

金菊对芙蓉重阳（远水生光）

右一首见草堂诗余。

凡四十八首，散在各本，可最收缮写。稼轩词自陈直斋即已推信州本为最备，信州本有词五百七十二首，益以此所录，都为六百二十首，辛词传世者尽是矣。惟此四十八首在辛词中价值何若，则有更待评量者。案稼轩甲集 范开 序称“近时流布于海内者率多赝本”，甲集编成于淳熙戊申，时稼轩方在中年，而范开已有慨于赝本之混真，此后尚二十年，稼轩齿益尊，名益盛，则嫁名之作益多，盖意中事耳。丁集所收西江月“堂上谋臣帷幄”一首，谢叠山已明辨其为京师士人所作，不容以冤忠魂（见吴礼部诗话）。考韩侂胄下诏伐金，在开禧二年，此西江月决当作于彼时（据词中“天时地利与人和，燕可伐与曰可”及“此日楼台鼎鼐，明年带砺山河”等语），依毕氏续通鉴，则稼翁已于开禧元年乙丑前卒，虽系年未确，然翁于乙丑解镇江（京口）帅任，奉祠西归，两见本集题注，翁莅京口似未及一年，所以遽解职之原因虽不可确考，以理势度之当是不赞开边之议，故或自引退，或为执政所排，归后方饰巾待尽（翁盖卒于开禧三年），安肯更学势利市儿献颂朝贵，此不待叠山之辨已可一言而决也。六州歌头亦侂胄封王时媚灶之作，事同一律，集中于其年有戊午拜复职奉祠之命鹧鸪天一词，文云：“老退何曾说着官，今朝放罪上恩宽，便支香火真祠俸，更缀文书旧殿班。扶病脚，洗衰颜，快从老病借衣冠。此身忘世浑容易，使世相忘却自难。”此种怀抱，此种意兴，岂是作“看贤王高会，飞盖入云烟”等语之人耶？惟彼两词皆学稼轩而颇能貌袭者，意当时传诵甚盛，编集者无识，率尔掺收，正乃范开所谓“吾为此惧”耳。永乐大典所载佚词，内失调名一首，题为出塞字样，稼轩生平无从出塞；又渔家傲一首，题有湖州幕官字样，稼轩宦迹未到湖州；似皆属赝鼎。自余数十首，或妓席游戏题赠，或朋辈酬应成篇，即使真出稼轩，在集中亦不为上乘（诸佚词中要以丁集之祝英台近“绿杨堤青草渡”一首为巨擘）。大抵辛词传本以范氏所编甲集为最谨严可信，惜仅及中年之作，不能尽全豹，乙集倘亦出范手，但编成亦仅后四年耳。（甲乙集所收出信州本外者共十一首，皆当认为真辛词。）信州本盖辑于稼轩身后，故自少作以迄绝笔皆搜采不遗。信州为稼轩钓游地，门人后学甚多，其慎择或不让范开，在宋代辛词诸刻中当最为完善。此诸佚词或为辑者所曾见而淘弃者，今重事掇拾，毋亦过而存之云尔。

戊辰孟秋，启超记。





稼轩词丁集校辑记


／赵万里（校辑宋金元人词）

辛稼轩词，自宋迄元，版本可考者得三本焉：一曰长沙坊刻一卷本，今已无传，见直斋书录解题。二曰信州刻十二卷本，直斋书录解题、宋史艺文志并著于录，传世有元 大德己亥广信书院刊本。此本流传最广，明嘉靖间大梁 李濂重刻之，毛氏汲古阁再刻之。毛本虽并为四卷，然其章次与信州本合，其沿误与李本同，盖即自李本出，非真见原本也。刘须溪集六载辛稼轩词序，称宜春张清则取稼轩词刻之，是宋末又有宜春 张氏刻本。宜春于宋世属袁州，或与信州本相近。三曰四卷本，马端临 通考著于录。天津图书馆藏吴文恪 讷 四朝名贤词本，以甲乙丙丁分卷，较信州本互有出入，盖即通考所云之四卷本。武进 陶氏尝据影宋残本刊入丛书中，而缺其丁集，今吴本丁集独完，辛词四卷本殆以此为硕果矣。

余尝据花庵词选、阳春白雪、全芳备祖、草堂诗余诸书所引以校四卷本及信州本，凡异于信州本者大都与四卷本合，且所载亦罕出四卷本外者，足征四卷本乃当时通行本，而信州本为晚出，无可疑也。

然辛词除此三本外恐尚有他本。法式善自永乐大典录出佚词，除洞仙歌“为叶丞相寿”一首已载信州本第六卷、四卷本甲集，鹧鸪天二首为朱希真词外，余则见于四卷本者仅菩萨蛮“稼轩日向儿曹说”、南乡子“赠妓”、唐多令“淑景斗清明”、踏歌、鹊桥仙“送粉卿行”等五首；其他生查子等二十八首，诸本俱未载。设大典所引非诬，则辛词必尚有他刻。刘后村大全集九十八载辛稼轩集序中盛称其词：“横绝六合，扫空万古，秾纤绵密不在小晏、秦郎下。”是宋世稼轩文集必附载其词，而大典所引殆据集本矣。惜法氏录自大典者仅佚词数十首，至其他不佚诸阕，亦未据他本校之，其有无异同更不可知矣。兹移录四卷本丁集全卷如后，明钞本多误字，其显见者悉为改正。并据信州本校之，以补陶本之遗。

新会 梁先生启超尝据以草稼轩年谱，且认为有编年意味，有跋语考之甚详；顾于自来辛词版刻，迄未真切言之，故聊发其概焉。万里记。





跋毛钞本稼轩词


／夏敬观

右毛钞稼轩词甲乙丙丁集四卷，明 吴文恪公讷曾辑入四朝名贤词，当与此同出一源。稼轩词在清代二百余年间，倚声家几于人手一编，大率毛氏汲古阁刊本最为通行。万载 辛启泰编刊全集，其长短句四卷悉仍毛刊；补遗一卷，云自永乐大典钞出。黄荛圃获元 大德 广信书院刊本十二卷，其次第与毛刊无异，毛特变其体例，化十二卷为四卷耳。为荛圃据毛钞增补缺叶，所谓毛钞，殆即刊汲古阁词之底本欤。此甲乙丙丁四卷本，荛翁盖未之见也。元 大德刊本，至光绪间，临桂 王氏四印斋、海丰 吴氏石莲庵始传刊之。独此四卷本最晚出，武进 陶氏刊其前三卷，海宁 赵万里补印丁卷，顾皆未见毛钞原本也。

以毛刊、辛刊、王刊三本与此本对校，吴刊与王刊同。如念奴娇赋雨岩之“唤做真闲客”句，“客”字是叶，而三本均作“个”，则失一韵。乌夜啼之“酒频中”句，是用三国 徐邈事，三本“频”皆作“杯”。玉楼春之“日高犹苦圣贤中”句，亦是用徐邈事，王本知其误而校正之矣，毛 辛二刊本则“中”作“心”。定风波之“昨夜山公倒载归”句，是用晋山简事，三本“公”皆作“翁”，则不典矣。稼轩词往往以乡音叶韵，全集中不胜枚举。江神子 博山道中书王氏壁词，前结“不争多”句，以“多”字入佳麻韵叶，此其例甚夥：如玉蝴蝶 杜叔高书来戒酒一首，用“多”、“何”、“呵”，江神子“簟铺湘竹帐垂纱”一首，用“多”、“摩”、“何”、“么”，鹧鸪天“自古高人最可嗟”一首，用“多”、“驼”，上西平“九衢中”一首，用“蓑”字，皆叶入佳麻韵；江神子“两轮屋角走如梭”一首，用“沙”、“加”，鹧鸪天“困不成眠奈夜何”一首，用“家”字，皆叶入歌戈韵；而三本“不争多”之“多”字皆作“些”，以下半阕“晚寒些”之“些”字与上重复，则作“晚寒咱”，试问“晚寒咱”成何语句。又如浣溪沙之“台倚崩崖玉灭瘢”句，是用汉书 王莽传“美玉可以灭瘢”，此词用元寒韵之“瘢”、“言”、“轩”，与真谆韵“颦”、“村”同叶，殆亦其乡音如此；如沁园春“老子平生”一首，用“冤”“园”入真谆韵亦其例，而三本“瘢”皆作“痕”，匪特不典，且忘“言”“轩”亦在元寒韵。此类妄为窜改之迹实不可掩。他若沁园春“杯汝知乎”一首，词尾小注“用邴原事”四字，而毛 辛二刊本则以此注冠于“甲子相高”一首之题上，云“用邴原事寿赵茂嘉郎中”，王氏知其非是而校正之矣。稼轩词用典甚富，前一首末“用邴原事”固无须自注，此必后人所加，刊者误冠次首题上，其迹犹可推想。又感 皇恩题“读庄子有所思”，三本皆作“读庄子闻朱晦庵即世”，详此词未有追挽朱子之意，且朱子不言老 庄，稼轩奈何于读庄子时追念朱子耶？此六字不知从何而来，亦必后人妄增。此本两题均无其语。略举数端，已足证此钞之优于元 大德刊本，微论毛 辛两刊矣。此外可借以校正三本之讹者尚不可胜数，备载校记，不复赘焉。

己卯腊尽，新建 夏敬观跋。





又


／张元济

光绪季年，余为涵芬楼收得太仓 謏闻斋顾氏藏书，中有汲古阁 毛氏精写稼轩词甲乙丙三集，诧为罕见。取与所刊宋六十一家词相校，则绝然不同：刊本以词调长短为次，此则以撰作先后为次也。久思覆印，以缺丁集，不果行。未几，双照楼景印宋金元明人词刊是三集，顾不言其所自来，而行款悉合，意必同出一源，然何以亦缺丁集，殆分散后而始传录者欤。吾友赵斐云据钞明 吴文恪辑本补印丁集，同一旧钞，滋多误字，拾遗补阙，美犹有憾。去岁斐云南来，语余：近见某估得精写丁集，为虞山 旧山楼 赵氏故物，正可配涵芬楼本，且或为一书两析者。余踪迹得之，介吾友潘博山、顾起潜索观，果如斐云言，毛氏印记与前三集悉同，且原装亦未改易，遂斥重金得之。龙剑必合，不可谓非书林佳话矣。娅婿夏剑丞精于倚声，亟亟假阅，谓与行世诸本有霄壤之别，定为源出宋椠。余初不能无疑，回环覆诵，乃知毛氏写校，即一点一画之微亦不肯轻率从事；丹铅杂出，其为字不成、暨空格未填补者，凡数十见，盖为当时校而未竟之书。然即此未竟之工，尤足证其有独具之胜：如乙集最高楼第三首答晋臣：“甚唤得雪来白倒雪，□唤得月来香杀月。”诸本空格均作“便”，而是本涂去者却是“便”字。水龙吟（第二见）第一首过南剑 双溪楼“峡□□江对起”，诸本“峡”下二字均作“束苍”，而是本涂去者，上为“夹”字，下却是“苍”字。鹧鸪天第二首席上再用韵“落日残□更断肠”，诸本空格均作“鸦”，而是本涂去者却是“鸦”字。又第三首败棋赋梅雨，“漠漠轻□拨不开”，诸本空格均作“阴”，而是本涂去者却是“阴”字。丙集玉兰花慢第二首，题上饶郡圃翠微楼，“笙歌雾鬓□鬟”，诸本空格均作“风”，而是本涂去者却是“风”字。踏莎行赋稼轩集经句：“日之夕矣□□下”，诸本“夕矣”下二字均作“牛羊”，而是本涂去者却是“牛羊”二字。雨中花慢登新楼有怀昌父 斯远 仲止 子似 民瞻：“旧雨常来，今□不来。”诸本空格均作“雨”，而是本涂去者却是“雨”字。揣其所以涂改之故，必为误书而非本字，诸本臆改，适蹈其非。其他窜补，与既涂之字绝不同者为数尤夥，原存空格亦大都填注，无迹可寻，以上文之例推之，绝不能与原书吻合。得见是本，殊令人有犹及阙文之感矣。

稼轩词为世推重，余既得此仅存之本，且赖良友之助得为完璧，其何敢不公诸同好。剑丞既为之书后，胡君文楷又取行世诸本勘其异同，撰为校记，其为是本独有而不见于他本者，亦一一胪举。今俱附印于后，俾阅者有所参核。

范开 序谓“裒集冥搜，才逾百首”，是编乃有四百三十九首。梁任公疑丙丁二集未经范手厘订，然即甲乙二集亦已得二百二十五首，或范 序专为甲集而作，乙集而下，续序不无散佚。又诸家所刊在是编外者有词一百七十九首，岂即出于范 序所言近时流布海内之赝本欤？吾甚望他日或有更胜之本出，得以一释斯疑也。

民国纪元二十有九年二月四日海盐 张元济。





书诸家跋四卷本稼轩词后


／邓广铭

稼轩词自来传诵极广，而历代刻本实未多见。刘后村集有辛稼轩集序，于稼轩词备极称扬，可知此全集中必包括词集在内（后村诗话后集亦谓“辛诗为长短句所掩，集有词无诗”），此一本也。岳珂 桯史 稼轩论词条有云：“待制词句脱去古今轸辙，每见集中有‘解道此句，真宰上诉，天应嗔耳’之序，尝以为其言不诬。”所引序文不见于现行各本之中，当为另一本也。元 王恽 玉堂嘉话卷五，载：“徒单侍讲与孟解元驾之亦善诵记。取新刊本稼轩乐府 吴子音前序，一阅即诵，亦一字不遗。”云是“新刊”，而吴 序亦复不见于他本，则又为一本也。刘辰翁 须溪集有稼轩词序，谓是宜春 张清则刻，其在宋末或元初虽莫可考，要之又尝有此一本也。以上四本既均无传，其编次，其篇卷，其各本相互间及其与现存诸本间之关系各何若，俱所不晓。兹仅就现存各本而论，虽优劣互殊，究其本源均不出四卷本及十二卷本二者。

十二卷本收有“丁卯八月病中作”之洞仙歌，丁卯即稼轩卒年，则其编刊必在稼轩卒后。此本之流传至今者，有元 大德三年广信书院 孙粹然 张公俊之刻本（原为聊城 杨氏海源阁藏书，今归北京图书馆）。依此本重刻者，明 嘉靖中有历城 王诏校刊于开封之本，有李濂序文及批点。毛晋收入六十名家词中者，则又由王诏本出，唯删去序文批点，且并十二卷为四卷，以牵合文献通考及宋史 艺文志所著录之卷数而已。有清一代之研读稼轩词者，毛本几为唯一之凭借（四库所收亦毛本，当纂修时竟不能得一别本以相参校，可见）。辛启泰刻入稼轩集钞存中者亦即此本。顾王诏刻本颇不免于明人刻书率意窜乱之恶习，甚至有因祖本偶有脱叶，遂乃牵合前后绝不相干之二词而为一者，毛刻亦均未能是正。光绪中临桂王氏四印斋取六十家词中之稼轩词而重刻之，复据广信书院本还原其卷第，而对自王诏以来各本误处亦稍稍有所勘正。此十二卷本流传之梗概也。

四卷本中，凡稼轩晚年帅浙东、守京口时作品，概未收录，则各集之刊成当均在宋宁宗 嘉泰三年前。直斋书录解题、文献通考及宋史 艺文志所著录者均是此本，南宋人所征引之稼轩词与此本亦率多相合，盖当时最为通行也。明 吴讷采入唐宋名贤百家词，汲古阁亦有影宋精抄之本。然在有清二百余年中独寂然无闻。十数年前，武进 陶氏始影刻甲乙丙三集，行款阙笔等与汲古阁抄本俱同。疑即出于汲古阁抄本者。梁启超于得此影刊三卷之后，又于天津图书馆发见吴讷之唐宋名贤百家词本，对此四卷本曾一再为文表扬，世人乃加注意。惜此百家词为极拙劣之抄本，错讹极多，不能卒读。陶本刻印虽精而校勘欠审，鲁鱼亥豕亦所不免。涵芬楼于光绪末收得汲古阁精抄之甲乙丙三集原本，后即列名于四部丛刊三编预告中，而以缺丁集故，迄未印行。一九三九年春沪上书贾突持丁集一册赴北平 张允亮氏处求售，索价甚昂，张氏以误记涵芬楼收有四集全帙，遂即退还其书。事为赵万里先生所知，料度其或即毛抄原本，而又深恐其从此再致亡佚，遂于是年夏间赴沪之便踪迹得之，见其字迹行款及其前后收藏印记，知果与涵芬楼所藏前三集为一书，乃亟告张元济先生购得之，不唯使汲古阁旧物得成完璧，且即为之影印流布，而宋刊四卷本之原面目亦依稀隐约可借以推见。此又四卷本由晦复彰之经过也。

汲古阁影抄四卷本之精审，由涵芬楼新印本所附校记及夏敬观、张元济 跋文中已可概见。其余胜处，梁启超亦已言之綦详。虽然，犹有可以补充之一事：十二卷本之题语及词中字句，多经后来改定之处，改动后之字句大都较胜于四卷本，则当是稼轩晚岁所手订者。然见于词题中之辛氏友朋，其名姓、字号、官爵等亦间有通各卷各阕而悉改从一律者：如与傅先之唱和诸作，大多以“提举”相称，而傅氏曾任知县，曾充通判，曾领漕事，各词实不尽作于其既充提举之后；又如与徐衡仲唱和之作，其以“抚干”相称者，亦未必均作于徐氏充福建安抚司干官之后。凡此等处，四卷本均一仍原作时所著之称谓而未改。吾人于千载下而欲对其各词作年稍加钩考，此实为极好之资据。且范开序甲集有云：“公之于词，苟不得之于嬉笑，则得之于行乐；不得之于行乐，则得之于醉墨淋漓之际……或闲中书石，兴来写地。”四卷本题语既未经后来改动，故其宾朋杂遝、觥筹交错之胜迹留存独多。如甲集满江红“折尽荼䕷”阕，题云：“稼轩居士花下与郑使君惜别，醉赋。侍者飞卿奉命书。”着语未多，风流尽得；十二卷本改为“饯郑衡州 厚卿席上再赋”，非特意趣较逊，亦且失却一段故实矣。

此外则梁、夏、张诸跋及胡文楷 校记中，亦尚多未尽的当之处，兹略申所见如下：

梁启超 跋首谓稼轩词在宋有三刻，除四卷本及十二卷本外，另一为长沙之一卷本。其言曰：“文献通考著录稼轩词四卷（宋史 艺文志同），而引直斋书录解题注其下云：‘信州本十二卷，视长沙本为多。’或误以为此四卷者即长沙本，实则直斋所著录乃长沙本，只一卷耳。”今按：书录解题所著录之稼轩词亦明言为四卷，其下注文，与文献通考所引正同，并无“一卷”字样。且直斋于歌词类起南唐二主词、阳春录等，中包于湖词、稼轩词，迄于鹤林词、笑笑词，共凡百家，于笑笑词下有总括之注文云：“自南唐二主词而下，皆长沙书坊所刻，号百家词。其前数十家皆名公之作，其末亦多有滥吹者，市人射利，欲富其部帙，不暇择也。”是已指明其所著录之四卷本稼轩词即其注中之所谓长沙本者，梁氏必谓另是一本，误矣。

梁 跋谓四卷本之最大特色为含有编年意味，张 跋亦谓他本以词调长短为次，四卷本则以撰作先后为次。按：所谓编年意味者，实仅能适用于甲集，而其适用之程度，亦只可谓凡见甲集中者必为某年以前之作，其中编次，虽非严格依词调长短为先后，然仍是同调之词汇录一处，其撰作之先后实不能依编次顺序以求之也。

梁跋谓：“甲集编成在戊申元旦，明见范序，其所收诸词皆四十八岁_前官建康、滁州、湖北、湖南、江西所作，既极分明。”今按：此说有范 序之作年为证，似可无问题矣，而实亦不然。甲集凡同调之词均汇录一处，独声声慢、满江红二调均于卷末重见，其满江红“折尽荼䕷”阕，与十二卷本改正之题语相参，知其为送郑厚卿赴衡州守任之作。查永乐大典衡字韵中载有南宋人所修衡州图经志之全文，其中于南宋一代之郡守所载甚详，而在孝 光两朝之郑姓者，仅有郑如崈一人，为继刘清之之后任者；到任于淳熙十五年四月，至绍兴元年正月被劾去。“崈”与“厚”义甚相近，知稼轩所饯送之郑厚卿必即淳熙十五年抵衡州之郑如崈。然则饯词之作亦必在十五年春荼䕷方开之时。据此推知甲集卷尾重出二调中之各词，必为书将刻成时又陆续收得者，其中亦必有若干首为淳熙十四年后之新作，非皆作于稼轩四十八岁之前也。

梁 跋又云：“乙集于宦闽时之词，一首未见收录，可推定其编辑年当在绍熙二年辛亥以前。”此亦不然。查乙集清平乐“诗书万卷”阕题云：“寿赵民则提刑，时新除，且素不喜饮。”赵民则名像之，杨诚斋为作行状，有云：“改西外知宗……未几即拜福建路提点刑狱公事。建台之始，风采一新。未几，请为祠官，丞相京公镗遗公书。”据福建通志宋代职官文臣提刑门，稼轩之后为卢彦德（即屡见稼轩词中之卢国华），卢后即赵像之。楼钥 攻媿集中有赵像之除福建提刑制，亦在福建提刑卢彦德除本路运判制之后。据此诸事，知赵民则之除提刑乃在稼轩帅闽之时（稼轩帅闽有送卢国华由闽宪移漕建安词），其时已为绍熙五年甲寅矣。梁氏后于所作稼轩年谱中，将最高楼“吾衰矣”阕编置帅闽诸作之末，其考证有云：“此词题中虽无三山等字样，细推当为闽中作。……故以附闽词之末。”而此词原即为乙集所收录者。是则梁氏已不能坚守己说；殆于编撰年谱之顷，已察知跋语所云之有误乎。

梁 跋又云：“丙集自宦闽词起收，其最末一首为辛酉生日，盖壬子至辛酉十年间，五十三岁至六十二岁之作。”今按：丙集鹧鸪天“聚散匆匆不偶然”阕，题云“离豫章别司马汉章大监”，乃淳熙五年去江西帅任时作；满庭芳“倾国无媒”阕乃和洪景伯韵者，洪氏原作今存盘洲集中，词下自注为“辛丑春日作”，则淳熙八年稼轩再度帅江西时也。此均远在稼轩绣衣使闽之前十余年，不得谓为“自宦闽词起收”。

夏 跋谓：“稼轩词往往以乡音叶韵，全集中不胜枚举。……如浣溪沙之‘台倚崩崖玉灭瘢’句，是用汉书 王莽传‘美玉可以灭瘢’，此词用元、寒韵之‘瘢’、‘言’、‘轩’，与真、谆韵‘颦’、‘村’同叶，殆亦其乡音如此。而三本‘瘢’皆作‘痕’，匪特不典，且忘‘言’、‘轩’亦在元 寒韵。此类妄为窜改之迹实不可掩。”今按：夏氏此见甚卓。其所指之词见四卷本丙集，其在十二卷本中者，则自王诏校刊本至四印斋本确皆改“瘢”为“痕”。当吾未见大德 广信书院原刻本时，曾疑此项改动乃稼轩所自为之者，因十二卷本中此首之后尚有用同韵之一首，起句为“妙手都无斧凿痕”，不押“瘢”字，遂推想以为是必在后阕未作之时，前阕已既改定矣。及检对大德刻本，见两首起句全押“瘢”字，乃知改“瘢”为“痕”，盖始于王诏校刊本，若非出自李濂，殆即出自王诏。夏氏因未得见大德刻本，故未能发此覆耳。

夏 跋又云：“感皇恩题‘读庄子有所思’，三本皆作‘读庄子闻朱晦庵即世’。详此词未有追挽朱子之意，且朱子不言老庄，稼轩奈何于读庄子时追念朱子耶？此六字不知从何而来，亦必为后人妄增。”今按，感皇恩全词云：“案上数编书，非庄即老。会说忘言始知道，万言千句，自不能忘堪笑。朝来梅雨霁，青天好。　一壑一丘，轻衫短帽，白发多时故人少。子云何在，应有玄经遗草。江河流日夜，何时了？”前片云云，自是读庄子之所感，后片之白发句，则明是闻故人噩耗而发者，而子云以下诸语，更为最适合于朱晦庵身分之悼语。玄经句用以喻朱氏注释经传之各著述，江河二句则系隐括杜甫“尔曹身与名俱灭，不废江河万古流”诗句，以反讽当时攻道学禁伪学之徒者，实寓有若干隐痛在内。当丙集刊布之时，韩侂胄势焰正盛，盖不欲以此引惹纠纷，故于题中削去刺人耳目之朱晦庵云云而改著“有所思”三字以为代；洎夫十二卷本编刻之时，则韩氏已被诛戮，遂得无所避忌而复其原题之旧，此绝非不明曲折之人所能凭空增入者也。至其所以将庄子与朱氏牵连于一处者，则题中一“闻”字即足为最好之说明，必是适在稼轩披读庄子之顷，遽得朱氏之死讯也。夏氏将此一字轻轻放过，遂致不得其解矣。

张 跋谓：“诸家所刊，在是编外者，有词一百七十九首，岂即出于范序所言近时流布海内之赝本欤？”今按：四卷本编刻于稼轩在世之时，故凡稼轩晚年帅浙东守京口诸作皆不及收录，而在此期内所作各词，如“会稽秋风亭观雨”之汉宫春，“京口 北固亭怀古”之永遇乐等，不惟时人争相传诵，而一时词人如姜白石 张南湖等人亦均有和章；另据岳珂 桯史之记事，则知凡此诸词不但确为稼轩所作，且均为稼轩极得意之作，此断断不容稍存疑念者。十二卷本编次体例颇精严，稍涉轻儇或拙滥之作，尚多摈而不录，更无论于赝鼎矣。是则其余之一百七十余首，凡载在十二卷本内者均不生真伪问题，张氏于此，盖不免疑所不当疑矣。且范开之所编定者甲集也，其中所收才逾百首而已，此明见范氏序文者也，后来所出乙丙丁三集是否亦出范氏手编，颇不可知，必如张氏所云，应须并此三集中之各词亦置诸可疑之列，又何止以一百七十九首为限哉。此尤为说之必不可通者矣。

夏张两先生如是云云者，盖皆为证实四卷本所以较他本优胜之故。然四卷本佳处故自有在，且两先生与梁任公 跋语中所举他例已极繁夥，尽足证明四卷本之优越而有余，实无须再假借于此数端以为重，更无待于过分贬抑他本而始显见。然则右之驳难，虽似为他本辨解，而于四卷本之价值固无丝毫之减损也。

涵芬楼影印四卷本，分装二册，而校勘记乃另成一巨册，其量不为不多，宜其详实可凭也，而竟又不然。兹姑举数例，略见一斑：

壹、四卷本与各本均异而为校记所漏列者：

一、丙集三十二至三十四叶，凡词十一首，均列置浣溪沙调名之下，而其中实杂有摊破浣溪沙四首，此两调字句多寡不同，自来词家亦不混为一谈，不知此处何竟参差互出。在十二卷本中，将摊破浣溪沙另行编次，而汇录于添字浣溪沙（四印斋本俱改作山花子）调名之下。此其所关非小，不知校者何以存而不论。

二、乙集鹧鸪天“千丈阴崖百丈溪”阕，前片末句为“横理庚庚定自奇”，此乃脱胎于山谷诗句者，故十二卷本于句下有注云：山谷 听摘阮歌云：“玄璧庚庚有横理。”乙集无此注文，校记中亦未之及。

贰、四卷本仅与某某本不同而校记误以为与各本全异者：

一、甲集满江红“鹏翼垂空”阕，“料想宝香黄阁梦”句，毛本辛本“黄”误作“熏”，王氏四印斋本不误，而校记乃云“三本‘黄’作‘熏’”。

二、乙集一枝花“千丈擎天手”阕，“双眉长恁皱”句，毛本辛本脱“恁”字，王本不脱，而校记乃云“三本无‘恁’字”。

叁、四卷本与三本全不同而校记误以为仅与某某本异者：

一、甲集木兰花慢“老来情味减”阕，“共西风只等送归船”句，王、毛、辛三本“等”俱作“管”，而校记只云“毛本辛本‘等’作‘管’”。

二、乙集水调歌头“寒食不小住”阕，“小”字三本俱作“少”，而校记只云“毛本辛本‘小’作‘少’”。

肆、四卷本与各本不同处被校记妄加改动者：

一、乙集生查子“青山非不佳”阕，四卷本题作“独游西岩”，三本俱无题，而校记以为“王本‘西’作‘雨’”。

二、丙集浣溪沙“细听春山杜宇啼”阕，题为“泉湖道中，赴闽宪，别诸君”。三本均作“壬子春，赴闽宪，别瓢泉”。而校记乃云“三本作‘季春赴闽宪，别瓢泉’”。

校书如秋风中扫落叶，自来从事于此者即多深感其难，然苟慎审为之，疏漏亦非绝不可免。且辛启泰本出于毛氏六十家词本，毛本出于王诏本，王本今犹具存，则校勘之时舍毛辛二本而独取王本及四印斋本相与参覆可也，今乃舍本逐末，反致顾此失彼，以如此巨量之校语，乃使人绝不敢稍存信心，殊为遗憾耳。

一九四〇年七月写于昆明 靛花巷三号

一九五八年六月改写于北京大学





稼轩词索引

（以调名首字笔划为序）





再版后记


家父邓广铭有关南宋爱国词人辛弃疾（稼轩）的研究，主要有辛稼轩年谱、辛弃疾（稼轩）传、稼轩词编年笺注、辛稼轩诗文笺注等四部著述传世，被学人誉为这一领域中的“史家绝唱”。其中，稼轩词编年笺注（修定本）一书，尤其是家父积数十年之功，研究心血凝聚之结晶。

稼轩词编年笺注与家父的许多著作一样，在他一生中经过了反复的修改、增订乃至大幅改写。本书初稿于一九三七年至一九三九年间编撰完成；五十年代中，在原基础上修订补充后，一九五六年首次交出版社印行；一九六二年进行首次增订；十年浩劫之后，一九七八年由上海古籍出版社重印。经长达十四年之久的再度修订补充，增订三版于一九九三年再由上海古籍出版社出版；该书面世后，受到了海内外学术界的广泛好评。就在这一增订本出版之后，家父又陆续进行新的修订补充，以他颤抖却有力的笔触，留下的改动多达百余处。从一九三七年到一九九七年，这一部专著的创作历程前后竟达整整六十年之久。

家父生前与上海古籍出版社有着长期密切的学术合作关系，稼轩词编年笺注的数次修订出版，都是在该社直接支持下完成的。二〇〇六年夏，高克勤先生代表社方与我们联系，希望再度印行稼轩词编年笺注，以嘉惠学林；得知家父留有新的修订，当即表示会充分反映到新版增订本中。家父遗愿得以实现，学界得以获睹修订后的成就，我们衷心地感谢上海古籍出版社的鼎力襄助。

邓小南

丙戌初冬于台湾 新竹 清华园

