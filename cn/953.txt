全宋诗：晁说之
　晁说之　哀韩君表无文编
　晁说之　八月十五戏作
　晁说之　白雁陂
　晁说之　悲秋
　晁说之　比日风雨甚异山下人云此六月龙会时也中顶有会龙洞予尝游焉赋诗记
　晁说之　辟谷
　晁说之　避地
　晁说之　别後寄东莱公
　晁说之　别亲旧
　晁说之　别一上人
　晁说之　病目作近体诗五首
　晁说之　病卧闻韩公表雨中出谒
　晁说之　病中思建茶不可得因作呈胡季和
　晁说之　病中谢张簿阳字韵诗
　晁说之　不眠
　晁说之　才上人处见圆机五字辄用其韵作
　晁说之　惭愧
　晁说之　曹仁熙画水壁
　晁说之　陈情
　晁说之　呈华藏密印
　晁说之　承议郎王东起挽辞二首
　晁说之　乘小艇戏作
　晁说之　池头
　晁说之　愁
　晁说之　愁阑
　晁说之　出见京华之盛而作
　晁说之　出京感事
　晁说之　初到高邮
　晁说之　初秋思旧山
　晁说之　初至鄜州感事
　晁说之　初至鄜州见月
　晁说之　初至京作
　晁说之　春初
　晁说之　春光
　晁说之　春尽
　晁说之　春色
　晁说之　春书
　晁说之　春晚
　晁说之　春晚感情
　晁说之　次二十一兄季北九日韵
　晁说之　次韵二十二弟谢胡以纯饷米
　晁说之　次韵郭帅和杨使者张茶马溪庄诗
　晁说之　次韵和大理吴子伟寺丞久留滞绝句
　晁说之　次韵和德麟过希道作
　晁说之　次韵和法琦
　晁说之　次韵和韩君表怀归见寄
　晁说之　次韵和马子虚学士感事见赠
　晁说之　次韵和完翁谢墨二绝句
　晁说之　次韵和隰州李九使君见寄绝句
　晁说之　次韵和张次应龙图松皮冠子
　晁说之　次韵和中远以予真州江上遭巨寇脱身感事作
　晁说之　次韵和周大书事绝句
　晁说之　次韵涧上丈人见寄
　晁说之　次韵江子我见戏长句
　晁说之　次韵久雨甲子日喜晴之作
　晁说之　次韵任伯涂中见寄
　晁说之　次韵任伯再领宗学长句
　晁说之　次韵邵子文书梦
　晁说之　次韵师川郎中寄墨长句
　晁说之　次韵十二弟所寄
　晁说之　次韵王立之雪中以酒见饷
　晁说之　次韵谢人惠诗
　晁说之　次韵饮酒
　晁说之　次韵张姑夫感旧
　晁说之　次朱少章韵
　晁说之　从高守乞石笋
　晁说之　从教
　晁说之　从经略安抚侍郎叔乞松醪
　晁说之　村馆寒夜忽忽不乐学古乐府当句对
　晁说之　答童
　晁说之　答恂阇黎乞浆
　晁说之　答赵德麟见招之作
　晁说之　大风绝句二首
　晁说之　大热戏作
　晁说之　代冯元礼次韵辞张次应画山水扇
　晁说之　代冯元礼次韵送画山水扇与张次应
　晁说之　悼乱
　晁说之　德麟留诗相别辄次韵贺送
　晁说之　德麟夜相过用前韵作
　晁说之　邓圣求作端明时尝赠予诗云妙论出六合微言破九流其言虽过矣要是前
　晁说之　邓掾知言和暮春诗见视过形推的奖有意论诗报作三首
　晁说之　邓掾知言再和暮春诗见视过形推奖有意论诗报作三首
　晁说之　叠後
　晁说之　叠前
　晁说之　东城外作呈圆机
　晁说之　东溪归作
　晁说之　冬至前一日至谷熟遇赵子和大夫
　晁说之　冬至日涂中
　晁说之　读韩退之诗有作
　晁说之　读沈下贤集绝句二呈圆机
　晁说之　杜诗
　晁说之　对雪
　晁说之　对雪怀淮安郡王郊居
　晁说之　对雪再用丰字呈圆机
　晁说之　对月偶成
　晁说之　二十二弟获金印
　晁说之　二十二弟自常州寄翦刀及笔来作长句
　晁说之　二十六弟寄和江子我竹夫人诗一首爱其巧思戏作二首
　晁说之　二月初山上作
　晁说之　二月二日
　晁说之　翻忧
　晁说之　访郭圆机机宜不遇
　晁说之　风
　晁说之　风琴
　晁说之　风雪
　晁说之　风雨纵横至
　晁说之　奉高道中作
　晁说之　奉杨公近蒙答四六状极为精丽
　晁说之　奉纸百番於姑夫主簿并以谢四诗之宠
　晁说之　鄜州人语间有似河朔人处予独知其然盖此本魏之上郡魏人以归秦之三
　晁说之　鄜州张路钤处见东坡所书渔父四首感叹之余因思诸王孙伯言善歌此辞
　晁说之　伏蒙二十三叔俯和亲字韵诗不胜钦叹辄复用韵上呈
　晁说之　伏蒙三十丈六大夫宠视长句辄次韵和
　晁说之　浮甘亭上
　晁说之　抚古
　晁说之　复次韵寄子我四首
　晁说之　复入鄜城南门
　晁说之　复用前韵即事奉寄
　晁说之　复作山字绝句呈圆机
　晁说之　感怀
　晁说之　感旧
　晁说之　感旧寄上芸叟侍郎
　晁说之　感时
　晁说之　感时二首
　晁说之　感事
　晁说之　感事二首
　晁说之　感事诗寄韩侍郎
　晁说之　感叹
　晁说之　感叹二首
　晁说之　感兴
　晁说之　高二承宣以长句饷新茶辄次韵为谢
　晁说之　高二承宣与苏二左司唱和春雨诗远蒙见寄依韵和之
　晁说之　高藤州六观堂
　晁说之　高邮忽见叔易嵩山下所寄绝句次韵和之旧所作不次韵也
　晁说之　高邮人物绝句二首
　晁说之　高邮书事
　晁说之　庚子冬至祭鼎阁差充太祝致斋於内西廊待漏院以近法物库有火禁甚严
　晁说之　庚子至前二日韩德全李师民相继而至聊书一时之事
　晁说之　宫观请不遂拣兵戍河朔
　晁说之　孤雁
　晁说之　古人
　晁说之　故资政殿学士特赠光禄大夫曾公挽辞二首
　晁说之　顾弥邵以其尊内翰所有欧阳公集遗侄季澈赋诗篇末见及辄次韵作
　晁说之　观逋翁执花曲作
　晁说之　观明道先生桃花菊诗作
　晁说之　归到
　晁说之　癸未岁余与开封解安行同知定州外县赴二帅上元之集今辛卯明州灯夕
　晁说之　过汉武望仙宫在鄜寺之西三绝句
　晁说之　过荆轲冢四绝句
　晁说之　过洛阳赠亲旧
　晁说之　过陕州赠苏仪掾仲滋
　晁说之　过万丈潭观山呈圆机
　晁说之　过雁和二十二弟韵
　晁说之　海陵寒食
　晁说之　海陵社日
　晁说之　海陵书事
　晁说之　海陵闻角
　晁说之　海陵闲居
　晁说之　寒江
　晁说之　寒甚
　晁说之　寒食书事
　晁说之　韩二十七诗来云已束归鞍逐去鸿令人欣喜愧叹辄次韵和
　晁说之　何事
　晁说之　何意
　晁说之　和陈叔易见寄
　晁说之　和出郭
　晁说之　和二十二弟龟山寺三绝
　晁说之　和高二偶作长句
　晁说之　和胡少汲游山
　晁说之　和季站秋日即事
　晁说之　和涧上丈人石淙作依元韵
　晁说之　和吕希哲
　晁说之　和蒲君刑曹佳什
　晁说之　和十二弟见降羌过洛
　晁说之　和斯立见还诗卷
　晁说之　和斯立夜校试卷呈同舍十二韵
　晁说之　和斯立重赋
　晁说之　和新乡二十一弟华严水亭二首
　晁说之　和许嵩老江上舟灾
　晁说之　和圆机佳作
　晁说之　和圆机题草虫
　晁说之　和朱少章见寄
　晁说之　和资道登岱顶回
　晁说之　和资道读贺知章传
　晁说之　和资道读王绩传
　晁说之　和资道故山驿早行
　晁说之　和资道山路见菊杂言
　晁说之　和资道岩岩亭二首
　晁说之　河中府古兴寄刘壮舆
　晁说之　河中府追怀亡二兄及思永兴十二弟
　晁说之　河中戏作绝句
　晁说之　恨契诗
　晁说之　恨同
　晁说之　洪泽守闸和二十二弟韵
　晁说之　後十一月十一日夜宿柳子镇
　晁说之　忽蒙秀实内黄贤尉寄书期许稠至有经世之语辄代书为谢
　晁说之　胡季和送江梅山茶来
　晁说之　花开未几忽已尽落戏作
　晁说之　花石题南庄壁
　晁说之　怀济北弟侄
　晁说之　怀旧
　晁说之　淮海二绝
　晁说之　淮口作
　晁说之　淮南王
　晁说之　还琦公诗卷
　晁说之　还通叟年兄诗卷
　晁说之　还诸君唱和雪诗次韵二首
　晁说之　还资道斯立诗卷
　晁说之　黄河多淘河之属有曰漫画者常以觜画水求鱼有曰信天缘者常开口待鱼
　晁说之　昏昏
　晁说之　积善堂
　晁说之　即事
　晁说之　即事呈德麟
　晁说之　即事二首
　晁说之　即事戏作五言
　晁说之　即事谢公表二绝句
　晁说之　疾病
　晁说之　记梦
　晁说之　寄陈留江子我
　晁说之　寄陈叔易
　晁说之　寄城中亲旧
　晁说之　寄富季申
　晁说之　寄光公
　晁说之　寄果
　晁说之　寄韩君表
　晁说之　寄焦山成老高邮滋老
　晁说之　寄李辅之
　晁说之　寄琦公住小溪
　晁说之　寄侍讲吕原明七丈
　晁说之　寄题镇江宝墨堂
　晁说之　寄温倅江十四
　晁说之　寄隰州李九使君
　晁说之　寄谢任伯察院
　晁说之　寄恂公
　晁说之　寄昭德兄弟
　晁说之　寄中远越州旅舍兼简宋倅
　晁说之　简沙头李山伯
　晁说之　见诸公唱和暮春诗轴次韵作九首
　晁说之　江暮
　晁说之　江南
　晁说之　江上独坐
　晁说之　江亭晚望
　晁说之　将出江绝句
　晁说之　将为枝江之行
　晁说之　将至州
　晁说之　节孝处士徐先生
　晁说之　今年暑气甚剧六月二十八日初伏之末风雨甚横既而便晴有感作
　晁说之　金陵二首
　晁说之　谨次知府经略待制韵
　晁说之　近作小池颇有野意日晚临流吟柳浑独不见慨然有作
　晁说之　京居秋感五绝句
　晁说之　京居秋叹
　晁说之　京居五更闻钟
　晁说之　静
　晁说之　静夜
　晁说之　九日
　晁说之　九日陪韩三十六丈大夫集李德充家再蒙赋诗相似谨次韵攀和
　晁说之　九日戏作
　晁说之　九日宴李德充中大家次韩三十六丈韵作
　晁说之　久客
　晁说之　久留帐下日夕思归辄作长言一首告别经略安抚侍郎
　晁说之　句
　晁说之　绝句
　晁说之　绝句谢小邵寄柑脯
　晁说之　君莫恶行
　晁说之　君子有所恨
　晁说之　郡斋戏句
　晁说之　峻极上院
　晁说之　客有传黄戎州三绝句者因次韵
　晁说之　哭程伯威
　晁说之　狂风
　晁说之　岚露雨
　晁说之　览古
　晁说之　揽冀亭榴花
　晁说之　累夜读开经总要慨然思陈叔易寄予嵩阳读水经之句因用其韵作寄叔易
　晁说之　梨花
　晁说之　李德充再赋九日期字韵诗辄亦复作
　晁说之　立秋前六言
　晁说之　荔枝送郭圆机戏作
　晁说之　连日酷暑异常摅闷而作
　晁说之　连日与性之王君谈遽来告别因作
　晁说之　凉州女
　晁说之　灵壁石有未上供者狼藉两岸
　晁说之　流寓海陵半年忽得周元仲分宁书欣慰与常日不同辄有作代书
　晁说之　留别延庆明智
　晁说之　留题景升北窗
　晁说之　柳集亡食虾蟆诗因有作
　晁说之　鹿鸣席上送诸先辈诗
　晁说之　旅次大风
　晁说之　旅怀
　晁说之　旅舍朝难
　晁说之　骆川驿中梦与一故人作诗十余韵既觉唯记其两句南山络绦华四顾吃所
　晁说之　落花学义山
　晁说之　马上睡
　晁说之　冒雨西行
　晁说之　蒙用诸人韵赋诗见贻复用韵谢之
　晁说之　梦断
　晁说之　眠睡
　晁说之　明仲约七月晦集属抱病先以此见意犹并以申谢
　晁说之　莫道
　晁说之　谋归寄阳翟李九吕十四兄
　晁说之　牡丹
　晁说之　木末
　晁说之　暮春
　晁说之　暮江
　晁说之　奈我
　晁说之　南充大兄尝梦见予作诗见寄次韵和呈
　晁说之　南门
　晁说之　拟古与韩集叙别
　晁说之　年年至日常为客
　晁说之　偶得双头莲花戏作
　晁说之　偶见陈诚之一诗不胜钦叹辄纪赠求其巨篇深愧芜累
　晁说之　偶见司马公休无已书简感旧作绝句
　晁说之　偶见夏英公与文庄公书云秋序始凉师门尚远又一书云念其出自师门赐
　晁说之　偶见新花呈季和
　晁说之　偶见张天贶奉议书策後题跋感旧作绝句
　晁说之　偶书
　晁说之　偶题
　晁说之　偶作二首
　晁说之　排闷
　晁说之　蓬莱仙
　晁说之　疲行
　晁说之　飘流
　晁说之　贫贱
　晁说之　平昔于王褒赠周处士八绝中喜诵其龙尾禅室一首今连日行荒山中颇增
　晁说之　七月五日立秋
　晁说之　七月一日作
　晁说之　乞宫观报罢作
　晁说之　乞酒
　晁说之　钱德载以临江朱玠笔见赠以诗谢之德载与李先之亦相善
　晁说之　且据告行求题其父所作梦记之後
　晁说之　顷客解梁有诗云中条山下读周易定是前身关子明是时频与张芸叟侍郎
　晁说之　请休致後闲书
　晁说之　穷途
　晁说之　秋
　晁说之　秋感
　晁说之　秋怀
　晁说之　秋来
　晁说之　秋来庭下杂花盛开对之感怀作
　晁说之　秋日江上作
　晁说之　秋日有感因诵王元之送文元公诗云追思元白在江东不似晁丞今独步之
　晁说之　秋适
　晁说之　秋书
　晁说之　秋思堙郁忽蒙圆机宠示祟赋欣然开豁为惠大矣率草谢之
　晁说之　秋叹
　晁说之　秋晚
　晁说之　秋阴
　晁说之　秋吟
　晁说之　趋府马上悠然思陈无己三兄成诗寄之
　晁说之　趋延安过野猪岭
　晁说之　趣景升太尉画孙登像
　晁说之　缺门还王三兄师文
　晁说之　然公发人自天台来不以乌药见寄
　晁说之　日暮池上
　晁说之　三川
　晁说之　三川诵杜老观水涨诗
　晁说之　三川言十数年前尝有一短帽骑驴之士半醉徘徊原上久之曰三川非昔时
　晁说之　三川直罗之间作
　晁说之　三日
　晁说之　三送先之
　晁说之　三岁
　晁说之　三月二日大风
　晁说之　三月十一日大阅偶作三绝句
　晁说之　三月五日南京梢工来报船经金人残毁之後尚有书籍存者且以二诗为信
　晁说之　山城闻笙箫思灵芝宫事作
　晁说之　山头对花
　晁说之　山行微雨对花觉秦少游山路雨添花之语为佳因有感于斯人
　晁说之　山中酒熟
　晁说之　上元前再金题南庄壁二首
　晁说之　尚忧
　晁说之　社日偶集恨去岁社与圆机有约阻雨
　晁说之　申前意和圆机绝句梅花
　晁说之　伸谢经略安抚待制送酒之什
　晁说之　诗一首
　晁说之　十二弟季所和邵子文病中感怀之作复次韵寄子文
　晁说之　十二弟寄诗一编来用其山字韵作
　晁说之　十二月十六日立春
　晁说之　十月初七日入郡涂中作
　晁说之　十月七日夜梦中作两长句觉而忘之别成长句视李师民
　晁说之　十月十三日自郡归山中寄周秀实昆仲
　晁说之　实纪二十韵
　晁说之　拾康乐之意再作
　晁说之　始到无极作
　晁说之　式微
　晁说之　视蕴文
　晁说之　试迈侄所寄冷金牋
　晁说之　拭目
　晁说之　书触目
　晁说之　书何贡士居
　晁说之　书恨
　晁说之　书怀二绝句
　晁说之　书刘仲更春秋灾异後
　晁说之　书事
　晁说之　书事呈中令长老
　晁说之　书事酬新兴元使君邵大兄邵与圆机有旧因以奉呈
　晁说之　书事学谢康乐
　晁说之　疏堕
　晁说之　数蒙杨泽民秀才惠佳篇谢以长句
　晁说之　水仙
　晁说之　说之方忧韩公表大夫疾遽致仕乃蒙传视送陈州王枢密诗十首意典辞丽
　晁说之　说之复兼二公而作圆机既同邪籍之契显夫又与仆元丰五年登科事相类
　晁说之　说之有真墨一为仪真贼所焚伏蒙二十二叔特以真墨见惠喜出意表辄赋
　晁说之　司户朱君邂逅真州独为予干舳舻之具甚勤偶得绝句谢之
　晁说之　私愿
　晁说之　思归
　晁说之　思四明所居与桃红渡相对
　晁说之　四顾
　晁说之　四明岁晚水仙花盛开今在鄜州辄思之此花清香异常妇人戴之可留之日
　晁说之　宋太夫人挽词
　晁说之　送曹资深受代还京兼简刘养正
　晁说之　送春
　晁说之　送杜通直乞罢无极南归
　晁说之　送二十二弟入浙
　晁说之　送范八西上
　晁说之　送公望
　晁说之　送顾弥邵朝奉知钱塘
　晁说之　送韩七十赴澶渊旧任所为士掾
　晁说之　送懒散先生东归
　晁说之　送李先之归南
　晁说之　送蒲君赴陕西漕属
　晁说之　送陕西运使陆郎中
　晁说之　送邵大兄知果州
　晁说之　送斯立入京
　晁说之　送苏季升出守明州
　晁说之　送坛守赴阙
　晁说之　送邢子强还洛
　晁说之　送许同夫赴江宁知录
　晁说之　送知府张路钤还阙
　晁说之　送锺离秀才往越州
　晁说之　送周秀实知新昌
　晁说之　宿会真宫灵休厅
　晁说之　宿洛川嘉槐驿其槐真可爱因思李承之待制尝为此县令有所建退省堂存
　晁说之　岁暮
　晁说之　岁暮绝句四首
　晁说之　岁暮六言
　晁说之　岁暮思刘壮舆近在京师因壮舆言温公劝刘丈合魏宋等志有意合正史之
　晁说之　岁暮闻武泰节使将归金陵
　晁说之　泰州人自徐神翁後多以奉道为事即今有周高唐三先生皆足以动众得名
　晁说之　谈易寄壮舆
　晁说之　桃
　晁说之　题长安赵氏园
　晁说之　题冲弟诗卷
　晁说之　题大年关路逢僧图
　晁说之　题弟子问
　晁说之　题鄜州牡丹
　晁说之　题公震小景
　晁说之　题画扇
　晁说之　题两马图
　晁说之　题六一东坡像
　晁说之　题明发所画访戴图渠自有诗
　晁说之　题明王打球图
　晁说之　题琦公赞光堂
　晁说之　题邵武军泰宁县叶恪循道清风楼
　晁说之　题韦偃双松老僧图
　晁说之　题县南庄壁
　晁说之　题新泉
　晁说之　题杨如晦二画　边鸶雉
　晁说之　题杨如晦二画　蜀道图
　晁说之　天宁节後二日集英赐燕輀　成长句
　晁说之　听唱秦少游溪路雨添花词感旧作
　晁说之　通叟年兄视以柳侯庙诗三首辄亦有作所谓增来章之美也
　晁说之　同表甥赵康游种范李氏
　晁说之　痛恨
　晁说之　痛心
　晁说之　涂中
　晁说之　涂中寄城中诸公
　晁说之　涂中寄高仲诏
　晁说之　涂中依韵和高主簿完翁见赠长句
　晁说之　涂中遇雪二绝句
　晁说之　途次忆故居
　晁说之　途中对雪
　晁说之　外甥三郎删定和予冠字韵诗极可喜再用其韵作二首韦苏州有外甥赵伉
　晁说之　晚日
　晁说之　晚日临水得此句呈季和先为公家池上明日之游也
　晁说之　亡友陈无己有立春诗云朱门谁送青丝菜下里难酬白雪歌颇为都下诗人
　晁说之　王顺之得子寄二绝次韵报之
　晁说之　王性之自扬州迂路相访于海陵荷其意厚非平日比赠诗以别
　晁说之　望山作
　晁说之　为客
　晁说之　闻八弟朝议二十一弟朝奉二十弟迪功与安郎仓部谢郎比部诸人集于葆
　晁说之　闻富季申迁校书郎
　晁说之　闻喝马恻然感叹且恨其辞鄙恶特甚作此诗从贺方回求数解
　晁说之　闻胡少汲再入省
　晁说之　闻角
　晁说之　闻景龙不试灯
　晁说之　闻三十六丈乞西京留台辄成长句时先之七兄已拜北京留台
　晁说之　闻叔易隐居被召二首
　晁说之　闻叔易隐居被诏
　晁说之　闻四明人不喜秋千因作
　晁说之　闻圆机累日病酒戏作存问之
　晁说之　闻圆机游山归作
　晁说之　闻圆机游山政为梵供复用前韵作
　晁说之　闻钟五更起行
　晁说之　闻邹德久自常州来泰州圩垾得良田数十顷遂可活辄作绝句
　晁说之　问雪
　晁说之　我生
　晁说之　我屋
　晁说之　我昔题南庄壁
　晁说之　无己初除正字以诗寄之
　晁说之　无客
　晁说之　无闷
　晁说之　无那
　晁说之　无题
　晁说之　武泰节使归金陵
　晁说之　西渡
　晁说之　西风
　晁说之　惜春
　晁说之　席上别诸公
　晁说之　席上有唱欧公送刘原甫辞者次日又有唱东坡三过平山堂词者今聊续唱
　晁说之　洗山
　晁说之　喜鲁直还用前韵再作
　晁说之　喜雨一首呈司录诸公及诸先辈
　晁说之　戏呈通叟年兄索其近诗
　晁说之　戏作
　晁说之　夏祭日感事
　晁说之　闲极
　晁说之　闲居
　晁说之　县楼对山作
　晁说之　消息
　晁说之　晓霁
　晁说之　笑
　晁说之　谢程致道监丞以秋夜直舍二诗相视并简苏在廷少监
　晁说之　谢高四十子昂诗卷
　晁说之　谢季和朝议牡丹
　晁说之　谢季左司笔墨
　晁说之　谢景修惠洞庭春色
　晁说之　谢钱掾
　晁说之　谢乾明滋老送炒团
　晁说之　谢邵三十五郎博诗卷
　晁说之　谢沈次律水枕
　晁说之　谢魏宰惠芍药
　晁说之　谢徐师川寄江茶四小瓶
　晁说之　谢圆机除祟赋
　晁说之　谢圆机灵山芍药
　晁说之　谢圆机梅子
　晁说之　谢圆机送梅
　晁说之　谢蕴文承议阳关图
　晁说之　谢蕴文荠菜馄饨
　晁说之　谢蕴文水仙花
　晁说之　谢曾迪功松皮冠
　晁说之　谢仲长通判朝议兄惠顾渚茶
　晁说之　谢周同年通叟诗卷
　晁说之　新愁
　晁说之　新合柏子香因诵皮日休坐久重焚柏子香辄以其香赠张簿
　晁说之　新年
　晁说之　新志
　晁说之　新作竹轩
　晁说之　兴尽
　晁说之　刑曹再赋二绝句弥佳不得不报
　晁说之　行藏
　晁说之　行县涂中读柳子厚诗
　晁说之　絮被
　晁说之　萱草
　晁说之　选部中作
　晁说之　雪中怀水云馆
　晁说之　延安江汉堂上怀范五丈龙图堂是五丈所建
　晁说之　扬州三绝句
　晁说之　杨班湫神恩加广应公以其诰祭之
　晁说之　药裹
　晁说之　叶善养寺簿尝为鄜州从事有诗相送予至鄜作寄
　晁说之　夜大风
　晁说之　夜风雨声甚恶
　晁说之　夜间钟惜其不响
　晁说之　夜来枕上得四绝句因视王性之谢其相访也未专为渠作
　晁说之　夜听雨
　晁说之　夜闻乌啼
　晁说之　夜行自戏六五言
　晁说之　夜雨
　晁说之　夜雨不少住枕上作
　晁说之　夜坐
　晁说之　谒岳庙
　晁说之　一舍
　晁说之　依韵和蔡天启任四明绝句三首时暂来四明便还丹阳颇不乐此後篇为四
　晁说之　依韵和高二承宣歙墨长句
　晁说之　依韵和邵太子文兄八月总章朝归长句
　晁说之　依韵和袁秀才见赠之作
　晁说之　依韵和张姑夫主簿
　晁说之　依韵和锺离季才留别之作
　晁说之　依韵谢圆机送梅绝句二首
　晁说之　以李约交游晚岁重为韵作五绝句别韩二十七
　晁说之　以扇求冯元礼觐画山水
　晁说之　忆江南赠通叟年兄
　晁说之　忆京师上元
　晁说之　忆四明上元
　晁说之　忆天台东掖然老
　晁说之　因观刘侍读姚秘丞孙处士平山堂诗寄欧阳公唱和作绝句
　晁说之　因鸡鸣不响厉而作
　晁说之　因借书作呈圆机
　晁说之　因客谈湖中大珠作
　晁说之　因事
　晁说之　因诵张司业无事焚香坐有时寻竹行之句拟其体作
　晁说之　因杨刑曹往荆南代书寄二唐高士
　晁说之　阴山女歌
　晁说之　引伴宣事惠诗六首过有褒称且及其叔子文之旧辄次韵为诗
　晁说之　饮酒
　晁说之　迎客道中
　晁说之　迎赦一首
　晁说之　咏老
　晁说之　用仙宫铺壁上诸人韵作
　晁说之　幽斋
　晁说之　悠悠
　晁说之　游灵岩山寺
　晁说之　有感
　晁说之　有恨
　晁说之　有客从伯父大夫问说之者伯父报之曰吾侄家中焚香读楚辞耳因得诗一
　晁说之　有客喜予为江东之役者辄效齐梁体
　晁说之　有喜
　晁说之　又和
　晁说之　又和西捷
　晁说之　又题陆大夫画逸少远游道林
　晁说之　又依韵一首
　晁说之　又再和
　晁说之　又再作
　晁说之　予笔多苇管近又得竹笔匣因作绝句
　晁说之　予告客不能饮酒尝仗宾主俱劳客言有二事便可痛饮谓对花对佳人予病
　晁说之　予既和圆机绅字长句复作寄孙显夫是初考之最高等也
　晁说之　予今春多入城戏作村里来绝句村里来是蛱蝶名滕王所画者
　晁说之　予三十年前为宿州教授今涂次见诸生一二人
　晁说之　予以四韵记陆大夫三高图自谓能省句矣後作绝句增画笔之妙
　晁说之　余寄和冲弟竹夫人诗并寄子我六首后征其类
　晁说之　雨霁闻溪流作
　晁说之　雨中
　晁说之　雨中即事
　晁说之　欲谈
　晁说之　欲为金陵之行而未果
　晁说之　欲自邯郸趋府复从中山行觉风异常马上作
　晁说之　寓高邮禅居寺
　晁说之　寓兴
　晁说之　元符二年十一月十六日赵德麟检校诸邑……寄题四绝句　补陀岩
　晁说之　元符二年十一月十六日赵德麟检校诸邑……寄题四绝句　清溪岩
　晁说之　元符二年十一月十六日赵德麟检校诸邑……寄题四绝句　玉玦泉
　晁说之　元符二年十一月十六日赵德麟检校诸邑……寄题四绝句　珠佩泉
　晁说之　园中戏作白紵
　晁说之　圆机宠示览先人元佑末廷试初考倡和诗编长句不胜感佩降叹如绅字韵
　晁说之　圆机宠以长句贺祷雪龙池辄次韵述谢
　晁说之　圆机和邵大及予二诗可谓压倒五更枕上诵叹不已复作谢之足见来章之
　晁说之　圆机用墨淡甚辄以上色三丸为好
　晁说之　圆机游秦州有诗相寄辄次韵作
　晁说之　圆机再赋绅字韵诗深得凄切之格降叹之余叙事为谢
　晁说之　圆机再以梅绝句为谢复作二绝
　晁说之　远戎
　晁说之　远叹
　晁说之　约结
　晁说之　约圆机不至将出游鸡头山作二绝句
　晁说之　约圆机来吃社饭以雨不果
　晁说之　月
　晁说之　月下渡金陵江
　晁说之　月下作
　晁说之　灾怪
　晁说之　再和
　晁说之　再和班字三首
　晁说之　再和圆机梅绝句
　晁说之　再和圆机喜雪之作
　晁说之　再和资道
　晁说之　再送先之
　晁说之　再题王许支图
　晁说之　再用丰字韵对雪呈圆机
　晁说之　再遇笔屠处士
　晁说之　再至直罗
　晁说之　在边
　晁说之　早春
　晁说之　早於城北逢御马
　晁说之　赠笔处士曹忠
　晁说之　赠笔处士屠希
　晁说之　赠别蓬莱簿林希孟子醇
　晁说之　赠道光
　晁说之　赠弟送山酝
　晁说之　赠鄜州田玘
　晁说之　赠韩侍郎
　晁说之　赠江子和兄弟
　晁说之　赠京师少年在海陵者
　晁说之　赠雷僧
　晁说之　赠柳三解
　晁说之　赠陆远大夫
　晁说之　赠琴照
　晁说之　赠然公界方
　晁说之　赠天僧
　晁说之　赠童子蚍蜉
　晁说之　赠仪真天宁讷老
　晁说之　赠张或
　晁说之　咋舌
　晁说之　斩将
　晁说之　张平叔家丝糕
　晁说之　招图机吃槐叶冷淘
　晁说之　招图机吃槐叶冷淘有狐泉之句辄复为谢
　晁说之　赵德麟书来言黄九闻移命後径游峨嵋慨然有作
　晁说之　赵君年十六作雨诗极奇验可畏说之辄次韵和之
　晁说之　赵妹自咸阳寄华州石缝山芋来作绝句二首
　晁说之　枕上
　晁说之　枕上和圆机绝句梅花十有四首
　晁说之　枕上闻蛩忽久不鸣
　晁说之　枕上作
　晁说之　正月二十八日避难至海陵从先流寓兄弟之招仍邂逅冯元礼故人
　晁说之　正月六日七日书所见
　晁说之　郑州古有夕阳楼自唐末兵火後遂废况今圃田残破客中望扬州作绝句
　晁说之　政和元年正月一日作
　晁说之　知宗节使临渡江至金陵送蜡梅来
　晁说之　直罗县三绝句
　晁说之　至河中首访鬼拔河图有画人云因陆学士移其壁乃毁太尽令人感慨终日
　晁说之　至日早雪时郊祀毕壬寅之二
　晁说之　至日早雪时郊祀毕壬寅之一
　晁说之　致仕归东里
　晁说之　致仕後寄白莲然公
　晁说之　致仕後闻夜雨
　晁说之　置身
　晁说之　重蒙三十六丈大夫德充中大赋九日诗期字韵诗辄复以致谢遂及阁笔之
　晁说之　州上元
　晁说之　舟中倦甚
　晁说之　舟子语
　晁说之　昼寝看壁上陈希夷
　晁说之　朱郎元章以予不得宫观与诸侄有唱和见寄揽之欣喜五更枕上赋四首
　晁说之　追感
　晁说之　资道俾予赋试剑山诗马上承命作
　晁说之　资韵答涧上丈人见寄
　晁说之　子强赋诗还张簿与予唱和诗卷复用韵谢之
　晁说之　自赋亲字韵
　晁说之　自和因思国史燕穆之传称其知明州革轻悍斗争之俗及今海潮图作
　晁说之　自宽
　晁说之　自乐
　晁说之　自适
　晁说之　自延安回道中作
　晁说之　自延还鄜怀京师亲旧
　晁说之　自咏
　晁说之　总管刘观察相饯于高岩经句杨朝奉出所和诗即席再赋
　晁说之　昨日小诗同致上读张元善中散丈诗爱其读书轻富贵之句作绝句一首














ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　







全宋诗：晁说之




晁说之　哀韩君表无文编

少师名德振鵷鸾，孙子何为短羽翰。

不使功名藏竹间，宜留文字後人看。

六丁取去嗟韩第，七子亡来恨建安。

赖有上公曾塔葬，多情无用涕丸澜。

晁说之

晁说之　八月十五戏作

称意中秋月满楼，只嫌歌扇遏云浮。

不如风雨连天起，要得伊人也解愁。

晁说之

晁说之　白雁陂

白雁陂前淮海思，今朝淮海雁相随。

固知怜我飘零甚，忘却青嵩碧颍时。

晁说之

晁说之　悲秋

白杨夹道起秋声，要使征人恨不平。

自笑一生成底事，元常笔秃却谈兵。

晁说之

晁说之　比日风雨甚异山下人云此六月龙会时也中顶有会龙洞予尝游焉赋诗记

西峰掩映东峰明，倏忽起灭令人惊。

九野雨足龙上征，六月正乃会琱珩。

雷电断绝风来轻，鼓倡鼙和铃箫笙。

虹霓舒旆云摇旌，万龙夭矫宿峥嵘。

天门大开仙子迎，不比它邦时雨行。

中天有洞遗珠缨，我昔酌泉探幽清。

尚疑不然今信诚，安得问讯骖骑鲸。

脱去禁令朝玉京，相羊容与俯四瀛。

下呼我友何营营，寒饥暑渴亦已更，

胡不同我此长生。

晁说之

晁说之　辟谷

辟谷终无术，求田早自慵。

病能添旅思，雨善起秋容。

本色官犹阻，非时好孰从。

封侯如可觅，要自愧长公。

晁说之

晁说之　避地

久欲为僧避世喧，况当寰海正飞翻。

五台自有天台院，处处流通玄妙门。

晁说之

晁说之　避地

避地半徒步，身存亦幸哉。

有诗惭寡和，无酒愧空杯。

重镇求须与，亲王去未回。

吾生本多乐，今日但余哀。

晁说之

晁说之　别後寄东莱公

凤老不行食，子复将众雏。

一门三世行，名数文章俱。

自可不富贵，天德公已余。

公乎默终日，谁言得亲疏。

人间亦何事，前贤重作书。

公岂不穷愁，聊为笔墨娱。

掩卷长叹息，曷不岩廊与。

却惭小人计，不当君子居。

可恨空江水，潮生明月初。

捩柁讋北客，别去敢踟躇。

回首望丹穴，涕泫日涟如。

晁说之

晁说之　别亲旧

岁暮征裘返故园，愀然去国亦难论。

独寻碧草日三径，谁在红莲夜五门。

久分云霄能割席，乍惊褴缕有离尊。

即看短发边城去，风雨仇池役梦魂。

晁说之

晁说之　别一上人

同游不二境，却有别离情。

为日添香火，中原正用兵。

晁说之

晁说之　病目作近体诗五首

病目经旬作梦中，只应天意欲教慵。

诗成愿作瞎太祝，位极耻为盲老公。

不用千忧徒画足，何妨一笑谩书空。

颇不如喜见人志，好在春来六六峰。

晁说之

晁说之　病目作近体诗五首

何事兰成酷爱愁，借愁为乐总宜休。

天涯二月无新历，京国三年误旧游。

忽接家书迷远近，欲为客难却沉浮。

道人犹喜频相遇，话尽丹丘更虎丘。

晁说之

晁说之　病目作近体诗五首

江头未省逢春事，风雨朝朝夜夜深。

皎洁一生余白发，辛勤百计只丹心。

不疑郑默世能怨，敢恨虞翻论所侵。

明日逢人添俛首，会催归兴到山林。

晁说之

晁说之　病目作近体诗五首

沉沉何处有春柔，目极无垠风雨秋。

底事须登七尺剑，要当自掖千金裘。

图书虽满愧黄绢，桃李纵开嘲白头。

事与愿违宜泯泯，愿违於事更悠悠。

晁说之

晁说之　病目作近体诗五首

愁极犹知吾道尊，尚烦几许北堂萱。

善人在疚乡评减，老物可憎天意存。

谩使楚囚临澧浦，难教汉使识河源。

著书昔日年犹少，老意今朝欲绝言。

晁说之

晁说之　病卧闻韩公表雨中出谒

绿阴飞雨作秋容，衰病呻吟高枕中。

何事公孙健骑马，黄金带客好相从。

晁说之

晁说之　病中思建茶不可得因作呈胡季和

新政勤劳俭素中，建溪千焙一毫供。

人知廉耻苞苴减，运属危原丘壑空。

惯以枪旗论胜负，果劳甲胄历危凶。

不登王会篇中物，便好从今永绝踪。

晁说之

晁说之　病中谢张簿阳字韵诗

药有一君元长厚，病教五鬼逞狂阳。

公诗可但能除疟，万痾都如律令忙。

晁说之

晁说之　不眠

孤客危冠不得眠，清灯古像共安禅。

鬼神未用来听法，我自观心绝世缘。

晁说之

晁说之　才上人处见圆机五字辄用其韵作

振锡千峰下，观空万象前。

水深猱臂直，雪厚虎谛圆。

工部泪徒感，赞公灯不眠。

当年郭有道，今日更谈禅。

晁说之

晁说之　惭愧

神邑凡才日抗尘，早年闻道晚因循。

脑能充溢无华发，心得休闲不老身。

种种已惭为客子，悠悠更愧作官人。

吾言可复终归去，何处桃源可问津。

晁说之

晁说之　曹仁熙画水壁

夫子在川上，悠然叹所逝。

见逝不见水，身与水不二。

天维及地轴，去矣不可制。

日月徒劳劳，出入丈赤地。

莫言此身微，久围待经济。

或指波涛观，姑在蹄涔内。

後人不及门，有口安足议。

劣得蒙庄周，动与吕梁会。

肇公识前波，不共後波系。

庞公桥柱流，奔湍是谁事。

熟夸观涛者，八月吴侬戏。

瞪目不敢瞬，睫软蛟鼍噬。

多谢曹仁熙，笔端落妙意。

欲采甓社珠，於此观粲翠。

晁说之

晁说之　陈情

春风到来久，今日令得行。

蛙声曲池满，柳色深巷明。

负疴老客子，徜徉难为情。

岂不怀故隐，盗贼间徂征。

近得望行在，气侵夜峥嵘。

谅待贤者出，一偃天下兵。

四夷堡障静，三农田野耕。

鸡豚饱故老，廉耻责后生。

我虽素餐者，自谓能颂声。

此情谁与同，有公仍有卿。

晁说之

晁说之　呈华藏密印

华藏有主人，百界转纤埃。

主人顺唤客，低头不敢来。

晁说之

晁说之　承议郎王东起挽辞二首

三十年来梦，王郎歌哭情。

桂亭看躶马，蒿里望铭旌。

废相存亡托，孤儿内外并。

休论书数万，色色负平生。

晁说之

晁说之　承议郎王东起挽辞二首

洛下书生誉，秦川公子豪。

飘零诸老恨，肮脏此生劳。

病卧分丹剂，魂游问室皋。

当时蛮纸在，絮酒共萧骚。

晁说之

晁说之　乘小艇戏作

知章骑马似乘船，我今乘船若骑马。

舳鸣舻喷索莫驭，左磬右控手不把。

稍稍风恬可骋望，忽忽波骇难游冶。

既信河流怒颊豪，不疑瞿唐不可下。

婆儿未用伧儿怪，赤马能战驰马败。

伧儿自哂亦以屡，愧尔会稽夏仲御。

晁说之

晁说之　池头

长夏悠悠百计非，可怜北客制南衣。

池头风晚萍根合，何处杨花不得归。

晁说之

晁说之　愁

扬州枉矢何时弭，涿野蚩尤尚未俘。

底处愁城能著我，风为愁骑雨愁车。

晁说之

晁说之　愁

云暗花寒春在否，烟波漠漠不禁愁。

此愁肯逐杨花散，常与幽人种白头。

晁说之

晁说之　愁

无奈愁来欲解携，春光何事亦如迷。

只应自有人行乐，枉是多情王会稽。

晁说之

晁说之　愁阑

淮南初客初尝起，久客淮南愁亦阑。

秋夜无闻喜风雨，柴门自掩醉江山。

诗书不读谈常到，香火如劳意更闲。

北望归期殊未可，却思南渡沧浪间。

晁说之

晁说之　出见京华之盛而作

飘零羇客尚惊魂，乍见王居白玉城。

三市尽迷南北向，入驺争禁短长行。

花栘陆海春常在，楼接神山月不倾。

安得白头居此乐，关河垂泪复孤征。

晁说之

晁说之　出京感事

晚岁长途俱寂寞，伤今怀古总飘零。

韩彭岂是无三窟，管葛元非守一经。

白发任渠从此出，朱弦於世许谁听。

犹怜去国恨能释，已见灯龙出北溟。

晁说之

晁说之　初到高邮

避难苍黄处处过，扁舟不复怯风波。

禹功淮海施偏少，汉业东南得最多。

几日兵强令虏退，今年米贱奈予何。

孙公乡里仍堪住，愁访山斋空薜萝。

晁说之

晁说之　初秋思旧山

秋江未澄澜，秋声已先到。

颇谢凉风吹客愁，何须落叶惊人老。

古来此兴定何如，自愁不愁自倾倒。

直尔相羊好远游，何不命驾归嵩丘。

君乎不上三十六峰顶，只恐君家未是秋。

晁说之

晁说之　初至鄜州感事

罪斥云一纪，常亦守官箴。

置身江海畔，放言麋鹿岑。

大吏不诃谴，小吏自堪任。

虾菜日异馔，著书敌南金。

岂无二三子，善叩响不沈。

更逢四高士，语妙何愔愔。

俯揽尘土影，仰摅冰玉心。

苦辛虽在昔，菑获实於今。

归榜不忍速，故庐尚可寻。

金闺朝辀辮，荃壁梦萧森。

领阔贻尔诮，新贵使我瘖。

饥寒一丈室，奔走九秋砧。

长坂马难健，败絮虱易侵。

池西别故旧，税驾雕山阴。

白翟无曩迹，赫连有脱镡。

幸哉廊庙术，勇不夸纵擒。

誓表前日来，父子恩更深。

战士老腐粟，癯儒适懦襟。

羊肥卧沙种，酒美西凉斟。

农武自先烈，五律勤窥临。

礼乐被远俗，三叹斥哇淫。

勉旃不再辱，聊尔容华簪。

歛迹有余愧，难闻弦诵音。

尚喜屋山阿，双泉如鸣琴。

远明桑苎翁，品茶疑未谌。

洞中有仙者，得度人駸駸。

长生非敢望，却粒实所钦。

肠空不贮愁，虑绝发奇祲。

何劳东皋计，即日返幽林。

难忘平昔兴，一为梁甫吟。

晁说之

晁说之　初至鄜州见月

此是鄜州月，人间应更无。

欲垂清夜泪，桂影莫扶疏。

晁说之

晁说之　初至京作

七年去国今还归，仅有身存心事微。

下客但能存故事，高门谁许著褒衣。

难将白发语年少，忍使红尘负钓矶。

不解征骖却归去，策虽非是亦非非。

晁说之

晁说之　春初

春初未有象，幽兴一何深。

细雨能输酒，轻风不隔琴。

无烦问北信，且强学南音。

白发宁欺客，愁来处处侵。

晁说之

晁说之　春光

春光能负我，为客更添愁。

梅蕊一何晚，莺声便欲休。

新庖惊异味，旧侣梦同游。

道术知何用，江山空白头。

晁说之

晁说之　春尽

春尽天涯恨最长，啼莺不识紫游缰。

空惊绿叶成尖发，何处残英伴落妆。

晁说之

晁说之　春尽

何曾有梦到瑶池，但见狂风落海陂。

帘外飘英纷不识，谁人尚复忆辛夷。

晁说之

晁说之　春色

春色真无赖，羁人自慨慷。

莺能嘲客语，花解笑人忙。

腰衱休含睇，栏干枉断肠。

明当元几日，何处有流觞。

晁说之

晁说之　春书

春色今朝见，羇人有好怀。

暄风催酒熟，细雨送花开。

魂梦迷梁苑，文章愧楚才。

重湖烟艇去，月下采珠回。

晁说之

晁说之　春晚

春晚何为尚絮袍，强寻乐事慰无聊。

锻声不让雨声急，花影争随幡影高。

莫问糇粮难卒岁，且无甲马在今朝。

书成泥首懒櫬榇，定是苍生不我遭。

晁说之

晁说之　春晚感情

春来谁挽去难援，中有悲欢万古痕。

飞絮无家凌紫极，落英不聘恨黄昏。

半涂未肯击鸣缶，百感何因招些魂。

海内一经连海外，欲搜层物且重翻。

晁说之

晁说之　次二十一兄季北九日韵

清秋九日至，晚菊两三开。

愁把他乡酒，思登故国台。

赐怀朝士宠，诗想从臣才。

向晚能无泪，飘飘雁影来。

晁说之

晁说之　次韵二十二弟谢胡以纯饷米

十日饥肠吴越客，空将苦泪湿寒烟。

吃虚兄弟嗟同病，任死图书愧满船。

饮露求肥真漫与，耕云卒岁更堪怜。

胡家清德令犹尔，顾我穷途一惘然。

晁说之

晁说之　次韵郭帅和杨使者张茶马溪庄诗

溪庄吟兴浩如神，不似逢时富贵身。

云外黄羊眠竹影，月中赤鲤戏河滨。

扬雄奇字情宜密，张令清谈分自亲。

顾我婆娑徒怅望，柴车霜雪未堪巾。

晁说之

晁说之　次韵郭帅和杨使者张茶马溪庄诗

才气雄豪夙会神，暂劳旌旆远荣身。

使华灿烂高秦岭，笔阵纵横落渭滨。

音出琼瑶疲讽诵，韬轻虎豹贵和亲。

何妨戏作蜂腰句，要看时宜折上巾。

晁说之

晁说之　次韵和大理吴子伟寺丞久留滞绝句

之子婆娑几许年，众人迁後独稀迁。

即今便上青云上，已愧开炉白日仙。

晁说之

晁说之　次韵和德麟过希道作

笠泽人闲书已丛，分甘寂寞与谁同。

故人相遇白头日，往事独悲黄叶风。

去国贵游惊灞岸，浮家公子乐湘中。

此情缱绻思朝夕，百仞寒岩饮水虹。

晁说之

晁说之　次韵和法琦

野寺木鱼午不响，老僧乞米樵松根。

志幽思苦作诗戏，处身不忌如洼樽。

大轴视我正其欲，尚恨近体意虚辱。

报以五字陶谢家，要看素丝难纯束。

江头梅雨灭槐火，我正思公惭饭颗。

复我苦淡来恼子，叹息有能无不可。

枉是昼公出前溪，猥效苏州失故栖。

苏州风流今不见，公乎老矣谁提携。

晁说之

晁说之　次韵和韩君表怀归见寄

旅梦何为喜别嵩，移云当日自栽松。

公孙勋业忽垂意，逋客烟霞岂不容。

笑语若同游下泽，鸡豚亦共卧高舂。

莫夸有力先归去，恐愧朝蝉与莫虹。

晁说之

晁说之　次韵和马子虚学士感事见赠

与君中山时，心乐得乐土。

未始厌耳闻，宁或刺眼睹。

风雨喜分散，乐事亡难补。

看君青云编，翅堕不得举。

荣滞正相半，田园馀几许。

前年白马乱，不保使君诅。

去从竟陵谪，竟陵人何慕。

妻儿思北归，耕桑失寒暑。

邂逅怪我存，魂招来奚数。

强欲布露之，愧君健能赋。

晁说之

晁说之　次韵和完翁谢墨二绝句

池水澄辉散晓烟，定无墨色使名传。

几螺付与有诗客，免更书空重惘然。

晁说之

晁说之　次韵和完翁谢墨二绝句

寸寸晓松计已迂，更怜百步扇垂珠。

几年费尽坐曹手，千卷书生又却无。

晁说之

晁说之　次韵和隰州李九使君见寄绝句

邂逅宫花春寂寂，相思塞草暮离离。

休信李广未封印，喜得青香赋小诗。

晁说之

晁说之　次韵和张次应龙图松皮冠子

儒冠何事贵松皮，一岁寒来特自奇。

发尽著霜相称得，歌酬白雪即非宜。

晁说之

晁说之　次韵和中远以予真州江上遭巨寇脱身感事作

一世高梧丹叶翻，男昏女嫁失前村。

但闻狼虎厌人肉，不见酒浆招鬼魂。

久分彼天难叩问，未甘此道谩追原。

江心火杂鱼龙血，我脱身来君莫论。

晁说之

晁说之　次韵和周大书事绝句

终日寒斋咏小招，故人轩槛俯溪桥。

可怜不得宣城郡，白日消来恨未消。

晁说之

晁说之　次韵涧上丈人见寄

有怀南涧老，月冷梦魂赊。

烟闭金丹灶，云迷玉斧家。

高云嗟缥缈，醉墨喜倾斜。

明日秋风起，愁看菊蕊花。

晁说之

晁说之　次韵江子我见戏长句

江家宅在多文史，兄弟论文讵我遗。

长逝不来荒马鬣，後生亦老倦车帷。

契成自卖宁无恨，诗到相嘲雅见知。

山水尚怜天付与，暮年漂薄向仇池。







卷19

晁说之

晁说之　次韵久雨甲子日喜晴之作

愁霖开霁忽今朝，摩抚为鱼鳞甲消。

灶下黾蛙归枉陼，檐边云雾起丛霄。

已惊病眼能明朗，更喜新诗慰寂寥。

莫把阴晴论甲子，请从根本问黎苗。

晁说之

晁说之　次韵任伯涂中见寄

命驾关东千里余，拂衣前去未勤渠。

自怜病客料秦虎，共学骚人忆郢闾。

赋就句奇轻恶道，诗成意远欲闲居。

此生辛苦君能识，不向他人道看书。

晁说之

晁说之　次韵任伯再领宗学长句

几重墨守岂难攻，叹息儒珍亦易穷。

辀辮八弦骚远迩，凄凉一代赋幽通。

喜君再戴长安日，顾我频惊沙朔风。

莫恨官曹太清冷，宫花时醉上林中。

晁说之

晁说之　次韵邵子文书梦

先生有道无守田，长歌击壤醉伊川。

今式玄冢高嵩峦，嗣子诗礼老益端。

少从父友学其难，一书百读口角涎。

父友寸步简策边，声名九州四海宽。

时有狂澜汇怒湍，百媸安肯一著妍。

独乐园中往复还，蝴蝶沼上青草烟。

书成砚穴气桓桓，苍生属望十九年。

圣时未肯误儒冠，倏见佩玉朝珊珊。

汴洛迎送路接连，急急政如渴赴泉。

跛者释杖瘠肥膻，兵偃不用卢重环。

货利去若风中幡，抉蔀一发天下言。

白发旧德殿中间，经行求士趋传餐。

先生之子难郁盘，绿衣春色行度关。

群贤并进让後先，山摧栋折何茫然。

人间此梦白日前，况乃枕簟夜稳眠。

仙山尘绝远嚣煎，云楼烟阁白鹤闲。

若嚬若笑玉女颜，我欲并之无因缘。

傍意若谓堪悯怜，是间有汝世之贤。

此公不死神常全，王侨偓佺不及肩。

汝曹蚁辈徒攻坚，欲子见之骇众仙。

子色不平羞青山，我为子往问彼天。

谁敢少弄天公权，蘧蘧梦断目鳏鳏。

但觉毛骨轻且便，赋诗不怕众险艰。

晁说之

晁说之　次韵师川郎中寄墨长句

人人垂首相公前，独子低眉古简编。

江上新吟何慷慨，世间旧恨细穷研。

故知小子能封国，亦信长人解说天。

寄墨虞卿著书喜，不教茶到恐妨眠。

晁说之

晁说之　次韵十二弟所寄

莫问西临统万城，书签月色落南荣。

远天雁去惊幽梦，近体诗来慰老情。

筹笔阵寒徒许国，题鞭句险政伤生。

敢寻五世蓬莱路，异姓王孙尚避名。

晁说之

晁说之　次韵王立之雪中以酒见饷

同云惨惨驱朝暄，龙沙一雪人相怜。

寒猿哀啸失山木，饥鹤仰唳空无天。

当年补天真戏尔，不知修月何时已。

坐烦耆旧说辛卯，至遣儿童忧甲子。

城中米价贵如玉，举家倒廪无斗粟。

千金狐裘岂易得，百结鹑衣不堪鬻。

我生但识茅与菅，何曾过眼逢瑶璠。

展君新诗问所似，欲辩不敢非忘言。

开壶酌酒浇我胸，酒酣起舞颜为红。

会见东风扫冰雪，江梅寒柳烦春工。

晁说之

晁说之　次韵谢人惠诗

东郊久不开，春风宜断绝。

梅信岂得芳，何处香芬烈。

徒令湖海士，借论古人杰。

奈我贫病何，萧寺多积雪。

终天不出门，图史欣罗列。

欲上皇帝书，庙堂谁稷契。

游鱼清且直，飞鹭远更洁。

顾彼四轮车，御侮难结辙。

一朝叩旅舍，问我来何说。

再拜谢之子，我正如自拙。

晁说之

晁说之　次韵饮酒

舒怀来游地，悲欢付与君。

深惭偏爱酒，有客总能文。

春去欣搜粟，秋来谩护军。

何如东里老，憨腹醉醺醺。

晁说之

晁说之　次韵张姑夫感旧

用旧为邦不务新，舜琴何事有埃尘。

焚香秘殿期王母，跃马荒郊访异人。

尔保丘园为尔土，吾怜盗贼本吾民。

四愁不及一枝赋，谁许张衡社稷臣。

晁说之

晁说之　次韵张姑夫感旧

闻道江头柳色新，可怜不识洛阳尘。

景龙门外千锺酒，葆籾宫前万国人。

此日凄凉徒费泪，即时兴复愧遗民。

浮家逃死知何处，群寇频招未肯臣。

晁说之

晁说之　次朱少章韵

喜就三冬学，仍开橘秫齑。

星霜吴地客，风雨郑人鸡。

兔兴逢蓬溜，高怀绝石梯。

五言何富丽，种玉不论畦。

晁说之

晁说之　从高守乞石笋

竹萌何处在，石笋眼中青。

乞取分幽径，难忘玉笋廷。

晁说之

晁说之　从教

从教病着探葵减，未放愁攻白发添。

欲看落花时入户，风高尽日不垂帘。

晁说之

晁说之　从经略安抚侍郎叔乞松醪

春来玉帐闲无事，自料穿松压酒糟。

即恐金樽未相称，山房乞取伴离骚。

晁说之

晁说之　村馆寒夜忽忽不乐学古乐府当句对

将此愁来同彼恨，肯饶庾信让江淹。

雪翻愁绪风牵怨，月恋山空人依帘。

昨夜梦垂今日泪，一机素胜十端缣。

无烦言话谁能听，小叔狂来阿母严。

晁说之

晁说之　答童

何敢爱筋力，无劳戒励重。

但当知讳字，闻说是邪中。

晁说之

晁说之　答恂阇黎乞浆

白头破褐恂阇黎，硬白高谈岂易知。

却喜粟浆如北客，从教薄相笑无奇。

晁说之

晁说之　答赵德麟见招之作

王孙囚冠安稳无，骨清肉健今更癯。

学似东山何所歉，才如北海莫言疏。

几年汉上狂歌散，今日山前幽梦余。

消息远来知有意，碧岩却要子来居。

晁说之

晁说之　大风绝句二首

何事东风日日狂，後庭花要斗新妆。

中兴功业在清净，王谢清谈未易忘。

晁说之

晁说之　大风绝句二首

扬州桃叶能留客，任是东风江上狂。

南北人情亦相似，六军不肯过咸阳。

晁说之

晁说之　大热戏作

仕板三十年，罪籍乃十岁。

妻儿叹朝夕，欲免饥寒累。

尔来官南陬，长夏苦炎炽。

自疑吾其鱼，釜鬵方尽沸。

金石方流烁，况此病而悴。

却顾妻儿笑，聊取一嬉戏。

饥肠虽自鸣，寒冻非吾事。

晁说之

晁说之　代冯元礼次韵辞张次应画山水扇

女鸾宝扇谩称工，谁识岚漪缥香踪。

何事晚来慵落笔，为嗔不说妙高峰。

晁说之

晁说之　代冯元礼次韵送画山水扇与张次应

五日十日岂为工，万壑千岩自绝踪。

在握已能霄汉上，更须群玉占前峰。

晁说之

晁说之　悼乱

解组边亭畿甸来，且将白发共徘徊。

去年亭下花何在，日夜胡尘不得开。

晁说之

晁说之　德麟留诗相别辄次韵贺送

安稳王孙一叶舟，朼来京国淡无求。

任生白发曾料虎，分绝红尘自狎鸥。

桓笛不堪留往恨，膺门谁复忆同游。

重阳无酒仍分袂，雨作黄花泪未休。

晁说之

晁说之　德麟夜相过用前韵作

王孙未放木兰舟，忆别亲知与访求。

软语斗牛迷後雁，伤心波浪没浮鸥。

灯前有喜新佳句，泉下无惭旧俊游。

颍尾可居邻可卜，白苹红蓼共君休。

晁说之

晁说之　邓圣求作端明时尝赠予诗云妙论出六合微言破九流其言虽过矣要是前

白头关塞走匆匆，曾玷山公启事中。

妙论微言思落日，荒山穷谷梦悲风。

八哀欲赋嗟无语，三径宜归恨未容。

却拟扫除西域去，预修麟阁画边功。

晁说之

晁说之　邓掾知言和暮春诗见视过形推的奖有意论诗报作三首

骀荡残春恨，霞馀散绮红。

游丝能四塞，落叶剧三空。

思苦欲留夜，愁多却喜风。

参军真俊逸，好是今文穷。

晁说之

晁说之　邓掾知言再和暮春诗见视过形推奖有意论诗报作三首

君侯哦苦淡，雅不爱深红。

冷眼看春尽，愁肠欲海空。

近寻山谷体，远到建安风。

只恐妨高步，令君似我穷。

晁说之

晁说之　邓掾知言再和暮春诗见视过形推奖有意论诗报作三首

江左多才士，君诗醉玉红。

几篇愁客恨，九畹任春空。

便欲倾家酿，谁知出谷风。

刘杨名一代，可惜义山穷。

晁说之

晁说之　叠後

病眼终朝更懒开，难输心曲语悠哉。

从教苔径无人到，日日潮声自上来。

晁说之

晁说之　叠前

董生今日窥园圃，几许伤心涕泪垂。

金令不行呈木怪，无端灾异乐哀为。

晁说之

晁说之　东城外作呈圆机

默默专城岁月驰，忽来郊外得心期。

龙蛇起伏知何处，天地圆方在此时。

更喜风光似江介，可怜饱饷便忘疲。

即从此路东归去，他日何能得梦思。

晁说之

晁说之　东溪归作

忽忽寻春恨已迟，山城浑未有花枝。

东风马上哦新句，却似卢岩缑岭时。

晁说之

晁说之　冬至前一日至谷熟遇赵子和大夫

盗贼羌胡逐队行，几家避难到荒城。

也知明日当长至，便望今年可太平。

京国笙歌无寂寞，将军旗鼓耐纵横。

钝庵居士全非钝，先我驱车百感生。

晁说之

晁说之　冬至日涂中

海角沙场过冬至，未如今日最伤情。

孝王池畔忧胡骑，炀帝河边叹楚兵。

万寿献觞身不与，百城和议泪空横。

明年高会知何处，击磬焚香毕此生。

晁说之

晁说之　读韩退之诗有作

万树残英委泥滓，柳花成絮独高飞。

自怜织质无人赏，宛转还从洛浦归。

晁说之

晁说之　读沈下贤集绝句二呈圆机

晚来李杜擅文章，无奈情何忆沈郎。

未掩西施朝薤泪，可堪弄玉暮魂香。

晁说之

晁说之　读沈下贤集绝句二呈圆机

荷叶拳拳恨未舒，伊人归兴问何如。

空看蝇鼻灯花喜，不得平安一纸书。

晁说之

晁说之　杜诗

古人愁在吾愁里，庾信江淹可共论。

孰似少陵能叹息，一身牢落识乾坤。

晁说之

晁说之　对雪

念昔幽居久，幽怀剧岁残。

茅亭因雪过，沙渚与鸥寒。

暂喜凉尘息，将愁秦树单。

六花如结子，孤客鬓边看。

晁说之

晁说之　对雪怀淮安郡王郊居

六出花开郊野兴，王居不数沈休文。

洞房窈窕玉箫远，绮席徘徊琼糈醺。

大药定应须火候，佳人可复悮行云。

自怜收拾征衣客，白眼寒空送雁群。

晁说之

晁说之　对雪再用丰字呈圆机

何人醉酒在新丰，暮雪琼飞骖玉龙。

云借威棱如直指，风排倾倚似斜封。

堂堂不及侏儒饱，烈烈徒多憔悴容。

久负梁园能赋客，且遵汉诏善劭农。

晁说之

晁说之　对月偶成

我屋天之东，月从海西来。

不解传消息，起舞兴悠哉。

千里玉绳断，万顷金波开。

为我清皮骨，怜我兀尘埃。

座有玉山人，映照共徘徊。

谈笑喜复喜，讵必虾头杯。

晁说之

晁说之　二十二弟获金印

季也获金印，籀文秦不如。

情知非鬼篆，恨不识天书。

池静龟游罢，庭闲鹊斗余。

春风还旧物，疏俊独怜渠。

晁说之

晁说之　二十二弟自常州寄翦刀及笔来作长句

弟书毗陵来，有同股分刃之刀，

绿管白毫之笔。刀是宝公锡上之所悬，

笔亦江淹梦中之所得。江南刀笔有如此，

不比丰沛吏萧曹而兴锋镝。顾惟二物大有恨，

不蒙独孤府君一言之饰。使君惠出延陆羽，

文章不落翰墨迹。於今有用则劳劳，

破贼露布征兵檄。小楷帖黄奏北阙，

念弟未归空叹息。

晁说之

晁说之　二十六弟寄和江子我竹夫人诗一首爱其巧思戏作二首

莫愁妩媚主人卢，纤质交竿巧得模。

绿粉敢争红粉丽，鱼轩休比鹤轩疏。

女英谩对湘君泣，子政徒青天禄书。

夹膝得名何不韵，秋来卧病竟何如。

晁说之

晁说之　二十六弟寄和江子我竹夫人诗一首爱其巧思戏作二首

寥寥故国谩玄卢，内子可怜殊不模。

拟比封君宁有实，欲为节妇亦何疏。

且休深妒斫桃树，枉是多愁织锦书。

贫士一妻常不饱，更烦讥谪几人如。

晁说之

晁说之　二月初山上作

与春相别云一岁，辽鹤有恨不足加。

意韵寂寥莫我适，起逐春风山迳斜。

春风自与时窈窕，岂为来开桃李花。

不然春来已几日，何处桃李不枯槎。

乃知桃李善卑陬，远交深托待纷葩。

政如世间妩媚子，巡墙倚户渐齿牙。

公卿初岂以尔故，腰金佩玉牢声华。

区区更怜蜂蝶辈，草根花底为生涯。

此理前人未见之，我今独得频咨嗟。

生无京国名园分，况此边城万里沙。

晁说之

晁说之　二月二日

柳花多情不肯新，可怜失尽汉家春。

二年不识挑生菜，万国谁知有杀身。

群盗犹多南渡客，征鸿难问北归人。

始知前日一樽酒，上帝升平与尔亲。

晁说之

晁说之　翻忧

岁暮穷途恼白头，况加一岁更荒州。

家禽聚处无居屋，野水分时便断流。

何物不堪供佛泪，谁人可与共咨谋。

一生本藉诗书乐，今日诗书翻百忧。

晁说之

晁说之　访郭圆机机宜不遇

久雨宜新霁，秋光更可怜。

尚嫌鸿雁近，肯使鹿麑前。

兴瞩唯高隐，名谈尽昔贤。

那知忙事在，曳杖行荒田。

晁说之

晁说之　风

一雨一月强，天地同翳如。

大风半夜起，上下痛扫除。

彼苍不自压，人力端奈渠。

不然何特异，摇荡此寰区。

痴儿怖惧起，无衣冻不苏。

尚恐山岳仆，宁暇小物谋。

人生所托微，造化仁有余。

明朝木杪静，晏晏看天衢。

晁说之

晁说之　风琴

不植风琴二十年，僧来为我置斋前。

欲教羇思残春梦，吟落浮云共洒然。

晁说之

晁说之　风雪

风雪三冬北，江潮二月时。

怪今阿那事，不得作春诗。

晁说之

晁说之　风雨纵横至

风雨纵横至，此非渊明庐。

勉哉风雨操，人品有贤愚。

彼方适云旗，我切畏泥涂。

凄凄向深夜，何处识斗枢。

晁说之

晁说之　奉高道中作

云埋树林远，雨添山色重。

我马自知行，秋风更相送。

悠悠邹鲁间，此意将谁共。

明朝是别离，想此如残梦。

晁说之

晁说之　奉杨公近蒙答四六状极为精丽

博物张公适圣神，经营佐国不谋身。

一枪采撷朝林下，八骏遨游暮海滨。

诗就秦州宁独乐，政成周道要相亲。

败军污蔑谁哀念，敢谓勤渠问解巾。

晁说之

晁说之　奉纸百番於姑夫主簿并以谢四诗之宠

怯见诗千首，悭持纸百番。

纸多诗剩到，费杀哑儿言。

晁说之

晁说之　鄜州人语间有似河朔人处予独知其然盖此本魏之上郡魏人以归秦之三

魏郡归秦秦遂王，音犹故魏恨难忘。

谁知我本魏郡士，比汝独思田子方。

晁说之

晁说之　鄜州张路钤处见东坡所书渔父四首感叹之余因思诸王孙伯言善歌此辞

庾郎几尺大腰围，江北江南有好诗。

今日王孙浑得似，仍知渔父醉醒时。

为我高歌掩明镜，上方凉簟鬼神悲。

我曹早有江湖兴，风雨轻鸥细细随。

君朝明光我圁洛，愁肠只有醉为期。

海外骑鲸消息断，无穷飞絮解相思。

孤舟本要载西子，欲付此声知有谁。

安西将军元好事，纸背题来十袭之。

晁说之

晁说之　伏蒙二十三叔俯和亲字韵诗不胜钦叹辄复用韵上呈

乐难得似新篇乐，亲莫亲如同祖亲。

熟见典刑平世事，恭闻诗礼少年身。

五言自发曹刘兴，七泽谁知鲁卫人。

李白酒楼今在否，不堪回首小园春。

晁说之

晁说之　伏蒙三十丈六大夫宠视长句辄次韵和

千仞愁城托寸阴，可堪疾病更频侵。

烟霞旧友能相遇，鸥鹭前盟不待寻。

羹饭东西惭白发，功勋远迩负丹心。

明朝九重无高处，约访高人支道林。

晁说之

晁说之　浮甘亭上

浮甘亭上拂征衣，欲起羇愁却自非。

莺去青阴犹转响，月来碧障有余辉。

三英何处同行乐，百丑无堪独自机。

好濯缨尘惜苹藻，从教尘土半天飞。

晁说之

晁说之　抚古

抚古论今百感生，兴亡异世实同情。

鬼神能告广陵散，才智无如大厦倾。

天御日躔归故国，江潮淮浦谩新城。

论都不及百世事，谁为君王致太平。

晁说之

晁说之　复次韵寄子我四首

柴门仅付一寒卢，不内不妻深有模。

每与簀簹同缱绻，好来箕簹共萧疏。

谢娘莫道能联句，郑婢无烦亦读书。

前日{女便}娟今不见，头槌眼臼却能如。

晁说之

晁说之　复次韵寄子我四首

何须晚嫁独伤卢，云母无媒自纳模。

虹断美人情不竞，雨回神女分还疏。

敢同孙寿巧为态，颇称江淹懒著书。

叹息火笼俱丽质，当年风韵本何如。

晁说之

晁说之　复次韵寄子我四首

当年配马莫嘲庐，今日化龙还寝模。

麈尘尾虽长君不，搔头谩短我能疏。

夜寒青女难携手，海阔麻姑肯寄书。

五色笔归空婉娩，幽篁残梦自常如。

晁说之

晁说之　复次韵寄子我四首

汾阳熏叶重彤庐，凉霍同封不世模。

贫士岂知燕玉暖，幽眠莫共腻香疏。

从容耻与石为弟，寤寐欣逢仙降书。

若是双流参六贵，锦围绣被又焉如。

晁说之

晁说之　复入鄜城南门

南走京洛道，羸骖到却回。

只应如幕燕，自有社相催。

晁说之

晁说之　复用前韵即事奉寄

南充有狂女，何以号仙君。

不食諠愚嗜，忘言耸世欣。

我常饥亦健，公更默能文。

鹤驾如相召，应须即日勤。

晁说之

晁说之　复作山字绝句呈圆机

羊头山笑鸡头山，我粲文章尔漫顽。

游子白头颜不少，任人讥侮亢高颜。

晁说之

晁说之　感怀

甬东为客久，心期日自昧。

秋风沧海潮，尚余桂江泪。

形影怅已老，颇识前人意。

柳子与沈侯，超迈万人外。

终日常戚戚，不知果何是。

我亦负罪臣，视彼才藻愧。

晁说之

晁说之　感旧

林梢接手百花浮，昔与王孙倚小楼。

风物无情常自若，男儿何处不堪愁。

兰成只忆江南老，丞相难忘洛下游。

今日天涯送春泪，不堪更为种瓜侯。

晁说之

晁说之　感旧

田园几亩豆苗新，卒岁闲居百虑真。

百日频逢中酒客，何时曾禁折花人。

谁夸玉帛奔侯服，自喜樵苏入帝闉。

回首龙蛇纷起陆，却垂涕泪问胡尘。

晁说之

晁说之　感旧寄上芸叟侍郎

於越茫茫羁旅久，函秦落落笑谈中。

曲江烟月新春梦，寒食人家故国风。

此际一樽曾邂逅，他时相见更从容。

丈人笔力知强健，何事书来不吐虹。

晁说之

晁说之　感时

千里逋亡蒲柳身，泪痕长短送残春。

望惟书问平安到，乐在儿童读诵声。

桑海恩深变未得，龙蛇躁甚起何因。

即看廊庙申威令，为问勤王有几人。

晁说之

晁说之　感时二首

衣冠迷鱼卫，食饮叹荆扬。

夜雨思乡近，秋风客梦长。

莫言游帝所，要且狩河阳。

丞相如求士，当求张子房。

晁说之

晁说之　感时二首

黄埃迷马市，白帝问鲁梁。

松竹秋声早，江湖客梦长。

易衣欺贼眼，辟谷信仙方。

尚有叩阍志，其如病在床。

晁说之

晁说之　感事

长鲸江海尚翻波，欲济无航可柰何。

物象萧条秋序薄，人生感慨腐儒多。

翠舆不见胡尘起，旅雁能随汉月过。

七日之诛今几日，犹烦乐职在中和。

晁说之

晁说之　感事

长江无月令，氛祲日胚胎。

北阙望不见，东风呼弗来。

后皇本图治，上帝肯遗才。

为问缙绅士，何容赋七哀。

晁说1　感事

短发犹思沐，修途颇梦归。

不惭为吏拙，但恨读书非。

陇上健儿戍，渔阳突骑围。

谁能图战阵，枉是著朝衣。

晁说之

晁说之　感事

十年三冬时，柜火帘小室。

读书似少疲，坐睡尘两膝。

飞雪封我窗，号风过我壁。

时有可语人，对之亦默默。

当时不知乐，兴言在今夕。

今夕何为者，荒山事行役。

仆驭同饥寒，惝恍若有失。

旅舍既凄凉，台牒更狼藉。

始信柳柳州，幸此南夷谪。

归去亦何难，清时惟所适。

晁说之

晁说之　感事

王师真不战，天险易摧残。

尽室半徒步，朝饥夜更寒。

胡尘无甸服，汉月照长安。

凶悍仍无礼，嗔予不守官。

晁说之

晁说之　感事

人物今朝何寂寞，我思前辈太峥嵘。

仙才难测赵周翰，俗眼聊窥石曼卿。

鸾凤腾辉何处在，珪璋振德是人斯。

怪来高论空无验，可是岐公作宰司。

晁说之

晁说之　感事

功名富贵总愁予，南北东西尽畏途。

悔不读书徒语尔，老来悔读少年书。

晁说之

晁说之　感事

我有清时略，白头病在床。

必须诛国贼，先要射天狼。

割据江山旧，艰难日月长。

百花寒未发，朱帝恨茫茫。

晁说之

晁说之　感事

玉仙鸿福最先春，今日枝头历虏尘。

千里无非逃难客，二年谁是看花人。

偶来水国充饥易，况有儒冠请益频。

天志虽穷吾道在，图书焚尽更重新。

晁说之

晁说之　感事

人心端可见，戎马几时休。

往哲真能恨，来贤更用愁。

只应当日泪，常共大江流。

汉县寥寥甚，今为辅帝州。

晁说之

晁说之　感事

青春住莫过，伴我恨无穷。

家在胡尘里，客来兵刃中。

小人真乐祸，大吏竞兴戎。

暂适叉鱼市，长惭斩将功。

晁说之

晁说之　感事二首

本是悬车却扫人，猥贪雨露政惟新。

干戈难作墙东客，疾病犹存砚北身。

敢觅图书灰烬里，谁分盗贼甲兵屯。

纷纷四海人知否，犹属炎年第一春。

晁说之

晁说之　感事二首

流寓无家浪漫行，全家处处话升平。

溪山色外京关色，风雨声中读诵声。

王莽历期余数在，董贤恩幸几番新。

只应不武空憔悴，自有长歌薇蕨春。

晁说之

晁说之　感事诗寄韩侍郎

去年过却京尘里，今日无烦叹白头。

且喜归来收客梦，何妨无酒破春愁。

细教科树鸟声乐，远使疏泉山影浮。

晚得花开逢岁闰，可容结侣到丹丘。

晁说之

晁说之　感叹

消息沈沈当下国，风尘漠漠望中都。

平生铅椠胡尘里，不免从今读误书。

晁说之

晁说之　感叹二首

险阻空千里，都城整六师。

忧心常忽忽，春日独迟迟。

未见忠良出，休言昏乱为。

白头难作客，日日问归期。

晁说之

晁说之　感叹二首

龟筮总茫茫，风尘惨大荒。

丹心能许国，膂力愧勤王。

若使官兵卫，犹能干戚扬。

叩阍陈胆策，折翅亦难将。

晁说之

晁说之　感兴

越山无黄叶，客子自悲秋。

朝来风雨恶，白浪翻山头。

归雁不敢度，何事此淹留。

少时笑古人，耻为关外侯。

老识古人意，首山复首丘。

晁说之

晁说之　高二承宣以长句饷新茶辄次韵为谢

春风伴我到僧家，叹息无名供佛花。

刘子枕糟非枕酒，陆生论水不论茶。

少多何必求玄鹄，一二唯当较白沙。

更恨老年难得睡，因君茗粥恨无涯。

信美江山非我家，兴亡忍问後庭花。

明时不见来求女，俭德唯闻罢贡茶。

鷁首千重能破浪，马蹄万里正便沙。

烦君识取人才尽，白首飘零谩海涯。

晁说之

晁说之　高二承宣与苏二左司唱和春雨诗远蒙见寄依韵和之

太乙池中舰，洞庭湖上蓬。

问谁今得乐，宇宙钓丝中。

晁说之

晁说之　高二承宣与苏二左司唱和春雨诗远蒙见寄依韵和之

公子与王孙，何烦更问耕。

春心为花雨，梅杏尚难平。

晁说之

晁说之　高藤州六观堂

曾子三省予未能，夫君六观何自入。

天台敖我三观妙，君又三之弥有得。

露下聚散俱已空，电出有无仍不实。

一世假梦暂踟蹰，万缘托幻聊戏剧。

澄渊泡起不离中，端形影见无差忒。

兹惟一心之所发，邈乎此心近不识。

更须止之艮为山，随其观处离非日。

与君相遇紫陌边，不谓我言无不急。

君方度岭驾朱轩，我言之外何所识。

晁说之

晁说之　高邮忽见叔易嵩山下所寄绝句次韵和之旧所作不次韵也

我忆故人头更白，故人梦我眼犹青。

重湖叠浪君知否，政似当年翻水经。

晁说之

晁说之　高邮人物绝句二首

高邮崔监富诗书，笔力雄豪与世疏。

不是魏公公道在，定垂白发老菰蒲。

晁说之

晁说之　高邮人物绝句二首

高邮少年有王令，豪气雄才海内无。

当日谈兵今可用，只愁遗像是癯儒。

晁说之

晁说之　高邮书事

飘然去国到他乡，昼晷难移夜漏长。

自恨旅怀多偪仄，谁教春梦远颠狂。

舒虹荡月明珠过，积雪迷云小稻香。

双绝兹焉甘作客，只惭不得去勤王。

晁说之

晁说之　庚子冬至祭鼎阁差充太祝致斋於内西廊待漏院以近法物库有火禁甚严

至日为客昔人叹，况乃客次在斋宫。

斋宫所寓有火禁，冰食霜寝多凄风。

丰屋高悬日不到，未信一阳生是中。

尝闻鼎以大祭祀，未闻祭鼎陈笙镛。

兹焉祭鼎戒群吏，古也拜灶劳皇躬。

森森鼎阁祚厥西，矗矗明堂配自东。

天子万岁调元象，岁岁年年为祝工。

晁说之

晁说之　庚子至前二日韩德全李师民相继而至聊书一时之事

先後客无约，寒窗注夕阳。

纵谈香柏子，孤兴饮松黄。

不道仇池远，唯迎至日长。

於焉岂易得，回首即他乡。

晁说之

晁说之　宫观请不遂拣兵戍河朔

拟驾柴车反故园，却料甲士倚和门。

桐孙竹祖俱相笑，欲把秦音长子孙。

晁说之

晁说之　孤雁

风驱云卷一身微，慕侣高高急急飞。

未许高人能远遁，梁王池馆故同归。

晁说之

晁说之　古人

古人愁已极，今我不用愁。

去日已忽忽，来日谅悠悠。

便能如此志，终恐惭白头。

经月不读书，闭目得自求。

不如悬车好，更复外言不。

晁说之

晁说之　故资政殿学士特赠光禄大夫曾公挽辞二首

选吏时无最，论兵世有书。

风神相门旧，胆气将坛初。

地轴尘埃转，天航津汉虚。

忠规子孙在，太史笔何如。

晁说之

晁说之　故资政殿学士特赠光禄大夫曾公挽辞二首

马援枕前叹，张飞帐下怨。

古人有余泪，今日不堪言。

犬豕方逃格，璵璠忽自焚。

共嗟当宁恨，宁复问乾坤。

晁说之

晁说之　顾弥邵以其尊内翰所有欧阳公集遗侄季澈赋诗篇末见及辄次韵作

昭陵人物一朝盛，晚有醉翁为拟伦。

譬如群凤粲羽翰，来下千里仪九成。

凤归乐绝天寥寥，人间坠简空垂精。

可但光华开日月，要识忠愤耸幽神。

虎头本是当时客，教子传孙无粟亭。

昼吟夜诵翁文耳，池蛙何容聒正声。

得之不待金错赠，好守门律如时令。

君家此叔定不痴，莫厌家鸡外勤请。

晁说之

晁说之　观逋翁执花曲作

万国归随尽细侯，阿麽只解爱扬州。

锦帆明日知何处，不得龙门洛水游。

晁说之

晁说之　观明道先生桃花菊诗作

叹息天上暂醉时，重阳物色艳阳姿。

便生春思兼秋绪，当日董生宜一窥。

晁说之

晁说之　归到

归到故庐同逆旅，人生本自怕牢愁。

雨声岂有京华态，羇思仍多澧浦秋。

久禁令人类疾病，新闻向汝重咿喔。

顾无道义论轻重，何处王公门可游。

晁说之

晁说之　癸未岁余与开封解安行同知定州外县赴二帅上元之集今辛卯明州灯夕

伊昔中山胜事赊，初当三五便开花。

君能选色沉醉倒，我自伤心深感嗟。

聚散十年逢节序，穷通百态各天涯。

使君绮席谁同乐，莫遣灯花照鬓华。

晁说之

晁说之　过汉武望仙宫在鄜寺之西三绝句

海外求仙事渺茫，却烦鹤驾访刘郎。

修门自有偷桃客，好试低眉问帝乡。

晁说之

晁说之　过汉武望仙宫在鄜寺之西三绝句

山下时时闻凤箫，山中处处得蟠桃。

刘郎仙去何难事，不用飞楼百尺高。

晁说之

晁说之　过汉武望仙宫在鄜寺之西三绝句

山下时时闻凤箫，山中处处得蟠桃。

刘郎仙去何难事，不用飞楼百尺高。

晁说之

晁说之　过荆轲冢四绝句

过华踰河势北倾，何人来此葬荆卿。

千金匕首安知在，易水寒来尚有情。

晁说之

晁说之　过荆轲冢四绝句

太子当年计不疏，虎狼有剑断头颅。

逡巡不血荆轲手，自要辒凉费鲍鱼。

晁说之

晁说之　过荆轲冢四绝句

刺客传中轲绝伦，後来尪怯寂无人。

秦人更甚燕人恨，不葬燕台留葬秦。

晁说之

晁说之　过荆轲冢四绝句

贯日白虹可奈何，书生容易笑荆轲。

美新伾党临遗冢，惭愧绝无狐兔过。

晁说之

晁说之　过洛阳赠亲旧

古来无奈洛阳尘，兴属今朝谁与亲。

河岳新秋初过雁，园林晓月远行人。

波声有喜咸通汴，云影相随直到秦。

白笋紫姜勤故旧，公孙出仕独堪嗔。

晁说之

晁说之　过陕州赠苏仪掾仲滋

老去情怀谁与谋，坏壁无蛩更愁秋。

收览雨声来枕上，飞扬马鬣在冈头。

栾城孙子何来此，华国文章肯谩休。

邂逅关山论家世，更期信息在西州。

晁说之

晁说之　过陕州赠苏仪掾仲滋

河拥秋声客恨新，谁能出语共轮囷。

信知五采生丹穴，不许文章属外人。

晁说之

晁说之　过万丈潭观山呈圆机

弃捐踪迹尽悠悠，山水之恩亦太优。

成熟此生无再辱，发扬何事敢他求。

乘闲今日联高足，就隐明年独远游。

潭面可量才万丈，总于春恨作浮沤。

晁说之

晁说之　过雁和二十二弟韵

我避胡尘淮海远，悠然问雁尔何来。

中原消息须闻取，南岳峰头莫谩回。

晁说之

晁说之　过雁和二十二弟韵

庄周口舌过平生，择雁何为贵不鸣。

默默高飞宁有乐，人间生死本来轻。

晁说之

晁说之　海陵寒食

忽逢群盗到江津，惊若奔鱼跳此身。

烟焰几为新节鬼，风尘敢忆故乡人。

几家有物蒸尝在，到处无时哭泣频。

日日凄风兼苦雨，要知寒食客愁真。

晁说之

晁说之　海陵社日

信美非真美，徒劳本自劳。

异乡今日社，寂寞食无糕。

晁说之

晁说之　海陵书事

今古悠悠嘉上同，徒令客子恨无穷。

竹椽泥压清虚节，苇爨香殊忠厚风。

腾倚百年麋鹿外，波澜一日凤凰中。

可怜仙驭频来往，从此相传第几翁。

晁说之

晁说之　海陵闻角

秋风入角蹙山城，更觉淮南秋思清。

惯听边威雷鼓里，梅花争发斗峥嵘。

晁说之

晁说之　海陵闲居

春色海边虽到晚，幽居亦且得徘徊。

风轻花影闲闲去，人静棋声揭揭来。

莫话艰难催白发，从教颠倒长青苔。

明朝此兴如能在，梦到梁王旧吹台。

晁说之

晁说之　寒江

寒江不可望，怖尔船中客。

波涛已无时，风雨又几日。

人多冒险艰，我独幸沉寂。

蛟鼍得意豪，鸿雁归期急。

吾孙解蛮语，政可一戏剧。

晁说之

晁说之　寒甚

二月春风著意来，毡裘北客尚低回。

只应是日无何逊，江上梅花未肯开。

晁说之

晁说之　寒食书事

令宫不易逢寒食，海角风霜剩作寒。

杏粥榆羹浑不见，蓬池春色梦中看。

晁说之

晁说之　韩二十七诗来云已束归鞍逐去鸿令人欣喜愧叹辄次韵和

此身重滞愧征鸿，况对庭前郢树风。

暂至京师便归去，敢期今日有黄公。

晁说之

晁说之　何事

何事千忧自惘然，且看节物异乡边。

莺来昨日犹多吃，柳到今朝第几眠。

上巳清明徒颉颃，流觞蹴踘岂周旋。

故知白发因渠得，忍更贪愁忆往年。

晁说之

晁说之　何意

何意此闲居，逋亡且谩如。

日高鸡在树，风静雁抛芦。

雨露传新令，儿童说故都。

秋光金甲上，丑虏犯王诛。

晁说之

晁说之　和陈叔易见寄

终日焚香却袢暑，只此于君愧典刑。

莫怪殷勤问元朗，此心要自渴沧溟。

晁说之

晁说之　和出郭

万斛无多宁贮愁，不如留著寸心忧。

怕闻天假渔阳骑，莫话春迷炀帝楼。

出去暂能欣绿野，归来还是梦沧洲。

何人解赏鹪鹩赋，岂但功夫在句头。

晁说之

晁说之　和二十二弟龟山寺三绝

江边龟步亦平平，淮上龟山耸五兵。

何但八公山草木，解令王国列金城。

晁说之

晁说之　和二十二弟龟山寺三绝

龟山之操恨时危，语乐徒劳鲁太师。

今日龟山无可恨，祥符年上御题诗。

晁说之

晁说之　和二十二弟龟山寺三绝

海岸石龟恨未平，时时入海自冯陵。

此山磐祌清淮上，宝塔分功更就曾。

晁说之

晁说之　和高二偶作长句

流落归来少故人，婆娑白发强容身。

雷霆能断王敦首，宇宙犹多庾亮尘。

以国与盟非所志，在边不战岂其仁。

兼资文武唯高子，谁识中原有虎臣。

晁说之

晁说之　和胡少汲游山

峭直汉大夫，伊余忝末胄。

出不还良媒，生本值恶宿。

高曾耀图牒，罪戾辱堂构。

十饥付群儿，万恨阁孤哹。

耻争市井日，雅愿农田寿。

感概触目新，忠愤平生旧。

欲论国中枢，谁识不下辏。

偶为江湖游，喜见园林茂。

但恨老子迂，难复处士秀。

怀我故时人，识彼往岁绶。

故人多零落，高义或邂逅。

有美中庸胡，愿息金兰臭。

家住灊岳云，赋此小山狖。

才显便官豸，暂处得僧鹫。

大篇既锦舒，小章亦玉镂。

本期古人知，岂急今朝售。

又如五色丹，必待九转就。

不近恋洛阳，何远惮句漏。

神智此既澄，世网不待透。

明珠雀能衔，黄金鸟解漱。

遗骨一国珍，死鬓百草斗。

果谁真美恶，亦曷定先後。

食柏莫分甘，种漆要自守。

无思粱肉肥，忽厌藜藿瘦。

德义难沃怀，情欲为穿溜。

小人窘咫尺，君子狭宇宙。

清音可相羊，畏途肯宿留。

原宪不知贫，季氏徒夸富。

既皆白发侵，宜各素心究。

内不识织紝，外嗜饱飣餷。

一言可酣醉，八月非醇酎。

苟适年少场，或落春花囿。

武思挥日功，文欲凌云奏。

懒出枥马嘶，惜笑闺女侑。

巧意难幸得，枯胫或遭叩。

君如此攘臂，我此甘缩袖。

归见鲁卫士，未觉风宜陋。

每增输心伪，矧非见面骤。

猿笑识岩穴，鸡鸣知旦昼。

吾语虽不媚，厥意或可後。

晁说之

晁说之　和季站秋日即事

五世衣冠盛本朝，宁论妻织与儿樵。

愿予始就山居乐，未放诗书便泬寥。

晁说之

晁说之　和涧上丈人石淙作依元韵

岷江将入海，金山中斥攫。

近樵得雁荡，平地风落落。

狞儿一称绝，如夔理舜乐。

那知嵩石淙，视彼削则削。

两处各瑰俊，一日得磅祌。

水从嵩阴来，到此几溪壑。

势尽划纵横，天地自开凿。

腹背涵丛峰，星斗俱漠漠。

波摇下嶔崟，云度上岝崿。

为山无麓趾，突兀便可乐。

北首揖三顶，雁行共辽寞。

睥睨万培塿，飘然风中箨。

莫言聚石耳，乍如五阴剥。

试观烟霞生，如莲敷青雘。

非山亦非石，水亦非激跃。

痴龙有路寝，醉蜃不收阁。

因得为人戏，何处颜色怍。

或疑上帝宫，盆山映丛薄。

盲风吹下将，尘世暂斟酌。

又疑涿野战，行阵龙虎作。

过怒禁不散，结此空黝噩。

宁论八

晁说之

晁说之　和吕希哲

渭滨人老钓纶中，晚达那知有早穷。

顾我岩栖终作底，谩将病目送飞鸿。

晁说之

晁说之　和蒲君刑曹佳什

独步当年贤士关，青衫初试□官闲。

好怜归去龙锺者，五世题名在道山。

晁说之

晁说之　和蒲君刑曹佳什

志士何曾耻把关，忠臣本自不言闲。

策勋他日阵闲阵，莫忘今朝山上山。

晁说之

晁说之　和十二弟见降羌过洛

百代兴亡吐谷浑，圣主神谟不世恩。

解缚再生有孙子，无劳倚笑上东门。

晁说之

晁说之　和斯立见还诗卷

神仙刘子夏，不愧许远游。

今日秋风客，襟度更为优。

如何琅玕纸，亦作李相投。

释之还在手，爱涎随不收。

霜渚正可恨，凫鹄远啸俦。

金篦识清扬，玉麈见风流。

新知虽云喜，果作新故不。

相期不用名，散尽人间忧。

晁说之

晁说之　和斯立夜校试卷呈同舍十二韵

校艺来从鲁，闻韶昔在齐。

幸容葭倚树，欢会食甘藜。

礼数延文士，雄豪动武奎。

严凝池上雪，灿烂谷中霓。

喜见双头锦，争求独角犀。

化金思点灶，画酒愿分篦。

气壮如观海，言危拟去梯。

且思竭马力，马敢效牛蹊。

萧统闻香臭，刘郎善品题。

铅黄方宴集。风雨惜风携。

永遣愁城破，休教眉宇低。

故乡我自乐，归去逐群鸡。

晁说之

晁说之　和斯立重赋

是非真未定，楚客莫咻齐。

侈美珍炰鳖，粗疏鄙饭藜。

评文归藻鉴，得实应参奎。

萧酒裛尘雨，清明避日霓。

露华鸣老鹤，月魄射灵犀。

儒雅元簪笔，风流且带篦。

辛勤无黑突，腾跃有丹梯。

自顾迷辕驾，马能识路蹊。

从容金谷集，酬唱汉江题。

好是频徵策，相看便解携。

尘埃随日起，穷悴使人低。

桀犬惊尧犬，家鸡笑野鸡。

晁说之

晁说之　和新乡二十一弟华严水亭二首

渚蒲淅淅风犹急，岸柳纤纤雨尚余。

栖鹭宿鸥浑去尽，泝溪还有两三鱼。

晁说之

晁说之　和新乡二十一弟华严水亭二首

荷盖点溪三数叶，藤稍遶树几千层。

投闻更与高人约，重抱琴来听广陵。

晁说之

晁说之　和许嵩老江上舟灾

火德孝严嗟掠虚，祝融江面怒心余。

千寻赤尾干尧历，百仞红鳞灭禹书。

丙穴烘天谁得及，丁翁奔日更难如。

文昌右辖知几早，无妄之灾不我居。

平生易象论孙虚，富贵功名不愿余。

政府频垂忧国泪，梵宫独看竺乾书。

众惊赤壁复焚尔，自擅三禅早晏如。

回首焚躯并溺骨，何为不早傍禅居。

晁说之

晁说之　和圆机佳作

官憎诗过好，人亦忌才多。

君子自如此，伊人其奈何。

单裘千日醉，短发百年歌。

谩纳新愁泪，终惭带女萝。

晁说之

晁说之　和圆机题草虫

怒剑无烦起逐蝇，从教小物此冯陵。

礼加蛙臂何时用，书到蚕头几日能。

半是苔边徒有感，全收芋处肯生憎。

如椽大笔么麽落，愤懑今人终拂膺。

晁说之

晁说之　和朱少章见寄

兼该夫子耻专门，却笑何人哮吼村。

闷己赋疑唯独语，恼卿诗似得同论。

夜来雨足宽贫病，秋到凉生破睡昏。

几欲抛书闲过日，只惭无可谢嫣荪。

晁说之

晁说之　和资道登岱顶回

蔼蔼天孙作晓岚，为嫌俗骨遣教还。

仙儿堕处真堪惜，只在含眸一笑间。

晁说之

晁说之　和资道读贺知章传

少陵爱贺公，爽气不可致。

宁向水底眠，不作尘中士。

谪仙见长安，狂言随意至。

换酒解金龟，安知天王赐。

二子少可人，欣然得朋类。

我实异世客，遗编劳补缀。

念昔游稽山，颇爱石上字。

再拜式画像，物来见真意。

翰林有渚孙，能与我同契。

晁说之

晁说之　和资道读王绩传

飞廉有丑马，卒岁得肥游。

先生用自况，散发汾水头。

时时到醉乡，万汇如蜗牛。

板筑杜康庙，配飨酒家流。

此意谁能解，空令儿女羞。

为问关夫子，若何为献酬。

晁说之

晁说之　和资道故山驿早行

欲识混沌初，请君观晓山。

浩荡有而无，云烟往复还。

流水意更新，四顾复联攀。

日驭慎莫出，我要常萧闲。

晁说之

晁说之　和资道山路见菊杂言

桃李不如菊，露下花开意自足。

菊亦谢桃李，妖葩艳萼能入俗。

把菊比君君更清，爱菊肯教陶令独。

君今渐作富贵家，平头奴子红腰束。

人谁敢号髯参军，见者面柔辞气曲。

唯有禅翁向晚秋，东篱细步想风流。

晁说之

晁说之　和资道岩岩亭二首

我来游此亭，岂羡高阳里。

形神既生生，吉祥斯止止。

我无古人愁，古人无我喜。

颇恨桑苎翁，不来尝此水。

晁说之

晁说之　和资道岩岩亭二首

昔年蜀武侯，泣下荡阴里。

何如无事人，一亭欣所止。

悠然太山岑，相对真可喜。

不须樽中物，且酌岩下水。

晁说之

晁说之　河中府古兴寄刘壮舆

肘腋患难御，垣墙倾莫制。

兹者论战国，破秦必在魏。

初疑此语谩，身到识真是。

河山既设险，信食以自治。

秦虽百虎狼，得进不得退。

襄王昧远图，苏秦嗜近利。

惜哉计画疏，为此山河愧。

我怀谁与语，刘子长论议。

方为十二史，吾言不可废。

眺听常思君，梦魂先朔吹。

晁说之

晁说之　河中府追怀亡二兄及思永兴十二弟

表里山河季布州，我家兄弟忆同游。

芸香寂寞空青冢，绛帐飘零欲白头。

羁旅即今无好语，登临自古有高楼。

颇闻酬唱西岩在，阙里诸孙添我愁。

晁说之

晁说之　河中戏作绝句

人物英雄异姓王，山河生气尚光鋩。

可怜只解夸佳丽，花落春空更断肠。

晁说之

晁说之　恨契诗

坎壈愚无计，恸哭老无泪。

居处近何适，隐遁远何暨。

爰来未尝恨，始恨金石契。

何朝熔而泥，亦暮泐以滓。

有美者伊人，平昔尝自谓。

此身敢自轻，实与刘向类。

孰如同姓忧，斧扆况忠对。

与我盛苏门，何人忍弃背。

顾彼苍蝇姿，须臾来附骥。

附骥只须臾，没身有臭嗜。

国中起四顾，谁门复擅势。

前日既居货，今日宜入市。

市王诚何知，多贱而少贵。

懦劣既先奔，强梁亦晚至。

俄然欣解榻，倏尔勇投袂。

烈烈参貔貅，堂堂得英卫。

云朔土即复，单于颈当系。

如或骑猪归，铁甲遮羞愧。

功成麒麟阁，丹青更何视。

莫能为尔言，击指血迸溃。

况我本小人，西京仍已亟。

所得果几何，作诗深自励。

晁说之

晁说之　恨同

恨同枉陼频潮汐，情与游丝斗短长。

垂钓蛮童缘底泣，难将心事问何郎。

晁说之

晁说之　洪泽守闸和二十二弟韵

小舟洪泽叹嗟余，欲说人间孰得如。

蝙蝠倒悬徒颉颃，猕猴徐步谩趑趄。

岁穷云际行求雁，日暮溪头坐羡鱼。

何处长风万里浪，龙盘鳌拚蜃楼居。

晁说之

晁说之　後十一月十一日夜宿柳子镇

早岁无知到柳桥，黄流澎湃客雄豪。

自从道路无形势，今日睢阳益谩劳。

晁说之

晁说之　忽蒙秀实内黄贤尉寄书期许稠至有经世之语辄代书为谢

岁宴慕群侣，鱼鸟各知息。

故人音书来，怜我此时忆。

忠言开靡靡，岂但问寝食。

我有山耕愿，久矣君已得。

中道忽献书，明时思自立。

一官虽漫与，颇知民苦疾。

豺狼不当路，雨露发天秩。

植杖听班诏，去暴看甲乙。

闾阎心欲速，廊庙虑匪棘。

恨不死褚渊，叹嗟起安石。

固云小人鄙，未易君子识。

悠悠定谁堪，世事儿女剧。

君才雄且锐，欲振排云翮。

但恨张公子，蹶蹶难与适。

功名良可图，燕然铭谩勒。

晁说之

晁说之　胡季和送江梅山茶来

山茶有色笑江梅，无色江梅谢不才。

莫言无色无才思，几许才从色上来。

天际素娥能绰约，人间红袖恨徘徊。

谁将玉质酡颜醉，绛雪朱丝解不开。

晁说之

晁说之　花开未几忽已尽落戏作

天涯花信误心期，狼藉红残只信时。

怪底小怜浑不睡，夜深惆怅梦周师。

晁说之

晁说之　花石题南庄壁

花石倡优乐未央，四维忽绝失皇纲。

犬戎便欲据中国，鹤驾知谁从上皇。

云外安妃情已断，尘中仙伯恨空长。

岂无拨乱济时策，久弃蒿莱不得将。

晁说之

晁说之　怀济北弟侄

久客思吾子，生涯滞故乡。

独携高士传，翻忆紫香囊。

合榻言犹在，同堂乐未央。

翩翩春草梦，随意遶池塘。

晁说之

晁说之　怀旧

伊昔升平事，中州见最先。

洛花凝晓月，巩树霭寒烟。

相业归貂宠，胡尘溺汉天。

几多垂白叟，涕泪日潸然。

晁说之

晁说之　淮海二绝

卜钱簇簇怯单单，小妇扬州桥上看。

拜鬼求神春更恨，不堪风雨作花寒。

晁说之

晁说之　淮海二绝

莫问扬州桃叶生，渡江今日得风晴。

长沙子弟更相笑，上到隋堤便住营。

晁说之

晁说之　淮口作

王畿胡骑满，何地可逃生。

尽室半徒步，有舟无水行。

长淮能见阻，久雨自难晴。

杂立官称在，低头媿国荣。

晁说之

晁说之　淮南王

淮南王，解烧金，胡为黄叶落故林。

神仙鼎气覆千里，草木姿媚锺磬音。

夸诞之语恐难信，傥然安得我登临。

即今巨盗处处起，天子不贪淮南地。

晁说之

晁说之　还琦公诗卷

孤山教体外，赋诗汤休上。

后来数参寥，接手得宗匠。

东游四明山，怀人增恻怆。

何言还老琦，二公论辈行。

但欠主盟人，汲古自清唱。

明年已七十，句法何荡漾。

兹山近蓬莱，展卷到绝旷。

岛子敢赓酬，我正恨难傍。

晁说之

晁说之　还通叟年兄诗卷

白头从事未抛诗，无奈才何复苦饥。

我易吟愁归乐土，因君肠断邺中诗。

晁说之

晁说之　还诸君唱和雪诗次韵二首

萧散人间阮始平，轻盈云外董双成。

飞英试比休争丽，连璧髈言与共明。

黄竹异时徒思苦，幽兰同调得心倾。

何须灞岸蹇驴夜，更学幽人老婢声。

晁说之

晁说之　还诸君唱和雪诗次韵二首

胸中磈磥若为平，今日相如雪赋成。

广野喜逢三得白，高山真遇四边明。

瑶音顾我何能和，玉色烦君几见倾。

形秽由来惭独目，自怜犹识佩环声。

晁说之

晁说之　还资道斯立诗卷

秋风吹一叶，送我过东山。

山高日出迟，露重衣裳单。

爰到济南郡，端士茞与兰。

扁舟八月水，唱酬清且闲。

怜非郭李客，便了取诗看。

晁说之

晁说之　还资道斯立诗卷

馥馨兰茞语，令人有愧颜。

未见半豹书，安敢道一班。

分在婢子科，何以能追攀。

晁说之

晁说之　黄河多淘河之属有曰漫画者常以觜画水求鱼有曰信天缘者常开口待鱼

漫画复漫画，河尾沙软喙一尺。

天生刚喙不解秃，倦鱼薄浅幸有得。

谋拙力百费，何处有金翅。

饥肠倚暮烟，惭愧信天缘。

晁说之

晁说之　黄河多淘河之属有曰漫画者常以觜画水求鱼有曰信天缘者常开口待鱼

淘河复淘河，后土激浪沙分波。

大石羽转杂龙鼍，汝欲澄清力几多。

官家费尽水衡钱，万夫政待汝漪涟。

天上有河鹊以填，可增汝漫髠其颠。

虚名核何尝，休讥汝在梁。

晁说之

晁说之　黄河多淘河之属有曰漫画者常以觜画水求鱼有曰信天缘者常开口待鱼

信天缘，何为者，

非达亦非贤。终朝开哹不敢仰，

待鱼落哹急下咽。大鱼变化小鱼黠，

谁肯效命于尔前。皇天日月高，

无心怜尔曹。几欲强求索，

岂不监漫画。

晁说之

晁说之　昏昏

昏昏非所志，忽忽是何时。

客恨潮声起，春愁柳色知。

何烦连日雨，要剧故乡思。

自顾囊中术，黄金未可为。

晁说之

晁说之　积善堂

我家得姓自卫史，文王之昭锺厥美。

西京御史府大夫，父兹子忠不惜死。

至今墓上无曲棘，颍川岁时虔庙祀。

中原丧乱厌风尘，南渡不及渡辽水。

晚惟道武揽英雄，辽东之晁同兴起。

世封颍川刺济州，子孙婵媛冠剑伟。

唐有贤良如汉初，名动集贤为学士。

是时海内图书家，一晁未议张与李。

忠实文华入本朝，三祖百孙同一体。

中祖颍川袭远封，东祖西祖复於济。

自从决策罢兵来，平进不厌百寮底。

即今门户益衰微，揽古怀今情曷已。

上恩坱坙播无垠，宿莽心存春藿靡。

漳州有母行百龄，疏封钿服明光里。

夫人眼力尚针缕，拜恩不易从稚齿。

初惟夫人有子贤，曰此布瀋敢不。

何劳梦帝血面论，直以微诚动旒扆。

华堂白发喜更新，即看青袍子高第。

寿斝千场日未央，膝下曾玄扶且倚。

中眷有孙不能鸣，东眷孙文刊烨炜。

晁说之

晁说之　即事

几岁田园得隐沦，忍将秋泪湿红尘。

一麾不得庐山去，何用他州寄此身。

晁说之

晁说之　即事

抛尽图书避虏尘，楞伽读罢与谁亲。

波涛远屿羇游梦，风雨幽斋默坐身。

盏底不堪留酒客，句头何敢恼诗人。

和诗送酒俱休问，只恐归期误此春。

晁说之

晁说之　即事

自言愚似醉，休道醉如愚。

不耻小盘食，宁惭掘笔书。

九原怀往泪，万里梦同途。

政恐能知我，何妨更骂予。

晁说之

晁说之　即事呈德麟

学得浮云往复还，里中不出孰追攀。

九秋自与物情乐，一日须教我辈闲。

敢料都城有诗句，故应魂梦在山间。

今朝车上瓶无分，更可怜哉我阻艰。

晁说之

晁说之　即事二首

晚霭沈山月隐林，终朝好学仲长瘖。

忍将老易供书画，更与何人得断金。

晁说之

晁说之　即事二首

药苗晚种已青青，应念尪羸与养形。

肯为嵇生徒著论，便同玄晏剩翻经。

晁说之

晁说之　即事戏作五言

何处寂寥好，山城太守家。

轻觜木竹笋，大裹白朱砂。

君与旱莲比，实非火候赊。

一官还此是，百务莫淫哇。

晁说之

晁说之　即事戏作五言

何处寂寥好，山城太守官。

龙锺五品服，豹变一还丹。

旧恐三杯竭，新添两角寒。

只应归去是，无责有余髈。

晁说之

晁说之　即事谢公表二绝句

碧嵩青颍肯相从，万事茅堂醉梦中。

出到人前羞欲死，归轮不必问何从。

晁说之

晁说之　即事谢公表二绝句

留君谈笑且从容，白发红尘阿那中。

踉跄行藏莫相笑，枯鱼垂泪恨无从。

晁说之

晁说之　疾病

疾病非吾有，吾身与世轻。

看棋得静意，说药肯伤生。

不道江湖远，惟多鸥鹭情。

况闻登俊杰，即日是升平。

晁说之

晁说之　记梦

山上多曲木，涧底有劲草。

乃知穷达性，多随势所到。

此语自梦中，景物殊浩浩。

颇逢平生人，叹息老非少。

独不偶贵胜，昔见非吾好。

语类紫芝歌，敢不勉蹈道。

孰能憔悴予，著之视同袍。

晁说之

晁说之　寄陈留江子我

江家宅在严家濑，亦有商声歌半夜。

不烦死鱼远吐墨，谁识天马早流赭。

嗟予久已乌角巾，愧尔当年白莲社。

唯昔灊山见老禅，枉叹门人才下下。

晁说之

晁说之　寄陈留江子我

江家宅在严家濑，亦有商声歌半夜。

不烦死鱼远吐墨，谁识天马早流赭。

嗟予久已乌角巾，愧尔当年白莲社。

唯昔灊山见老禅，枉叹门人才下下。

晁说之

晁说之　寄陈留江子我

江家宅在严家濑，亦有商声歌半夜。

不烦死鱼远吐墨，谁识天马早流赭。

嗟予久已乌角巾，愧尔当年白莲社。

唯昔灊山见老禅，枉叹门人才下下。

晁说之

晁说之　寄陈叔易

春色今似我，已老不足爱。

花随浮云空，只有蜂蝶在。

问春归处无踵迹，肠断江南与江北。

青春不似青山常有情，处处相逢好颜色。

山中故人头亦白，何敢劳渠坐相忆。

愿得春风一夜万丈高，乘之归去旧岩谷。

晁说之

晁说之　寄城中亲旧

苍皇逐客投兰若，傍晓衾寒喜且惊。

隐隐似闻开静版，沈沈欲歇读经声。

好将迟暮此间过，强欲论思何处行。

城里有谁能念我，劳渠努力致升平。

晁说之

晁说之　寄富季申

故人风雪知何处，旅梦时时得旧游。

温麦周禾不我饱，秦云陇水使君愁。

刘琨数刻欢安在，何逊一筵笑则休。

赋就思玄尘易绝，诗成述祖泪难收。

曾窥汉简和戎策，尚忆津梁礼佛裘。

大轴丹青犹凛冽，小官孙子太卑陬。

故园多谢凌霄木，直到丹霄上上头。

晁说之

晁说之　寄光公

湖上石楠花出屋，待久老僧来默默。

徐言经岁不出门，偶向今朝移苦竹。

有琴挂壁积尘埃，强之使弹响山谷。

至今两耳犹泠泠，边风日夜相思曲。

晁说之

晁说之　寄果

果公消息大茫然，六尺堂堂只眼前。

斗极新春年八十，烟霄故国路三千。

每惭鉴薄朝多语，待学情亡夜不眼。

此世难期再相见，试容抒思序真筌。

晁说之

晁说之　寄韩君表

别离何用愁天涯，尘世来由百感赊。

白雪恨难逢柳絮，东风悔不识梅花。

诗书异户作何有，将相同时君莫夸。

闻道近远思卜筑，好来嵩少共烟霞。

晁说之

晁说之　寄焦山成老高邮滋老

他乡卧病白头翁，孤愤犹存涕泪中。

竹叶有阴唯待月，莲花自殒不须风。

明朝白帝行商令，何日黄麾入汉宫。

一死等闲无足惜，道人第一莫谈空。

晁说之

晁说之　寄李辅之

嫁树栽花待上元，一灯明焰照山樊。

香炉峰下烟霞客，此夜皇州亦掩门。

晁说之

晁说之　寄李辅之

布裘菜饭久忘言，粝食粗衣过上元。

怪底狂风迷四野，荣光自满濯龙门。

晁说之

晁说之　寄琦公住小溪

穷塞岁暮怀，琦公实真侣。

恨此长城风，不送小溪雨。

梦断七十强，心留五字苦。

斯世何寂寥，无人称支许。

晁说之

晁说之　寄侍讲吕原明七丈

悠悠客子京华远，只把清秋泪濯缨。

黄叶风前身亦老，白云影外世还轻。

书来旧德知无恙，梦断疏钟恨有情。

昔日诸生今在不，丈人因为话平生。

晁说之

晁说之　寄题镇江宝墨堂

常润特令赐吴楚，从此钱氏政相宜。

江山阅世无今古，金石何年有合离。

小谏纵歌文史外，侍郎决策甲兵期。

只寻旧墨题新榜，念尔邦人肯扰之。

晁说之

晁说之　寄温倅江十四

离别蹉跎岁月深，故人带未九环金。

狂儿易悦笙歌费，志士徒劳涕泪侵。

金紫早年唯乐梦，令公老去亦伤心。

永嘉康乐风流在，别乘犹胜翦绿林。

晁说之

晁说之　寄隰州李九使君

隰州太守诗来好，何事新诗不寄来。

岁暮异乡思里社，山寒宿雪启樽罍。

数茎白发何堪照，一寸丹心未肯灰。

唯有早归箕颍计，暮酬朝唱不论才。

晁说之

晁说之　寄谢任伯察院

终日小园何所为，忘言不读国风诗。

闲来却觉呻吟好，老去仍知疾病宜。

月在鄜州能到此，人游梁苑误行期。

徒怜宋玉无秋思，既识清高又可悲。

晁说之

晁说之　寄恂公

南屏不可见，岁晚得恂公。

辩笑潮难久，闲嫌云住空。

谁来纫落月，独起汲寒锺。

八十岁除夜，宁知塞漠风。

晁说之

晁说之　寄昭德兄弟

莫言无合亦何伤，旅雁卑飞怯稻梁。

南亩荒芜嵩少远，却来楫口祭勾芒。

晁说之

晁说之　寄昭德兄弟

甬东旅情何托，江北苍芒恨不收。

静夜橹声来枕上，犹疑身在木兰舟。

晁说之

晁说之　寄中远越州旅舍兼简宋倅

自言无闷於兹久，何事今朝叹息频。

同病愿逢闲话客，异乡难得借书人。

独寻剡县溪山去，厌见扬州花木新。

茶寄卧龙何日到，贰车东宋世相亲。

晁说之

晁说之　简沙头李山伯

坎离交养日需沙，君向沙头好泊家。

鸥鹭若来寻旧隐，为言直上有烟霞。

晁说之

晁说之　见诸公唱和暮春诗轴次韵作九首

何处留春意，歌残烛半红。

柳斜双舞破，花落独书空。

欲作经年别，先惊昨夜风。

乌衣多胜概，此际恨难穷。

晁说之

晁说之　见诸公唱和暮春诗轴次韵作九首

那识春将暮，山头踯躅红。

潮生芳草远，鸟灭夕阳空。

乌贼家家饭，槽船面面风。

三吴穷海地，客恨极难穷。

晁说之

晁说之　见诸公唱和暮春诗轴次韵作九首

叹惜芳菲尽，香腮越女红。

帘垂啼鸟散，镱掩舞鸾空。

梅豆娇含雨，莼丝懒倚风。

高歌君辈在，老子柰途穷。

晁说之

晁说之　见诸公唱和暮春诗轴次韵作九首

留春留不得，怯去舞衣红。

那惜河阳暮，唯惊洛浦空。

丹成人奔月，金就鹤乘风。

此恨何能已，卢郎百计穷。

晁说之

晁说之　见诸公唱和暮春诗轴次韵作九首

五字留春句，如开蜀锦红。

幽香不知灭，宿恨望来空。

婉娩能挥日，绸缪拟割风。

江淹方思苦，慎莫道才穷。

晁说之

晁说之　见诸公唱和暮春诗轴次韵作九首

春残留几日，越女笑蚕红。

江尽愁何尽，床空梦不空。

燕多知近海，蝶少为饶风。

底事吟诗健，吟诗正待穷。

晁说之

晁说之　见诸公唱和暮春诗轴次韵作九首

芳草摇轻碧，蔷薇著小红。

肯嫌桃叶薄，只恨柳枝空。

梦断三千里，愁生五两风。

四时顾家好，作底却言穷。

晁说之

晁说之　见诸公唱和暮春诗轴次韵作九首

上苑群芳外，娑罗二月红。

妖娆秦女妒，淡荡越江空。

敢梦鹓鸾侣，凸披草木风。

传家缃袟在，百巧愧千穷。

晁说之

晁说之　见诸公唱和暮春诗轴次韵作九首

令公头皓白，执拂妓殷红。

绮席千觞醉，芳尘一夕空。

颠狂援北斗，飘荡怨东风。

得意伤春甚，癯儒况路穷。

晁说之

晁说之　江暮

何能浣客愁，长夏暮江头。

岚远疑无象，潮平似不流。

须臾云送雨，荡扬鸟随舟。

明年北归去，谈话未应休。

晁说之

晁说之　江南

一家天下莫分三，天极明星万象含。

此水北江归海处，谁将此地号江南。

晁说之

晁说之　江上独坐

少时曾识京华乐，老得江山怀抱开。

风月不谈辜此夕，恨随潮去与潮回。

晁说之

晁说之　江亭晚望

秋色日髒髒，江亭敞宿阴。

残霞沉浦口，新月出波心。

客恨此时薄，归怀晚岁深。

邻僧数来往，未肯愧南金。

晁说之

晁说之　将出江绝句

修门缥缈梦悠悠，岁暮长江斗柄浮。

奋翼鸣鸡急自和，白头鼓枻为谁愁。

晁说之

晁说之　将为枝江之行

北斗垂几尺，东京路几千。

大江复几深，腊尾难放船。

岂无凋胡饭，疾病相后先。

波涛日夜起，高枕相与眠。

春风明日来，为我添华颠。

沅湘盛春风，兰茝为人妍。

沅湘无故人，耕钓异云烟。

沅湘有故人，避地于我前。

彼美媚学子，共讲中庸篇。

晁说之

晁说之　将至州

平生心迹笑元龙，今日城边比蔡邕。

岂是白头著书地，聊当涕泣自从容。

晁说之

晁说之　节孝处士徐先生

莫怪先生身上贫，眼看外物似浮云。

房中除却琴棋後，更有门前鹤一群。

晁说之

晁说之　今年暑气甚剧六月二十八日初伏之末风雨甚横既而便晴有感作

庚暑既云初，甲运将复浃。

正当相火行，如持溽土□。

炎炽及云霄，烦燠况仆妾。

皇天不胜毒，一日思自惬。

箕毕靡遑舍，巢穴徒更讋。

雨脚压嶙峋，风威振巠巌。

滂沱驱鬼神，庭除觅舟楫。

扶摇百年木，斩馘一瞬捷。

岂容壶蚁蠹，谅搜芥龙厌。

我屋茅何支，彼田禾已躐。

简编恨枯槁，纵横恣涾浥。

泉酌便无情，汤饼谁为饁。

亟欲撝絺綌，从此正经蹀。

矫首凌鹤翔，奋身脱鸢跕。

宁知不亹亹，俄觉复烨烨。

强阴难节制，衰阳易威胁。

蕴隆增几倍，怫郁起重叠。

蝗阵暂侜张，谷根自安贴。

蜩狂噪百尺，鸠惭劳两颊。

我亦闷赋诗，欲语而胆怯。

晁说之

晁说之　金陵二首

金陵形势眼中见，一吊兴亡梦寐间。

侯景长驱走龙虎，王敦内叛压江山。

中原有主申明命，下国何人敢肆奸。

白首自伤归未得，此身何处得清闲。

晁说之

晁说之　金陵二首

上帝於人靡有常，江流何处任兴亡。

干戈揖逊一锡杖，社稷山川半面妆。

故自无人比叔子，尚怜有意保襄阳。

白头难待太平策，万国明朝建治康。

晁说之

晁说之　谨次知府经略待制韵

制胜奇兵不下堂，铅刀何敢齿干将。

肯夸舞暖娇回雪，只念琴寒乞履霜。

此日秦郊黄发老，当年汉殿绿衣郎。

徘徊四十年来事，险阻艰难间备尝。

晁说之

晁说之　近作小池颇有野意日晚临流吟柳浑独不见慨然有作

无波枉陼若堪凭，白露青苹更可陵。

过尽秋风独不见，此时肠断柳吴兴。

晁说之

晁说之　京居秋感五绝句

快雨薄寒一夕间，胡为百役自间关。

秋怀更读甘陵赋，始信人人庾子仙。

晁说之

晁说之　京居秋感五绝句

雨助风声燕欲归，谁教我尚著征衣。

自怜未读愍征赋，霜雪鬓间犹庶几。

晁说之

晁说之　京居秋感五绝句

随蝶求官秋绪多，自甘老罢乐婆娑。

枕边风雨五更梦，声在长衢朝马过。

晁说之

晁说之　京居秋感五绝句

江上高人未肯来，京华秋鬓独徘徊。

饶渠看取潮头月，莫恋林香待放梅。

晁说之

晁说之　京居秋感五绝句

河韵依棹得风期，秦树湘云枉梦思。

也好归来君富贵，未容言语我悲伤。

晁说之

晁说之　京居秋叹

京居少蟋蟀，失我田园秋。

何用外物感，不胜中心愁。

少多王霸略，老窘衣食谋。

神皋既绝分，蛮徼亦愿游。

鹊飞徒绕树，坎止信乘流。

顾惟尔青简，能令人白头。

当年魏公子，今日无遗丘。

出门何所从，垂泪且复收。

晁说之

晁说之　京居五更闻钟

惯听山头五夜钟，忽惊孤枕景阳风。

明朝乐事知何限，定自无人拜德公。

晁说之

晁说之　静

萧然一室静，乐只复何如。

子晋吹笙罢，孙登长啸余。

儿童奔入学，宾客远回车。

更愿干戈息，残年老弊庐。

晁说之

晁说之　静夜

此身飘荡久，静夜得幽情。

月色随窗尽，泉声到枕轻。

老夫方读易，稚子莫谈兵。

似说归期近，嵩阳学自耕。

晁说之

晁说之　九日

日日无堪只欢嗟，谁教九日事豪华。

寂寥难落方山帽，烂熳抚开野菊花。

闻道鹤鸾趋镐燕，忍将鸿雁听边笳。

古来感慨今朝甚，苦雨凄风助我赊。

晁说之

晁说之　九日陪韩三十六丈大夫集李德充家再蒙赋诗相似谨次韵攀和

丈人邂逅共悲凄，九日芳樽敢有期。

感慨既能追壮士，髈欣复自学群儿。

菊憎紫蕊侵黄蕊，萸愤南枝胜北枝。

萧史高楼幸登眺，但惭清唱手空垂。

晁说之

晁说之　九日戏作

无高可登无节序，无菊与泛无酒樽。

归计知时凌海岳，伤心成醉迷乾坤。

冥冥烟雨翻愁思，急急风霜若苦言。

安得北人来见我，会须暮出水东门。

晁说之

晁说之　九日宴李德充中大家次韩三十六丈韵作

重阳风雨每凄凄，物色今年得所期。

赐第好贤多骥子，三山酌酒过鹅儿。

红楼尚想吹箫夕，碧树今夸出日枝。

我与韩公殊辈行，门阑感旧泪俱垂。

晁说之

晁说之　久客

客子能久惯，将何号有生。

墨池能入用，纸被喜无声。

新月生缑岭，凄风过渭城。

忽如无所叹，却似太忘情。

晁说之

晁说之　久留帐下日夕思归辄作长言一首告别经略安抚侍郎

乱山急雨佐吾愁，春去已远人淹留。

谁能一饮一车酒，纵谈醉胆下凉州。

元戎高韵抚鸾凤，旧有沙堤几步长。

眼底不堪论往事，且夸羯鼓似邠娘。

应怜逋客羞涩余，思归欲自架柴车。

月边风冷不得住，凡骨从来有曼都。

晁说之

晁说之　句

怪底君王惭汉武，不诛方士守轮台。

晁说之

晁说之　句

清霜下牛斗，凛然北固秋。

晁说之

晁说之　句

烦君一日殷勤意，示我十年感遇诗。

晁说之

晁说之　句

抚掌笑木奴，尔岂当封侯。

晁说之

晁说之　句

荆州持大橘，亦名作黄柑。

晁说之

晁说之　绝句

春风一曲花十八，拚得百醉玉东西。

露叶烟丛见红药，犹似舞余和汗啼。

晁说之

晁说之　绝句谢小邵寄柑脯

曲肖欧文诗隐秀，山头仙驭势争飞。

须知柑脯胜麟脯，更使荷衣笑锦衣。

晁说之

晁说之　君莫恶行

今年蚕母连万箔，屋边桑叶浑不著。

彷徨何计救戢戢，出弃陌头空涕泣。

前日初眠不敢语，今日贱之如粪土。

不容身老吐一缕，回首室中殊乐苦。

何敢愿天不我与，亦太无情彼蚕母。

芙容锦帐醉新妆，那知有恨如许长。

相公日恋北门乐，迎候马前君莫恶。

晁说之

晁说之　君莫恶行

寂寂山城已过春，黄鹂紫椹意相亲。

天公柰何不肯雨，小麦含秀安得吐。

闻道天公大仁圣，风伯何能回雨令。

恐是风伯老儿凶，长涂未许骋群龙。

前年流草有余胔，谁言今朝尚忧此。

内降白麻出上合，新相为霖君莫恶。

晁说之

晁说之　君子有所恨

君子有所恨，击指血不躁。

相望已千古，欲语安得到。

荆卿无剑术，商君弃霸道。

二子苟不然，功烈回穹昊。

嗟哉浅丈夫，不自极怀抱。

晁说之

晁说之　郡斋戏句

乌髭四皓应无术，沉醉三闾岂有方。

将此衰残斋戒里，郡人应笑使君狂。

晁说之

晁说之　郡斋戏句

一夫肆力能排闼，万旅无谋谩仰关。

成败是非今有底，忍将鞭朴作威颜。

晁说之

晁说之　郡斋戏句

雪中猎户来呈虎，月下田夫走献麛。

讳道山成应不得，关东谁肯有书题。

晁说之

晁说之　郡斋戏句

{豆斗}升白米能供酒，瞑目红裙难听歌。

为谢黄州王内翰，莫言官职也蹉跎。

晁说之

晁说之　郡斋戏句

萧条吏散如堪适，萧洒诗成亦可娱。

王谢异时同惠我，只惭笔力不能俱。

晁说之

晁说之　郡斋戏句

杂号将军人所薄，东宫赞善自曾嘲。

如何今日余为守，黄独白床夸大庖。

晁说之

晁说之　郡斋戏句

朝困十催何敢饱，暮虞百罚更生寒。

鸡山小石凤山柳，移植庭前少自宽。

晁说之

晁说之　峻极上院

山下青青春已归，百花山上正芳菲。

人间颜色易零落，百万千年云锦衣。

晁说之

晁说之　客有传黄戎州三绝句者因次韵

朝叹乌皮几，暮叹木樨床。

劳我情不堪，念君罪不凉。

晁说之

晁说之　客有传黄戎州三绝句者因次韵

驴技已过目，戎衣方骇心。

文章端自误，痛悔空在今。

晁说之

晁说之　客有传黄戎州三绝句者因次韵

名大不忍杀，罪大不以赦。

荔子红满山，身落乡人社。

晁说之

晁说之　哭程伯威

程子音书岁月赊，几年泉下始咨嗟。

孤忠曾奏三千牍，绝艺宁论十四家。

白发父号无泪绝，青箱儿恨有尘遮。

人生到此成何事，第二碑成亦谩夸。

晁说之

晁说之　狂风

十日狂风不偶然，未教桃李斗婵娟。

关西将士曾如此，直入齐宫斩小怜。

晁说之

晁说之　岚露雨

越山八月时，扬扬岚露雨。

却疑梅再黄，柰何燕已去。

平生始知名，要来愁羇旅。

前愁岂不多，纷纷新代故。

谁为司愁者，特於予不负。

寄言宦游子，行李莫匆遽。

晁说之

晁说之　览古

遥岑不娱人，苍莽颇愁绝。

东南有断梁，水寒不可涉。

西关不欲往，旦暮畏喋亵。

归来坐北堂，悠然理书策。

之人阿堵中，虽死情不隔。

周公徂东山，仲尼陈蔡厄。

大儒且不遇，小子何足责。

时命姑置之，何为常促迫。

晁说之

晁说之　揽冀亭榴花

长夏清江倚碧岑，人间尘土莫相侵。

榴花不得春工力，颜色何如桃杏深。

晁说之

晁说之　累夜读开经总要慨然思陈叔易寄予嵩阳读水经之句因用其韵作寄叔易

蝶笑峰须飞有声，梅嫌柳眼众有青。

今朝消息君知否，荒塞寒灯读武经。

晁说之

晁说之　累夜读开经总要慨然思陈叔易寄予嵩阳读水经之句因用其韵作寄叔易

蓬莱学士有家声，易退难忘旧杀青。

万郑饶君相似处，此生不读膳夫经。

晁说之

晁说之　累夜读开经总要慨然思陈叔易寄予嵩阳读水经之句因用其韵作寄叔易

风送黄河冰底声，三川半死误丹青。

何人千与君消息，枉是磨铅勘水经。

晁说之

晁说之　梨花

春到梨花意更长，好将素质殿红芳。

若为寄与江南客，枉是杨梅忆庚郎。

晁说之

晁说之　李德充再赋九日期字韵诗辄亦复作

多才公子莫凄凄，九日不嘲风雨期。

清酒玉腴浮杯底，黄花金蕊粲铃儿。

百年歌吹骖鸾地，万里旌幢鸣凤枝。

前後杨刘是宾客，声名孰敢与争垂。

晁说之

晁说之　立秋前六言

今日自须欣喜，明朝池上秋风。

听雨如听古乐，得书似得良朋。

晁说之

晁说之　荔枝送郭圆机戏作

祸根妃子尝珍嗜，今日何须有荔枝。

玉树後庭那结实，也能亡国更堪悲。

晁说之

晁说之　荔枝送郭圆机戏作

荔枝一骑红尘後，便有渔阳万骑来。

郭令诸孙今得味，却同羯鼓逞诗才。

晁说之

晁说之　连日酷暑异常摅闷而作

寒暑平分，东南之徼，

何多暍哉。远望炎洲，

近观火井，相与朝烬而夕灰。

名曰冰纨霜练，服之一缕如十袭，

而信衣冠之不能。敢疑夏祖之居会稽，

短发文身自蔽以草莱。浪婆儿，

身世世，共道常年不如是。

谁复怜北客，此日真憔悴。

深山乳虎想腾倚，清风不来空啸死。

安得人如葛稚川，脱身直下坐井底。

奈何沧海浊沸，日不敢浴，

金波自烂玉兔熟。四方上下浊氛满，

何许层冰映雕玉。苦热何不可，

浊氛端恼我。

晁说之

晁说之　连日与性之王君谈遽来告别因作

许州秀才周若蒙，星官占罢泪无从。

欧阳公死不过夏，天上文星已告凶。

常秩王回暨姚辟，排斥先儒不少容。

回第曰向窃笑之，学问文章众所问。

识此二事王氏孙，酸枣先生称祖翁。

先生易老净肇乐，晚奏象系明光中。

清净之化浃百年，寡欲爱民自祖宗。

潜仁畜德流必远，譬如乔岳生寒松。

天之生材弗浪与，不世其美安得雄。

君之积学万石虡，笔力仍关千石钟。

遑遑欲谈谁听此，秋江好渡多柔风。

晁说之

晁说之　凉州女

凉州女，紫塞斀￥，轻黄浓黛君莫讴，

汉宫暴

汉宫暴　此选才人。鹿角角，鱼鳞鳞，

有山有水无此珍，我强宽愁亦怒嗔。

逢著澄江悔不咏，功曹岂自夸诗圣。

晁说之

晁说之　灵壁石有未上供者狼藉两岸

凤凰山石与石殊，敕使督贡倾舳橹。

擎空不数碧菡萏，媚日宁顾女珊瑚。

但识天囿箫韶底，岂期汴岸沙砾馀。

炀帝锦帆几来往，曾不得汝恨何如。

晁说之

晁说之　流寓海陵半年忽得周元仲分宁书欣慰与常日不同辄有作代书

海陵士子江东客，我到海陵无主人。

苍波知君到何处，直待书来消息真。

与君相去岁月久，世事茫茫谁出手。

桑田欲变仙人去，鹤驾云輟安得取。

愁肠出泪付沧波，江上秋风柰我何。

何处云山君待我，更烦先寄彩云歌。

晁说之

晁说之　留别延庆明智

傍海嗟为客，倾心欣所知。

烟霞威凤老，岐路断猿悲。

梦亦西方近，谈休南本迟。

行行招隐意，嵩岫解相思。

晁说之

晁说之　留题景升北窗

南楼吹笛何人怨，北窗垂杨永日闲。

何用绿杨高百尺，诗情笔趣总相关。

晁说之

晁说之　柳集亡食虾蟆诗因有作

我读柳侯诗，不见虾蟆篇。

所亡谅非一，抚卷为慨然。

不应流落人，吟咏亦不前。

问尔胸中奇，何以能弃捐。

汤汤柳之水，渔无鲂与鱣。

背脊得虾蟆，樽俎荐春鲜。

莫言形貌恶，素蛾与婵娟。

柳侯比豢豹，赖以韩诗传。

如闻大吕方，乃无黄锺圆。

问之州鸠氏，政令恐不宣。

我尝求元唱，其深在九渊。

侯诗虾蟆美，人人垂馋涎。

虾蟆窃自惧，子孙将不延。

柰此文字何，偷攘付蜿蜒。

蜿蜒与虾蟆，腥介每相怜。

遂令连璧孤，不知今几年。

念我少年日，未识侯诗妍。

晚见海上老，口诵尽残编。

因之得扬搉，今古共周旋。

此老可补亡，已矣泪潺湲。

晁说之

晁说之　鹿鸣席上送诸先辈诗

周室宾兴绮席陈，汉家劝驾礼还申。

莺迁同谷烟霞喜，鲤化琼林雨露新。

日御駸駸须六辔，奎文烨烨自三秦。

先应沉醉换春色，病守狂吟已觉春。

晁说之

晁说之　旅次大风

腊尾春头难作客，借书数帙共徘徊。

洛阳东风远寻我，水波参折冯陵来。

可怜难问洛阳事，念我邑墓有余哀。

汉儿辫发益胡军，望望都门何日开。

勤王之师巿肯发，怒飚激起无摧颓。

黄河高浪大峛山，金贼欲遁不得回。

吴樯楚柁日千里，太府有粟宁待催。

朝廷号令必偃物，我得归到孝王台。

晁说之

晁说之　旅怀

春来归计尚茫然，往事知非莫问天。

九牧勤王谁误国，千门受箭悔开边。

立朝不得当言路，在野无从自行田。

谁念龙锺湖海畔，苦遭风雨日留连。

晁说之

晁说之　旅舍朝难

独抱微诚人不知，山公启事定何施。

鸣鸡本候海潮信，不为金门上马时。

晁说之

晁说之　骆川驿中梦与一故人作诗十余韵既觉唯记其两句南山络绦华四顾吃所

西征岂不乐，梦中诗佳之。

南山络绦华，四顾吃所哀。

山川今可梦，小谢恨能裁。

无令辜此夕，羸马空徘徊。

晁说之

晁说之　落花学义山

春来脉脉示轮囷，满地飞英委玉尘。

荀令香残端有意，石家锦碎更堪珍。

目成霄汉星前石，肠断骊驹掌上人。

我久飘零本憔悴，为君今日恨轮巾。

晁说之

晁说之　马上睡

前驿得驽马，据鞍可天隐。

青山随我行，梦寐亦清省。

此乐世所无，蝶化犹未甚。

须信忘机者，在在得安稳。







卷20

晁说之

晁说之　冒雨西行

败堤留沮洳，苦雨剧泥涂。

婢子求芒屩，童儿竞地炉。

能甘逐客分，但耻溃兵俱。

何必滔天水，兹为纵壑鱼。

晁说之

晁说之　蒙用诸人韵赋诗见贻复用韵谢之

昔人何事爱吾庐，燕雀鸾凰不并居。

乡社鸣琴欣日永，宦游退鶂恨风初。

迷楼赋罢梦何处，双扇诗成泪不疏。

莫问今朝多白发，年时曾奏万言书。

晁说之

晁说之　蒙用诸人韵赋诗见贻复用韵谢之

一年几相筑新沙，鼙鼓难开上苑花。

顾我何堪鸣玉佩，如君不得侍金华。

隐身思傍悬壶树，仙驭须求蒙顶茶。

辜负麒麟功业志，只教人唤作诗家。

晁说之

晁说之　梦断

梦断咨嗟故国寒，江湖风物共雕残。

麻姑嫁时浪未息，织女支机石岂安。

不许忠臣施一语，徒令志士起三叹。

不患盗贼不扑灭，要使盗贼耕桑难。

晁说之

晁说之　眠睡

病夫不睡情须怨，老子难眠思却清。

况复斗横催角引，梅花烂熳散秋声。

晁说之

晁说之　明仲约七月晦集属抱病先以此见意犹并以申谢

秋日在长安，多悲对极欢。

栗疏肥木落，芡觜瘠池寒。

居室清樽健，羇人白石殚。

惭君过缱绻，扶病强盘桓。

晁说之

晁说之　莫道

莫道飘零天一涯，安时自胜孰与嗟。

已春庭宇不留雪，逢闰园林无早花。

素履款游禅老室，白头惯见富人家。

胡然齐赵贼蜂起，自是司戎好盗夸。

晁说之

晁说之　谋归寄阳翟李九吕十四兄

著身到雍隙，故人在阳翟。

白发何冉冉，清梦徒历历。

有美李将军，诗是万人敌。

家封异姓王，身老二千石。

吕侯几世来，蝉冕必踵迹。

如何此孙贤，早饥而晏食。

门前颍水流，屋上嵩山色。

天以延二老，世人何用识。

只应尔日来，为我长叹息。

我尝从之游，何难此投帻。

篱下菊黄时，雁背俯可即。

岳寺讲时锺，婆娑且连屐。

晁说之

晁说之　牡丹

牡丹千叶千枝并，不心荒凉在塞垣。

宜圣展前知几计，感时肠断侍臣孙。

晁说之

晁说之　木末

木末仆危不可呼，水滨诗客昔何如。

若非此老曾行处，泪涨三川恨有馀。

晁说之

晁说之　暮春

春光可揽去如惊，乐事能追不得行。

楔事已觞王内史，披香只赋庚兰成。

敢嫌塞柳浑无意，尚喜山花自有名。

嵩少未归无著处，此身曾是亦诸生。

晁说之

晁说之　暮江

南朝胜韵此间无，醉本兰亭强学书。

人物本朝还可恨，谁传燕老暮江图。

晁说之

晁说之　奈我

柰我所安何，无烦问所过。

潮声云外散，花色醉中多。

京国昨宵梦，边城几日歌。

功名悮男子，必使愧云萝。

晁说之

晁说之　南充大兄尝梦见予作诗见寄次韵和呈

仙山能梦我，书帙正思君。

一德谁荣滞，群儿谩戚欣。

过秦何必论，喻蜀却须文。

未落丰碑笔，唯贪辨惑勤。

晁说之

晁说之　南门

今上元年九月初，正南门鏁涩关枢。

城上日出三丈余，城下戢戢人嗟吁。

最怜纵横荷菜夫，欲杀青蒨成蔫菸。

驴驼啮膝聚不驱，群鸡孤鹅鸣相呼。

邈然不数羊与猪，客子四散别门趋。

逐臣过焉问何如，知者不告色不舒。

或言上皇帝有符，北门不开留翠舆。

金贼忽屯城北隅，方今明目达聪俱。

司门郎官上奏无，未几金贼来坦涂。

城南铁骑柴奚车，焚荡辅郡陵别都。

衣冠南下满江湖，白头辞臣思献书，

洪范灾异信岂诬。

晁说之

晁说之　拟古与韩集叙别

燕雀常相随，鸿鹄中路迷。

岂无岳与海，不如瓜与葛。

食梅令人酸，食冰令人寒。

一闻布帛语，结发得俦侣。

黄蘖染素丝，苦浸为别离。

别离近不远，後会犹未期。

晁说之

晁说之　年年至日常为客

年年至日常为客，只此凄凉似古人。

忍傍寒江望京国，难将旅雁与心亲。

天涯谁解观云物，弟辈遥怜面玉宸。

自料明年犹俗驾，南京不到到西秦。

晁说之

晁说之　偶得双头莲花戏作

君子不见昭仪飞燕姊妹在汉宫，同妍共丽媚赤凤，

赤凤一日与俱逝长空。又不见大舅小舅兄弟专晋亦何有，

兄招千里兵，弟殒一杯酒。

嗟尔芙蓉芬芳姿，山水无染称瑰奇。

亭亭各映清涟漪，高下浅深何不宜。

尝游镜湖五月时，目极万叠青罗衣，

一花独出擅朝晖。譬如神情散朗王夫人，

不争铅黄桃李春。又如君子立朝廷，

朋而不倚自修正。何乃反常为异失故态，

比之人事那足爱。只恐横塘知我有恨处，

故教绝艳相并语。莫言才气世无双，

并蒂何如君看取。不然戏我坎壈此世每不偶，

逢人好匹开笑口。

晁说之

晁说之　偶见陈诚之一诗不胜钦叹辄纪赠求其巨篇深愧芜累

四明唐中叶，处士有陈深。

书既殚万象，诗想瑶华音。

惜哉不并传，裔孙自苦吟。

岂易识此孙，海底珊瑚沉。

邂逅我见之，昔恨阻冲襟。

念我理归棹，旅梦断遥岑。

愿乞十九首，降尽河外心。

晁说之

晁说之　偶见司马公休无已书简感旧作绝句

卓行高文司马陈，当年简牍指埃尘。

身名暂振久青冢，见在凄凉海畔身。

晁说之

晁说之　偶见夏英公与文庄公书云秋序始凉师门尚远又一书云念其出自师门赐

前辈终身知学植，今人得意讳师门。

如新几帖英公字，可但吾家礼数尊。

晁说之

晁说之　偶见新花呈季和

寂寥仍抱病，风雨尚征师。

几许野花发，无穷客泪垂。

晁说之

晁说之　偶见张天贶奉议书策後题跋感旧作绝句

轩轩众艺张天贶，翰墨悲凉二绝余。

今日无人知姓字，史官他日若为书。

晁说之

晁说之　偶书

京华可望无高楼，闻道故人多白头。

此身却似城东柳，惜别伤离不自愁。

晁说之

晁说之　偶题

一室萧然懒傍书，角巾孤啸问何如。

夕阳能使山远近，秋色巧随人惨舒。

苔渍碧花行不到，香残篆字睡应余。

自怜得计归云晚，前日人间谩畏涂。

晁说之

晁说之　偶作二首

病目书淫歇，江干绝往来。

不才宁嫁树，有意尚移山。

玉府书名久，南山种豆闲。

只应终夜气，不共鬓毛斑。

晁说之

晁说之　偶作二首

闻道花都发，狂风故作仇。

春心先自薄，客恨更难收。

不免饥寒甚，永同埋壁休。

何须问詹尹，雅意在丹丘。

晁说之

晁说之　排闷

鄜头来为吏，多愁尚喜论。

山川分汉郡，人物客羌村。

宫废人仙在，天清贰负昏。

莫言无妙丽，土稚动金门。

晁说之

晁说之　蓬莱仙

我是蓬莱山上客，暂到人间管春色。

谢家池馆纵吟魂。卓氏酒炉迷醉魄。

人间春色将奈何，潋潋滟滟浓如波。

归来说与秦王女，麻姑偷去唱为歌。

晁说之

晁说之　疲行

岁暮疲行役，荒郊绝见闻。

林寒无鸟宿，山燥不归云。

得失为生计，浮沉预世纷。

好怀思软语，终待颍阳君。

晁说之

晁说之　飘流

飘流北客江之左，自问行藏语亦难。

江上即今无盗贼，浪中何日不风寒。

曹潘鼙鼓於兹见，王谢风流何处看。

归客不知朱雀好，但夸明月洛南湾。

晁说之

晁说之　贫贱

贫贱不可恶，白首不敢辞。

圣人为我戒，敢不周旋之。

山王亦何事，五君讵见遗。

奈彼後世何，论评相瑕疵。

虽有解嘲人，正自漫尔为。

寄言宦达子，努力向金闺。

晁说之

晁说之　平昔于王褒赠周处士八绝中喜诵其龙尾禅室一首今连日行荒山中颇增

山头百尺井，有径看如失。

唯有参横时，山人起自汲。

晁说之

晁说之　平昔于王褒赠周处士八绝中喜诵其龙尾禅室一首今连日行荒山中颇增

朱晚鸟归宿，倦飞憎世樊。

纶巾久接狎，诉语不嫌喧。

晁说之

晁说之　平昔于王褒赠周处士八绝中喜诵其龙尾禅室一首今连日行荒山中颇增

藜床坐来久，前年曾到门。

闻道蓬蒿满，秋风著旧根。

晁说之

晁说之　平昔于王褒赠周处士八绝中喜诵其龙尾禅室一首今连日行荒山中颇增

何许人到来，得药寻归径。

吾庐月不落，象外独常静。

晁说之

晁说之　七月五日立秋

故庐归客不胜愁，可是人间晚立秋。

收潦水清如可待，无穷蛭蟨看沈浮。

晁说之

晁说之　七月一日作

去秋今复号新秋，要使新愁入旧愁。

四海元龙霖雨望，一生仲举国家谋。

囚冠不脱凋蓬鬓，旅殡何堪败蒻舟。

谁与此怀同涕泗，南山朝霭萶烟浮。

晁说之

晁说之　乞宫观报罢作

明时不可干，多虑自多艰。

颇谢散班格，徒怜本色官。

高门宁倚伏，下客强悲懽。

郑驷应相念，秦川岁律殚。

晁说之

晁说之　乞酒

积雨深秋与恨翻，悠悠何力胜朝昏。

久同下里饶诗句，乍学高人傍酒樽。

径醉便知能傲世，狂吟更觉解招魂。

颇怜陶令徒全美，只肯丁宁乞食言。

晁说之

晁说之　钱德载以临江朱玠笔见赠以诗谢之德载与李先之亦相善

清江长官空书来，朱玠妙笔空悠哉。

恐是怕上万言书，恶嫌并命憎不才。

晁说之

晁说之　且据告行求题其父所作梦记之後

前身嵩阳老道士，今日京东蔡秀才。

杜门藏书万余卷，不知何身得之哉。

晁说之

晁说之　顷客解梁有诗云中条山下读周易定是前身关子明是时频与张芸叟侍郎

坂路十年尘坱身，不知何事往来频。

敢言上国非吾土，自许中条是故人。

志在韦编徒寡与，人亡陵海谩多珍。

龙门有客暂相值，颇话年来亦苦辛。

晁说之

晁说之　请休致後闲书

折轴迷邦漫问津，行藏不断只因循。

那知老作边城守，好去闲为负郭人。

细向旧图逢景色，偶因掘笔得精神。

举军追恨成何事，可笑将军走解巾。

晁说之

晁说之　穷途

穷途无达士，今日信途穷。

处处兵如市，行行马似龙。

魂迷公主馆，梦断翠微宫。

欲向江东去，风波更几重。

晁说之

晁说之　秋

长年何事不悲秋，今日天涯愁复愁。

故国老槐空寂寂，半天归雁自悠悠。

故知庾信多清泪，何事陶潜亦白头。

前日家人带楸叶，求身强健更何求。

晁说之

晁说之　秋感

邻鸡鸣已过，吾鸡一何懒。

要稳土人眠，高视清秋晏。

惜哉清秋时，留客久异县。

莫谓兹荒陬，千令几洿甸。

黄屋在扬州，江山被恩幸。

肥羜翻吴羹，宫妆惊楚练。

虽支胡马阵，敢敌水龙鉴。

有事郊三年，神降乐六变。

万国走玉帛，两京锁宫殿。

明发迎归路，兹夕泪如霰。

孤旅愁思约，一身几忧患。

晁说之

晁说之　秋感

又作此秋飘泊客，茫茫谁是北归人。

庭前雨过鹅群浴，池上风来萤火新。

战马不肥淮甸草，属车思辗洛阳尘。

如闻胡虏渡河去，缑月箕云待老身。

晁说之

晁说之　秋怀

草木衰残意，关河离别情。

秋风已如此，况复更论兵。

晁说之

晁说之　秋来

秋来颇自适，抚此清收时。

不假绝交论，聊吟招隐诗。

山阿新橡栗，朝廷旧皋夔。

早晚罢给散，恩偕雨露垂。

晁说之

晁说之　秋来庭下杂花盛开对之感怀作

春花擢翠干，秋花披芳丛。

丛花都且闲，天质不为容。

宁谢儿女赏，本自能凄风。

持之奉君子，令德晚更崇。

晁说之

晁说之　秋日江上作

秋色千里来，潮波八月壮。

起帆增江势，劲风滋颉颃。

海道当如何，燕羽去云上。

人生自窘束，有情宜骋望。

两眼幸未盲，莫谩读易象。

晁说之

晁说之　秋日有感因诵王元之送文元公诗云追思元白在江东不似晁丞今独步之

三吴山水喜秋风，白蟹青虾甬水东。

独步晁丞孙子到，谁怜憔悴众人中。

晁说之

晁说之　秋适

今日秋光远，吾意亦已闲。

致此清羸身，茄萯薏苡间。

一别嵩阳县，二纪不得还。

几处逢新秋，幽梦著旧山。

木落淮南旧，水流日柴阙。

晁说之

晁说之　秋书

秋为枣多暑，天因禾未霜。

吁嗟尔凶虏，宜亦畏皇纲。

晁说之

晁说之　秋思堙郁忽蒙圆机宠示祟赋欣然开豁为惠大矣率草谢之

秋霜先著白髯翁，始信读书未有功。

幽恨不随流水去，壮怀每共暮云空。

敢嗟落叶留无术，但惜巢危死孰从。

赖有高才能作赋，笔端除祟是英雄。

晁说之

晁说之　秋叹

为起秋风有所怀，江头秋色信多哉。

孔明何岁荆州去，乐毅即时燕国来。

今古悠悠共涕泪，江山寂寂尽尘埃。

麒麟阁上功名士，闻道其中有不才。

晁说之

晁说之　秋晚

居恨日不过，复此秋云暮。

一岁余几何，挽之安得住。

老矣且勉学，高谈非所与。

贫贱苟不惭，势力则不惧。

凉飙幸已多，宁烦赋不遇。

晁说之

晁说之　秋阴

漠漠秋阴好，遥空见故乡。

可堪高页病，无赖晚花香。

枕静泉声细，帘疏风影长。

肯教容易雨，吟兴动何郎。

晁说之

晁说之　秋吟

友生吾所畏，言貌凛秋威。

崔子稻畦晚，杨公玉田饥。

阶除昨夜霜，钟鸣尚依稀。

吾友岂憔悴，西山空崔巍。

晁说之

晁说之　趋府马上悠然思陈无己三兄成诗寄之

瓦釜毁未弃，黄锺幸且存。

於焉正律吕，谁为到昆仑。

相思出苦泪，东汉太丘孙。

闻之在徐州，无衣出柴门。

亦赋乞食诗，饥疮故拙言。

靖节非此夫，如似校静喧。

顑颌不悲伤，自知美兰荪。

龙伸能蛇屈，土不蚀璵璠。

鲂鱮书懒寄，天公牋可论。

名不入苇笥，欲报天地恩。

明光出须臾，一破万古昏。

苍生讫康济，坐觉君子尊。

净尽城上乌，变化北溟鲲。

岂但喜囚冠，故亦慰累魂。

我既美子志，为子尽婵媛。

吾曹宁饿死，终肯傍祭墦。

孔明与荀贾，岂不共中原。

崎岖入巴蜀，雅志正本根。

柳子一失此，罗池为鬼冤。

问讯寄此辞，饱腹何时扪。

晁说之

晁说之　趋延安过野猪岭

堑峭十月寒，一步不得整。

如何骑鲸客，来度野猪岭。

遥语谢康乐，尔辈易清省。

晁说之

晁说之　趣景升太尉画孙登像

契阔王孙魂梦劳，京华一日重游遨。

图书不惜黄金费，歌舞何妨籾佩高。

月到南楼卧吹笛，花残曲几醉挥毫。

如何爱著须臾懒，不使苏门对楚骚。

晁说之

晁说之　缺门还王三兄师文

生民本羇旅，何以娱今朝。

风雨崤渑道，离别秋冬交。

忽复有好怀，故人道旁招。

如狂语错乱，疑梦情飘飘。

君须何尽白，我志则全消。

忧患君恐可，图书兴尚豪。

玷珪宜委土，良骥乃系匏。

但愿不再辱，敢慕无久劳。

马蹄分异县，朔吹结同袍。

三年以为期，嵩少理居巢。

晁说之

晁说之　然公发人自天台来不以乌药见寄

石桥不得往，乌药不寄来。

空令图画里，指点说天台。

晁说之

晁说之　日暮池上

客子难为夏，池塘眼暂开。

莲房随月倚，萍阵信风来。

自喜亲茶杓，无烦问酒杯。

故人行在乐，献纳有云台。

晁说之

晁说之　三川

三川窈窕山隈雝，宜著狂歌老杜家。

辛苦寄书消息断，想渠涕泪问京华。

晁说之

晁说之　三川诵杜老观水涨诗

平生少陵诗，佳处岂尽识。

何敢窥意韵，尚且昧形迹。

身到三川来，瞀瞀迷咫尺。

连天穹谷句，忘饥三叹息。

高高方若悬，下下仍如绩。

扶上而削下，乃在吾行役。

炎然念此老，熔写不可极。

意中无遗境，象外有余力。

後来群偷儿，蠹鱼恣口食。

安知九鼎珍，宜尔终身瘠。

此行敢告劳，顾影若有得。

不见水涨时，两眼犹历历。

晁说之

晁说之　三川言十数年前尝有一短帽骑驴之士半醉徘徊原上久之曰三川非昔时

君不见少陵有客字子美，三赋献罢胡尘起。

招魂收泪谒行在，宁论家室三川里。

云寒日淡剑阁深，翠华望断尘埃底。

狼虎食人大道傍，回首妻孥须怖此。

亦尝寄书问讯之，鲤鱼何在沧溟徙。

晚年虽卜浣花居，心折秦云恨有余。

茯苓不御丹砂就，仙去还来纵目初。

乾坤宿醉参横醒，且策东家旧蹇驴。

邻里一人安可得，亦无坟冢可蓁芜。

人间偪仄何偪仄，却自骑鲸追李白。

晁说之

晁说之　三川言十数年前尝有一短帽骑驴之士半醉徘徊原上久之曰三川非昔时

君不见杜老死去傲九天，肯顾帑臭下三川。

问予何事知其然，此世此老无姻缘。

平生志愿得酒眠，暂时去作酒中仙。

况今仙侣琼琚连，瑶池醉倒阿母前。

一瞬人间亿万年，泰山为尘海作田。

何处更复有三川，凤凰五色歌云烟。

三川何人莫浪传，汝曹虱脑真可怜。

华清有梦亦狂颠，夜阑秉烛仍悁悁。

君不见狄郎志尚冰玉坚，独闻此老近作佳城篇。

晁说之

晁说之　三川直罗之间作

饶须羌鼻似羌浑，人在山头羊在门。

欲把流霞来饮汝，未甘便唤作曾孙。

晁说之

晁说之　三日

只将三日为元巳，准拟流觞不误期。

惭愧魏人风味好，无穷花蝶谩相思。

晁说之

晁说之　三送先之

相逢无酒恨如酣，九市三玄俱不谈。

秋雨迢迢催客别，别情雨色已江南。

晁说之

晁说之　三岁

羇离已三岁，几处幸容身。

有梦延秋雨，无言问虏尘。

伤今多难日，忆我太平人。

雨露随行在，公卿几番新。

晁说之

晁说之　三月二日大风

数日寒暄不得常，一朝风伯擅乾纲。

浪飘石去鱼龙斗，屋落瓦来鸡犬藏。

谁敢扬舲窥北渚，便当弭节奉东皇。

穆如声振中兴业，万国弦歌走未央。

晁说之

晁说之　三月十一日大阅偶作三绝句

儒服未曾看乐战，铁衣且自戏清时。

春风莫道晚无力，解直天王百尺旗。

晁说之

晁说之　三月十一日大阅偶作三绝句

风旗且好冈头看，汗马休论塞外期。

前日将军刘越石，功名不及一篇诗。

晁说之

晁说之　三月十一日大阅偶作三绝句

县官未肯斩西戎，谁信鄜州第一功。

马似云颓青壁上，人如猿放晓林中。

晁说之

晁说之　三月五日南京梢工来报船经金人残毁之後尚有书籍存者且以二诗为信

桃花源上避秦人，岂料渔舟见此身。

胡虏杀人掊玉帛，简编破椟委泥尘。

谁施骨肉死生惠，只有皇天后土仁。

可保斯文犹未坠，庙堂宜亦用儒臣。

晁说之

晁说之　山城闻笙箫思灵芝宫事作

笙箫婉娈落人间，目极灵芝宫不还。

犹喜遗音吾独识，且教明月住空山。

晁说之

晁说之　山头对花

欲脱羇愁暂媾春，花先木末傲难亲。

无才与作山居赋，遮莫山花处处新。

晁说之

晁说之　山头对花

老欲留春不用忙，却愁花发送春光。

山头红绽难为媾，年少才高忆谢庄。

晁说之

晁说之　山行微雨对花觉秦少游山路雨添花之语为佳因有感于斯人

今日山行花畔语，故人佳句雨添花。

瘴来首秃成累鬼，梦里怀铅称史家。

轻薄扬州真可笑，贤良汉殿更堪嗟。

宁知用短难鸣者，只得身存下泽车。

晁说之

晁说之　山中酒熟

山酝今朝熟，黄花老不香。

沈阴千万里，何处有重阳。

晁说之

晁说之　上元前再金题南庄壁二首

苍皇徒步子孙随，倒邑空城失所之。

十日不通京国信，一灯谁忆上元时。

大河难阻金人过，远道休论铁马期。

弭难九州宜祭鼎，庆云翔鹤误声诗。

晁说之

晁说之　上元前再金题南庄壁二首

古今之祸此云奇，倏忽犬戎城下师。

犯阙过于侯景速，劫君更比禄山危。

万方瑞物问何在，五世誓书知谩为。

祸茌群凶谁首尾，京如狼虎黼狐狸。

晁说之

晁说之　尚忧

建康庾令岂多愁，未识皇恩覆九州。

初讶单于陵大汉，重惊玭狁犯宗周。

今朝不见安边策，前日空多定远侯。

江海张公漂泊久，即看谠议动前旒。

晁说之

晁说之　社日偶集恨去岁社与圆机有约阻雨

归闺于春得社迟，酒应过熟老农嬉。

故巢候燕宾朋禁，骤雨前年唱和诗。

要使歌喉扶妩媚，肯教鼠目斗狐疑。

云南蓟北休惊怕，今日宽仁不戮师。

晁说之

晁说之　申前意和圆机绝句梅花

庾信终南眼忽开，横岑万仞接天台。

纵横笔阵知强弱，留与游仙客咏梅。

晁说之

晁说之　申前意和圆机绝句梅花

梅如玉磬百花依，伤似文章先说诗。

说到玉妃谪堕後，只君能抗我公辞。

晁说之

晁说之　伸谢经略安抚待制送酒之什

真茶窃所贪，薄酒亦云嗜。

况此两乘壶，旨哉出厅事。

歌美秦州半，樽罍更几倍。

元戎眷非一，於焉则有二。

癃老欲扶持，牢愁使破碎。

风雪客岁殚，无殒故园泪。

我实不能饮，自有愁常醉。

顾彼昔之人，何必陶阮类。

槌剑剧孟侠，文武卫公贵。

宜饮不饮者，我言尚何费。

顾分玉帐春，远以金壶致。

旧都新奏功，如花方高会。

晁说之

晁说之　诗一首

泗滨浮石岂不好，怊怅上方承眷时。

今日道傍谁著眼，女墙犹得掷胡儿。

晁说之

晁说之　十二弟季所和邵子文病中感怀之作复次韵寄子文

先生穷作书，宁比近术赦。

天故使之贫，赤手唯是籍。

或者窥残篇，律吕起韶夏。

微意有子传，光烛不邻借。

大臣荐曰才，留守劝征驾。

讲席出正涂，肯以眇跛讶。

生平畎亩心，愿被草木化。

卧龙终佐汗，扪虱聊依华。

二君独何居，耿耿心中夜。

不悟伊吕间，安容管葛亚。

璞玉讵连城，只堪双刖价。

何事揶揄鬼，疾病寻舋罅。

井臼每苦烦，药食则不暇。

不药得中医，默符覆器□。

哦诗便无恙，乞酒宴茅舍。

弥荷天地恩，性命永其贳。

饥鹰侍中辈，死矣一饱乍。

顾我与君侯，更愧东山谢。

晁说之

晁说之　十二弟寄诗一编来用其山字韵作

季诗来灞岸，秀色蔼雕山。

独笑寒暄外，相逢翰墨间。

花飞能拥路，月入不开关。

巧解供新句，吾才愧晋悭。

晁说之

晁说之　十二月十六日立春

今年立春常年殊，要乘生气克胡雏。

铁骑一岁再渡河，青帝宁不行天诛。

相公庙略托诸天，亚辅割地甘丘墟。

天穷地蹙否极泰，王城门开阳光舒。

天子当阳朝万国，不击土牛击群狐。

青青原野无横歛，四民安乐祖宗初。

晁说之

晁说之　十月初七日入郡涂中作

弃臣悠悠朱墨笔，雕年忽忽道涂衣。

博崔赵李久寂寞，乙马甲班谁是非。

晁说之

晁说之　十月七日夜梦中作两长句觉而忘之别成长句视李师民

冬来羇旅更迢迢，抚枕灯残百感饶。

饥鼠翻空疑有鬼，惊乌误晓尚中宵。

诗成与梦俱零落，剑出低眉亦寂寥。

无分京华居老境，江湖高隐幸相招。

晁说之

晁说之　十月十三日自郡归山中寄周秀实昆仲

阴云识阳月，怪树知穷谷。

路转山迎人，峥嵘失南北。

回首人间士，总总今何役。

嗟子此行李，志尚亦云独。

世事兼漳灠，温凉俱所欲。

耿介自小人，大匠死绳墨。

伯仁莫妄评，阿奴不碌碌。

晁说之

晁说之　实纪二十韵

双庙之前扁舟舣，太原失守胡尘起。

铁马渡河京城闭，堤上奔亡如磨螘。

不是清河早腹兵，千橹万舳去何已。

百家相逢不相识，同声叹言有如此。

阉贯枭颅一日间，地下未应有馁鬼。

董卓灯脐照橹汜。禄山肠流盛安使。

京不及刑家自全，黼弗显诛恩尚委。

杨炎终报元载雠，微之实同宗闵耻。

政刑既弃胡虏盛，中国不尊招讪毁。

尊名重器假狗彘，公卿何人是知理。

嗟予老病岂乐生，实抱忠谋难须死。

亦尝秦对明光殿，寒饥徒步荆棘里。

面风背日若有待，前有戎车后妻子。

戎车不断顿都城，元戎一言左右以。

遥有人家投宿无，骨肉夜饭无钝齿。

不嗟五日不頮面，但怜一夜灯花喜。

庶几明发脱盗手，复见皇威振遐迩。

庙堂再见谢太傅，奕棋未罢风尘弭。

前夜客投佛寺晚，全家冻泣木鱼底。

我今朝夕幸已多，闻见纷纷聊实纪。

晁说之

晁说之　拾康乐之意再作

异时游子不须还，舍瑟含情醉醒间。

今日烦君台上望，急挥苦泪溼千山。

晁说之

晁说之　始到无极作

徂岁若飞羽，去矣不可招。

谅积寒暑多，我发觉翛翛。

是身一枯木，引忧自焚烧。

河山再游宦，乡国梦魂劳。

友朋不敢思，得意在本朝。

弟妹天一方，披衣泣中宵。

介拙取如此，罪侮肯相饶。

眷言此邦人，不与我逍遥。

五日无羊俎，十日无鱼庖。

懒我蔬菜惯，妻儿嗔呶呶。

亦有寝食地，肘申瓦叹摇。

政自不容膝，如彼风後巢。

当此仲夏时，何以谢炎歳。

前闻严君平，气和生凉飚。

但恐此语欺，古道久可嘲。

平生鄙潘岳，怀县复郁陶。

靖节真吾师，一去何超超。

终期不自堕，赋诗畔牢骚。

晁说之

晁说之　式微

暮云朝翼与心飞，白首何堪客子衣。

潮去潮来无远迩，江南江北有从违。

庙堂慎用太平策，畎亩先知祸乱机。

一唱式微肠九断，微乎微乎我同归。

晁说之

晁说之　视蕴文

飘零海角悟平生，岂料王孙肯远行。

迟日待君游化国，凄风要我到愁城。

诗书灰烬宁无梦，翰墨馨香尚有情。

闻道东京已返跸，箕云缑月得秋耕。

晁说之

晁说之　试迈侄所寄冷金牋

不烦钟鼓强聊萧，自有诗书共郁陶。

暖玉何年来比德，冷金即日得抽毫。

晁说之

晁说之　拭目

拭目中兴宜落落，褊心触事独迟迟。

刘琨祖逖无由见，邺下关中何所之。

万里耕桑仁德在，九天雨露庙堂滋。

龙锺只合归田去，犹解重吟采芑诗。

晁说之

晁说之　书触目

山以石得名，土惟山之贼。

如何云此山，土石相充斥。

土上而石下，无良跻有德。

土实最下底，位高忝厥职。

或云三千年，此土化为石。

顽阴不坚阳，如寄暂容迹。

因知造化功，不出纤毫力。

君子自苦辛，小人多羽翼。

念从开辟来，久矣莫变革。

吾其柰此何，唧唧复唧唧。

晁说之

晁说之　书何贡士居

吟兴随花发，高帘对雨疏。

人家南郭外，云出北窗虚。

笋蕨何时歇，诗书几世居。

我来怀旧隐，便拟返柴车。

晁说之

晁说之　书恨

挂帆到何处，明月古扬州。

百计随愁尽，一生为客休。

干戈临暮境，风雨困春柔。

为问荀文若，能惭诸葛不。

晁说之

晁说之　书怀二绝句

老境才来便辄留，龙门胜韵去悠悠。

此怀京洛愁无限，更对沧江烟雨愁。

晁说之

晁说之　书怀二绝句

古木江亭懒不开，书空自笑兴悠哉。

苍台一径浅深遍，知道无人向此来。

晁说之

晁说之　书刘仲更春秋灾异後

志苦言危凛雪霜，何人敢唤作刘郎。

休论瑞应夸图牒，羞死当年顾野王。

晁说之

晁说之　书事

逋亡今五月，百感若为情。

马借从军没，舟疑破浪轻。

奏书无路达，故里有谁耕。

戴笠蓑衣雨，犹怜李少卿。

晁说之

晁说之　书事

越天梅雨短长思，嵩阳客子问归期。

幽梦远近徒犹夷，细字老眼厌纷披。

身将隐矣又何为，且舒萦滞为客时，

故自平平欲语谁。

晁说之

晁说之　书事

先生不饮而常醉，醉倒四海支狂流。

不烦高士倾佳酿，要使鱼龙同我愁。

晁说之

晁说之　书事

狂寇舳舻星斗落，列炬烧江犹未觉。

太平斥候固不严，樽俎之谋在河朔。

晁说之

晁说之　书事

一江如鼎鱼龙沸，我欲逃生何所之。

今古兴亡有同恨，乾陵火照奉天时。

晁说之

晁说之　书事呈中令长老

忆昔中华年少壮，相逢海角意何如，

惊人老境便如此，还解同尝橄榄无。

晁说之

晁说之　书事酬新兴元使君邵大兄邵与圆机有旧因以奉呈

东来车骑岂君归，我欲悬车归则时。

仙女丹砂能不老，腐儒青简亦难衰。

宁乖洛水田园计，且及燕山馈饷期。

最课直当中秘阁，白头相望更迟迟。

晁说之

晁说之　书事学谢康乐

南北敻绵络，同名圁与鄞。

岁月老羇旅，何事勤所勤。

情胜古今契，身以邪正分。

清音幸先後，旷怀得朝曛。

山腰转嘉树，风袖落闲云。

盘磴去来迷，飞泉高下闻。

龙柏肯予媾，上苑侍吾君。

三花论缱绻，丹丘旧絪縵。

中抱既兀兀，外骛徒纷纷。

映窗有翰墨，满架亦典坟。

摅虹宫栋宇，流汗程斧斤。

少时喜诡俗，老境思迨群。

不复梦江湖，赋诗心自欣。

晁说之

晁说之　疏堕

疏堕何堪行役劳，穷阴急景晚风高。

京华前岁此时雪，独卧先庐亦寂寥。

晁说之

晁说之　数蒙杨泽民秀才惠佳篇谢以长句

嘉陵江声不到耳，嘉州清音得之子。

豪英磅祌狎鸥鹭，金钱弃掷等泥滓。

青楼不使白发生，万恨都归一杯里。

三苏死後三川愁，君辈人才谁所喜。

晁说之

晁说之　水仙

水仙踰月驻芳馨，人物谁堪眼共青。

白傅有诗皆入律，腥咸声里亦须听。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

布种无多寡，收获几丰凶。

老农知岁异，远贾务日同。

孰是勉无德，莫非矜有功。

君何谢事早，两世有四公。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

念公多疾病，使我频惊愕。

可恃胆气大，何忧腠理薄。

九丹讵凌空，八石聊扶弱。

无烦问安否，冘冘亦自若。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

颖川美凤凰，天上应三台。

顾我幽人居，卒岁事田来。

首种既已薄，时雨又复乖。

身事尚如此，与世宜先登。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

人间陈五鼎，天上应三台。

顾我幽居人，卒岁事田莱。

首种既已薄，时雨又复乖。

身事尚如此，与世宜不谐。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

衮冕有人妖，锺鼓成国蠹。

可怜凌霜干，不作济川具。

三易朝吾车，六诗暮吾辅。

岂亦不自娱，菊径而兰亩。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

末宦从远役，沈痾得此心。

愿言麴神降，何用官鬼临。

幽兴落醴浦，清梦绕崧岑。

使我既惭昔，柰何复愧今。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

迷行常坎壈，守道自熙怡。

伐蛟不恃力，刺虎宁用机。

华屋非所尚，锚楹岂不宜。

未觉复盂安，讵知累卵危。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

渡江慎且无，登楼戒亦莫。

有如鹤乘轩，便类燕巢幕。

此君如宝玉，百火不一烁。

又复如衢樽，醉不谢所酌。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

君少我十岁，怜我空老大。

期君到云霄，遗我余謦欬。

忽先辞汉禄，孰从仰周赉。

顾惟神所劳，何论心乎爱。

晁说之

晁说之　说之方忧韩公表大夫疾遽致仕乃蒙传视送陈州王枢密诗十首意典辞丽

能老彼形骸，孰疲此精神。

繄其抱病客，只是苦吟身。

少出便十首，高兴感五辰。

嗟予强属和，汲思如井轮。

晁说之

晁说之　说之复兼二公而作圆机既同邪籍之契显夫又与仆元丰五年登科事相类

波臣好荡箕风急，浮世谁为自必人。

顾我高飞摧短翮，念君阔步踬长绅。

一枝青桂憎兄好，三府丹书重友因。

近接话言遥梦寐，共将白发傲芳春。

晁说之

晁说之　说之有真墨一为仪真贼所焚伏蒙二十二叔特以真墨见惠喜出意表辄赋

黄瓜忌三摘，吾臂医九折。

有如老商胡，何言问折阅。

儿藏迁珪墨，贼火出烈烈。

是时干戈起，髑髅积不血。

宁复有此物，砚北伴白发。

叔父曰赐汝，可忧百如结。

矧此微物者，戏剧论巧拙。

拜吾叔父赐，理乱闻一辙。

再拜叔父贤。世珍视不悄。

百拜叔父意。儿学安得辍。

晁说之

晁说之　司户朱君邂逅真州独为予干舳舻之具甚勤偶得绝句谢之

白眼波涛争反覆，波心孤棹更谁看。

夫君念此客逢鬓，不共青松共岁寒。

晁说之

晁说之　私愿

胡尘未动朔云浮，行在多欢见小侯。

愿保三冬资我乐，更无一事使人愁。

晁说之

晁说之　思归

忽有故园梦，秋冬恨不胜。

菊难月掩映，梅耐雪冯陵。

客斗南唐墨，僧禅後夜灯。

如何不归去，京国脚腾腾。

晁说之

晁说之　思四明所居与桃红渡相对

今朝旅恨到何处，轩窗直对桃花渡。

桃花渡上风吹雨，道人芒屩谁来去。

晁说之

晁说之　四顾

四顾荒荒孰我容，百为深省亦何从。

江山风雨愁皆满，天地波涛恨未穷。

宁使衰容添白发，难将世态入青嵩。

飘然已作东游计，康乐翻经待厥终。

晁说之

晁说之　四明岁晚水仙花盛开今在鄜州辄思之此花清香异常妇人戴之可留之日

前年海角今天涯，有恨无愁闲叹嗟。

枉是凉州女端正，一生不识水仙花。

晁说之

晁说之　宋太夫人挽词

汉室贤良逝，莱妻节操长。

生涯两乷角，心事一缣缃。

膝下黄金带，斋中紫玉章。

人间足悲乐，垅柏起清商。

晁说之

晁说之　宋太夫人挽词

白发余欣喜，清时忽叹嗟。

栈危思杜宇，淮涨梦僧伽。

鹡鷟能仪国，骅骝善保家。

传闻专却粒，归去五云车。

晁说之

晁说之　送曹资深受代还京兼简刘养正

韩王孙子何楚楚，不用根源论魏武。

读书射猎固自如，剧谈大笑能尔汝。

为君相遇在东州，与我中分万斛愁。

我归未得君归去，风流应复属曹刘。

晁说之

晁说之　送曹资深受代还京兼简刘养正

韩王孙子何楚楚，不用根源论魏武。

读书射猎固自如，剧谈大笑能尔汝。

为君相遇在东州，与我中分万斛愁。

我归未得君归去，风流应复属曹刘。

晁说之

晁说之　送春

雨里花开过，愁中燕到迟。

一春都寂寞，不作送春诗。

晁说之

晁说之　送杜通直乞罢无极南归

青堂帐下白题歌，王师城外横天戈。

白首国母契丹女，泣问王师来谓何。

将军突骑擅府库，羌儿逃死独峰驼。

军中即日拜太守，兜鍪未脱群冠峨。

杜侯别乘不愿行，自言壮志今消磨。

顾岂不知金币饶，家有清风誓不颇。

归来南北信所之，无极陋壤留则难。

却卷前志随征雁，回首三吴风景和。

怜君骨法可学道，此生肯与树婆娑。

嗟予投帻亦不晚，君好访我嵩山阿。

晁说之

晁说之　送二十二弟入浙

世乱还家未有期，汝於何处望京师。

韦郎旧恨今新恨，细学南音寄我诗。

晁说之

晁说之　送范八西上

江头枫树秋，东吴王孙愁。

谁复怜北客，梦不到中州。

子能中州去，独我不自聊。

心事岂如期，来岁同归舟。

子今未二十，志气长者流。

勤读未勤问，有待再见不。

晁说之

晁说之　送公望

窃独悲秋霖，江湖难为客。

短发思归时，柰此西行色。

念君诸王孙，风骨秀而整。

衣冠旧诸生，不羞见狭领。

邂逅托末契，君室献可孙。

岂但姻娅旧，有感风义敦。

君知前辈好，宁用文墨期。

颍麟陈留言，为君爱吾诗。

晁说之

晁说之　送顾弥邵朝奉知钱塘

钱塘宰是会稽客，一身见尽元与白。

元白风流且置之，是家尊翁勇金石。

早受申公国士知，谁任东坡邦人责。

之子敢嗟官不达，惟惭家世无踵迹。

大才小试亦丹青，众前独却自朝夕。

童稚欣欣新有谣，湖山蔼蔼旧相识。

定知不用酒遣闲，流行举要百代历。

晁说之

晁说之　送韩七十赴澶渊旧任所为士掾

不乐予何甚，非关未策勋。

秋灯逢积雨，客泪送离群。

身事千年鹤，心期万里云。

烦君经废庙，鸣咽当家文。

晁说之

晁说之　送懒散先生东归

先生身干若浮查，舌响霜锺激水车。

平生乐逐胡雁起，倏游吴会忽京华。

公卿到门问穷达，未易可置吾齿牙。

今我何事亦青衫，掉头弃掷如泥沙。

数术因之为道术，净居与世不交加。

一醉十日醒五日，双环妆罢觅新花。

胡尘满眼独不怕，此非净居之胜耶。

晁说之

晁说之　送李先之归南

夫子声名大，凄凉三十年。

晚交弥好易，夙志自覃玄。

泰华冰霜洁，江湖鸿雁边。

别期不相假，吾道信茫然。

晁说之

晁说之　送蒲君赴陕西漕属

殽函为客乐，巴蜀故乡荣。

风雪担书梦，旌旗从使行。

黩兵烽燧息，积粟犬羊平。

同谷曾谈话，知君笔阵横。

晁说之

晁说之　送陕西运使陆郎中

二十年来关内客，眼明太华高太白。

今日前驱使者旌，鸡舌香余新日月。

春初胡骑逼王城，公在城头佐天策。

将兹胆略抚西戎，萧关远尔无坚敌。

便使秦人不告饥，轺车与尔同休戚。

唯应拂拭旧题名，几人身在空相忆。

为我寄谢钱都统，鬓间不许霜雪积。

晁说之

晁说之　送邵大兄知果州

先生之子征聘日，自当黉舍称先生。

即今白头青眼绝，空持短策长安城。

汉宫雨露一朝到，剑阁山川五马行。

既成诗书邹鲁俗，难忘家世伊洛情。

穰橙邓橘饶渠胜，魏紫姚黄如我盟。

约束南充谢家女，飞空倦矣复齐氓。

雁远难群声不断，□□□□□□□。

顾我宁无意远游，羸病不得俱徂征。

长亭无酒酌君别，独将此恨西南倾。

晁说之

晁说之　送斯立入京

我见刘颍川，昏困不暇寐。

忽还便娟儿，白日思寝被。

此头各未白，相逢当有地。

讵惜草草别，但嗟言负意。

是时菊正花，迸散青铅泪。

摇策如骑电，到国何容易。

莱衣媚家府，芳樽延国士。

相知问阿侬，为言只尔耳。

晁说之

晁说之　送苏季升出守明州

四明白发船司空，喘息使君如不容。

自尔怕道四明守，问今何人休吓侬。

丹阳丞相苏公子，气和体正如家公。

坐令山水生清思，云南云北挥毫中。

江瑶海扇不入箸，肯以腥咸水驿供。

百家之产归一器，诏下扫除勤耕农。

皇威海外讋蛟蜃，丽人大舶安得通。

元年新政见此守，丞相苏公真有後。

过家上冢问阿兄，四海澄清眼明否。

晁说之

晁说之　送坛守赴阙

昔时江南士人轻吴会，正如长安洛阳论宾主。

自从九州花开一日来，欣欣不复闻此语。

明州太守江南英，信美之乡是吾土，

莫言只饮甬水便无情。黄鹄排赤霄，

垂翅一再举。御厨赐食紫驼峰，

情多犹忆马夹柱。依然梦断四明山，

花信风里怜梅雨。潮平髈喜浪婆儿，

莫错举棹新城江上去。

晁说之

晁说之　送邢子强还洛

行乐洛城为第一，蹔劳使节持还家。

桥头铺遍中秋月，楼上吹残九日花。

谁听高谈擒虎豹，且容浊酒傲烟霞。

从君一笑知无分，短发长途倍叹嗟。

晁说之

晁说之　送许同夫赴江宁知录

风棱索索许子伯，轺车督邮声赫赫。

裔孙德似官亦同，独乘瑞雾开羽翮。

金陵城里春色多，疑是六朝旧金碧。

只宜细看後庭花，慎莫垂泪江家宅。

吴醥那解醉离肠，嗟余自是思归客。

荷叶开时杨梅熟，江南江北遥相忆。

晁说之

晁说之　送知府张路钤还阙

橐戈未肯下灵州，白马将军今白头。

将军父子重儒术，坐有绿衣人则休。

六年谣颂流圁落，卧使雕山添岝崿。

看山饮水无一事，日俸岁饥欣自若。

匹马飘飘朝九天，晚交送别亦潸然。

烦君去路望嵩少，猿鹤相思端可怜。

晁说之

晁说之　送锺离秀才往越州

客游会稽去，惜哉无镜湖。

云迷神禹庙，鸦护季真居。

五字君诗费，千秋我恨除。

寄来休草草，涕洎忆皇都。

晁说之

晁说之　送周秀实知新昌

尊公文律自瑰奇，虽持使节未相宜。

子敝青袍哦五字，州家不喜县家嗤。

十年主簿今迁陟，县衙簿尉来趋揖。

越绝山川舒啸时，莫叹监湖今几尺。

监湖几尺吾其那，闻道新昌佛仍大。

昔贤墨妙谁识之，一日清风千嶂破。

人间月色过中秋，天际风光称远游。

阳关本是西州曲，鹭舞兰桡不解愁。

晁说之

晁说之　宿会真宫灵休厅

我虽养佛胎，未必有仙骨。

如何羽衣人，而亦容我宿。

岱岳若宗社，徂徕隐敌国。

沈沈两山间，真会驾白鹿。

仙子啸清风，玉女佩金籾。

扰扰人间人，悠悠欲五欲。

晁说之

晁说之　宿洛川嘉槐驿其槐真可爱因思李承之待制尝为此县令有所建退省堂存

昔为扁舟客，益觉此生浮。

逮今邮亭役，重膇仍百忧。

嗟予何所可，归去无田畴。

惭愧庭下槐，百年霜霰秋。

上苑谁移根，兔目自山丘。

曾见李长官，矫矫增风流。

欲登退省堂，秀句吟白头。

天上问风月，还似当年不。

晁说之

晁说之　岁暮

客舍光阴白发催，高援北斗梦徘徊。

多愁须用枕双叠，无问何须酒一杯。

风去六朝迷远树，云来一日忍新梅。

即今盗贼须擒馘，牧守不逃言壮哉。

晁说之

晁说之　岁暮绝句四首

卫霍功名无素誉，韩彭富贵晚堪悲。

梅花引角边情剧，况复人间岁暮时。

晁说之

晁说之　岁暮绝句四首

下惠一时行己志，首阳万古振人伦。

终南不得西山号，岁暮白头空断魂。

晁说之

晁说之　岁暮绝句四首

沈沈欲雪岫云平，月尾年头此有情。

童稚欢欣学秦语，不知家世本东京。

晁说之

晁说之　岁暮绝句四首

迟迟来日去何疾，六十五见此日除。

明发束修能有几，太平田舍读残书。

晁说之

晁说之　岁暮六言

腊尾岂堪北去，年头又怯东奔。

萍梗往来覆载，燕雀俯仰乾坤。

晁说之

晁说之　岁暮思刘壮舆近在京师因壮舆言温公劝刘丈合魏宋等志有意合正史之

迢迢使我旅怀悲，促促思君岁暮时。

江上梅花今在落，鄜州月魄屡圆亏。

著书有底心过苦，行路无端山更危。

谁解合离南北史，吾曹白发恐难期。

晁说之

晁说之　岁暮闻武泰节使将归金陵

岁暮江头凫雁身，悠悠心事竟谁亲。

久能收拾内朝仆，始作生疏外道人。

欲问江吴借风色，恐於河伯废精神。

王孙旌节归来好，莫使王孙恨更新。

晁说之

晁说之　泰州人自徐神翁後多以奉道为事即今有周高唐三先生皆足以动众得名

沉沉方丈与蓬莱，桃李闻从海上开。

愁外烟波徒缥缈，梦中乡俗独徘徊。

不同下俚蹔时醉，自约高真定命杯。

可笑神仙今古异，今言先分古先材。

晁说之

晁说之　谈易寄壮舆

拂拭尘埃艺靡它，象中系外得婆娑。

何人为我易弟子，泪落一朝翻九河。

晁说之

晁说之　桃

江南桃叶齐，江北桃根低。

各自擅风流，人情千载迷。

桃花竟谁比，风雨日凄凄。

晁说之

晁说之　题长安赵氏园

长安池馆郁峥嵘，此地偏多客子情。

秋晚寒藤侵石瘦，夜深熟果落池惊。

後生解识南山趣，先德元高戎夏声。

感时暂来添白发，南山曾见汉公卿。

晁说之

晁说之　题冲弟诗卷

阿冲五字来，江山千里余。

能尔丽金碧，定是勤诗书。

文章与神明，动作本自俱。

古人既云已，令公有规模，

五世以文称，故家谁复如。

晁说之

晁说之　题大年关路逢僧图

关深羇思满，风断绿阴单。

一遇空门侣，那知行路难。

晁说之

晁说之　题弟子问

人物昭陵一代倾，墨庄夫子著书成。

我生既晚复何恨，解叩青霜钟大鸣。

晁说之

晁说之　题鄜州牡丹

牡丹憎我真恶客，不解饮酒不吟诗。

欣持一尊劝花饮，那知不醉但淋漓。

尔花既醉应似我，耿耿一世几伤悲。

绿珠楼下香犹在，西子舟中意尚迟。

三尺晏婴频欲杀，尔何夭矫寻常为。

沅湘草木共憔悴，幽兰何足九畹滋。

昔人妙语不尔发，顾我安得有好辞。

晚来亦解意自足，秀色直可餐待肥。

晁说之

晁说之　题公震小景

万古兴亡归白鹭，一时舒惨在青山。

与君都下太平日，岂料思君鼙鼓间。

晁说之

晁说之　题画扇

秦秦何处乐，独自托孤枝。

玉粒知无分，清风也自戏。

晁说之

晁说之　题两马图

前马去駸駸，年少意有余。

後马追驰骤，喘杀肥髯奴。

晁说之

晁说之　题六一东坡像

座右铭何有，丹青得若人。

东坡禅客衲，六一醉人巾。

先後文章伯，安危社稷臣。

庙堂思颍日，海峤梦钧辰。

□□□□□，□□叹会神。

何当均雨露，剑佩画麒麟。

晁说之

晁说之　题六一东坡像

眉山凝间气，渤海识兹人。

一代执鞭士，千秋折角巾。

高趋周室辅，平处汉廷臣。

白首齐明易，鸿钧异抚辰。

参差非所叹，契阔自如神。

不念乞灵者，翩然驾白麟。

晁说之

晁说之　题明发所画访戴图渠自有诗

扁舟雪夜兴，千载风流存。

诗画能幽绝，不似诸王孙。

兴多却易尽，一世复何待。

伧父莫骂予，犹且不见戴。

晁说之

晁说之　题明王打球图

阊阖千门万户开，三郎沉醉打球回。

九龄已去韩休死，无复明朝谏疏来。

晁说之

晁说之　题琦公赞光堂

山川固高深，不掩珠玉光。

道人觉物者，明明岂自藏。

奈何一世中，瞑醉不我臧。

收歛万古志，风雨一茅堂。

问之默不语，诗成兰蕙香。

山中多卉木，有待而芬芳。

自怜年少时，彻今昼公行。

虚空流水远，天外有鸶凰。

白发此种种，红尘谁茫茫。

嵩少今卜筑，因之归兴长。

晁说之

晁说之　题邵武军泰宁县叶恪循道清风楼

叶公贤父子，清风何奕奕。

爱彼清风好，危楼高百尺。

来从玉宇远，照衣光可掷。

桂叶尚飘飘，蕙草下袭袭。

平生眼豁开，脱然凌羽翼。

对饮伴明月，故人念畴昔。

咏歌何穆如，援琴更幽寂。

慈乌遶难老，霅溪非其匹。

华阳三层上，松韵亦萧瑟。

晁说之

晁说之　题韦偃双松老僧图

两松郁苍苍，夭矫出奇峭。

翛然龙蛇姿，势欲排岩峤。

老禅独会心，默坐观万窍。

我亦发深省，倚槛一长啸。

此兴含千古，孰谓韦偃少。

晁说之

晁说之　题县南庄壁

城下之师莫问天，只将性命托忠贤。

效官三黜未为恨，闭户七奔方可怜。

虎变不宜怀犹豫，龙韬岂惮费迍邅。

前村父老来相问，本望今年是好年。

晁说之

晁说之　题新泉

舍北洗山如有待，舍南泉发本无期。

羇愁尽落清音里，不用骞公读楚辞。

晁说之

晁说之　题杨如晦二画　边鸶雉

骇雉丹青人姓边，无花无石自瞿然。

已能倚壁音声绝，何用蹲飞欲上天。

晁说之

晁说之　题杨如晦二画　蜀道图

山钩树白何年岁，流瀑可听下无地。

行人愁绝却无愁，始信宜歌蜀道易。

晁说之

晁说之　天宁节後二日集英赐燕輀　成长句

诞庀￥阳月播阳春，万寿杯余燕豆申。

殿角垂虹天意喜，壁缇交凤日华新。

星回毕雨金沙净，书发狄封玉甑陈。

何事升平楼寂寞，要将艮岳共璾珣。

晁说之

晁说之　听唱秦少游溪路雨添花词感旧作

秦郎不知我，我岂知秦郎。

相逢每戏剧，此狷而彼狂。

坐有今辅弼，正色屡低昂。

逮今白发垂，悔昔少年场。

一闻溪路雨，泪与雨争行。

黄鹂千百在，斯人今则亡。

如其并老去，娱乐岂遽央。

况复有诸生，遗颂满汝阳。

瘴雾杀君时，龙门曾恸伤。

今虽苟生活，苍蝇待我傍。

谁家有歌喉，此曲宜断肠。

摅我一夕恨，与世同悲凉。

晁说之

晁说之　通叟年兄视以柳侯庙诗三首辄亦有作所谓增来章之美也

平昔柳侯庙，拾君诗兴余。

帝阍谁掌制，天步此贞符。

敢恨初沉佩，惟惭再索车。

罗池聊自戏，况复已榛芜。

晁说之

晁说之　通叟年兄视以柳侯庙诗三首辄亦有作所谓增来章之美也

何处乘驹去，空庭荔子垂。

韩词方走奠，柳庙久徂饥。

既恨谋身误，仍嗟报国隳。

罗池便如此，不复问愚池。

晁说之

晁说之　通叟年兄视以柳侯庙诗三首辄亦有作所谓增来章之美也

当世容谗贼，他年柰我何。

文编兴旧学，诗价重东坡。

木槲开能几，子规啼谩多。

罗池碑字灭，犹解彻庭莎。

晁说之

晁说之　同表甥赵康游种范李氏

百态范氏石，千寻种氏木。

灌以邠李水，禽鸟识故国。

使我从今去，魂梦常不足。

晁说之

晁说之　痛恨

胡儿直犯洛阳宫，蔼蔼园陵指点中。

殄灭四夷心不遂，裕陵萧瑟独悲风。

晁说之

晁说之　痛恨

丞相开边靡有它，中原要复识干戈。

百年身事今如此，万里胡尘可奈何。

陇上健儿嗟不见，洛阳女子恨偏多。

朝朝上食陵头否，肠断东巡白帝歌。

晁说之

晁说之　痛心

为问谁今有好怀，园林春色不须来。

王孙草向荒城短，驿使梅因战阵回。

但道胡尘迷上苑，不闻汉诏出中台。

痛心一日复一日，何日皇威遍九垓。

晁说之

晁说之　涂中

十年未就归山计，一日翻为保障翁。

无奈征衣中散虱，可堪行道庶人风。

悠悠秦晋山河在，漠漠金张冢墓空。

回首江湖二三子，长亭寒梦亦匆匆。

晁说之

晁说之　涂中寄城中诸公

孤飞弱羽真难可，作底徘徊去住间。

柳影生风归曲渚，雷声送雨过前山。

庾郎有待复何待，白傅求闲而得闲。

回首玳筵醒醉伴，曾将幽愤唱阳关。

晁说之

晁说之　涂中寄高仲诏

飘零谁惜别，不赋送行诗。

独有悲秋客，难忘上垅时。

素心惭锦段，清泪湿琼枝。

塞马寒来健，夫君莫我思。

晁说之

晁说之　涂中依韵和高主簿完翁见赠长句

孤宿孤江嗟婉娩，穷冬残夜认璿玑。

乘槎邂逅关心切，舒锦绸缪到眼稀。

岂有梧桐留凤食，端愁霰雪犯狐衣。

秦楼老去诮多可，好听吴侬缓缓归。

晁说之

晁说之　涂中遇雪二绝句

征裘不是谢庄衣，何事轻霙故故飞。

应是多情要新句，敢酬琼藻触寒威。

晁说之

晁说之　涂中遇雪二绝句

惨淡修途问若何，璇蕤琼藻未须多。

使君此夕应难醉，红玉看人子夜歌。

晁说之

晁说之　途次忆故居

自喜白髯翁，深居看岁穷。

雪迷石岭上，月在草堂中。

樵客晓来市，田家夜半舂。

岂期胡骑到，无地得相容。

晁说之

晁说之　途中对雪

残岁初霙慰所思，征衣坂路固无奇。

漫知谢女能联句，安得颜儿与接诗。

嵩岳梦中宜寂寂，雕山眼底尚迟迟。

明年花发应如许，坐搅游蜂忆此时。

晁说之

晁说之　外甥三郎删定和予冠字韵诗极可喜再用其韵作二首韦苏州有外甥赵伉

赵甥诗与雅音合，韦舅宜高进德冠。

我到古人良已远，汝家宗姓莫教难。

传家自喜春秋在，居职应怜翰墨残。

门户人身难相称，衣裳仪观不须叹。

晁说之

晁说之　外甥三郎删定和予冠字韵诗极可喜再用其韵作二首韦苏州有外甥赵伉

赵妹生儿身七尺，倚天剑称切云冠。

长人自惜声名达，志士宁令捍格难。

墨翟商瞿心总厚，司空城旦术何残。

还将格律成吟咏，作者应须为尔叹。

晁说之

晁说之　晚日

晚日劝我行，我欲留晚日。

长途行不近，仆马有倦色。

人生为客多，谁解老一室。

果有桃源人，应遭渠笑叱。

晁说之

晁说之　晚日临水得此句呈季和先为公家池上明日之游也

客子思归悔远游，曾波新绿恋汀洲。

庾郎得暇为春赋，定是春来未肯愁。

晁说之

晁说之　亡友陈无己有立春诗云朱门谁送青丝菜下里难酬白雪歌颇为都下诗人

地下修文几岁郎，尚怜有子已争行。

青丝盘到特挥泪，红锦诗余合断肠。

安得见予今议论，果谁识子古文章。

从兹花发知多少，试访彭门旧讲堂。

晁说之

晁说之　王顺之得子寄二绝次韵报之

宾客能谈少传儿，海中仙果得生迟。

自今一落人间后，奔云老骥敢言衰。

晁说之

晁说之　王顺之得子寄二绝次韵报之

茂弘不用长年悲，淮水东流本与期。

一日名驹惊俗眼，奔云老骥敢言衰。

晁说之

晁说之　王性之自扬州迂路相访于海陵荷其意厚非平日比赠诗以别

九死性命存，乃到海陵仓。

每陵何所有，麋鹿画成行。

多仓多麋鹿，今也恨难忘。

爰从本朝来，人物上国光。

容我迹其间，性之因翱翔。

性之笃忠信，又复能文章。

一世所趣附，在眼独不忙。

困于州县史，斂翼弗许张。

蹉跎谁识之，心胆空堂堂。

我不自揆者，荐之三府傍。

相公意似顺。众口极雌黄。

我斥不得容，为子增慨慷。

子行群贼中，妻孥道路长。

挂帆扬州湾，闻我病在床。

不寻枉阶来，或谓子不刚。

活我以简策，饮我非稻梁。

告别闽岭去，波浪春风狂。

既欲杀风母，又欲射天狼。

四海俱已震，何处一身藏。

挥泪与之子，关雎哀不伤。

禄山倾社稷，朱沘侮君王。

于今无此孽，但可正皇纲。

文章出号令，忠信补农桑。

之子抱此器，用之斯民康。

吴酸宜勉强，无烦忆粟浆。

晁说之

晁说之　望山作

望山山在背，不觉首屡回。

策马欲倒行，道路良艰哉。

白云尚相寄，为带山色来。

昨日登临处，今日谁徘徊。

安得玉女水，为我洗尘埃。

不解伴松老，宁忍被鸥猜。

日与物为遘，此眼向谁开。

晁说之

晁说之　为客

为客淮南望上京，祥烟不远恨峥嵘。

居人避湿开门晚，宿鸟眠寒择木惊。

波浪无时潮失信，关河有盗梦非情。

不知归计何从得，碧颍青嵩尽未成。

晁说之

晁说之　闻八弟朝议二十一弟朝奉二十弟迪功与安郎仓部谢郎比部诸人集于葆

葆真宫是何年有，游子相将便得真。

闻道流霞醒不醉，只应人世恨还新。

晁说之

晁说之　闻富季申迁校书郎

小富秋来慰所望，青衫叙进校书郎。

相公勋业久弥著，孙子门阑渐有光。

莫话诗过已埋没，且非碗脱得分张。

白莲逋客独惆怅，泪尽西风归政堂。

晁说之

晁说之　闻喝马恻然感叹且恨其辞鄙恶特甚作此诗从贺方回求数解

一世危肠赋愍征，江城梦断到边城。

晚风不送采莲曲，落日唯闻喝马声。

长似竹枝愁远客，重于陇水恼无情。

爰求乐录十三解，贺老当今最得名。

晁说之

晁说之　闻胡少汲再入省

南宫妙极天下选，鸡舌喜君重得香。

既自能诗似前辈，何为不作水曹郎。

晁说之

晁说之　闻角

边城百感谩兴嗟，将底令人警岁华。

多谢何郎有新句，谁闻夜夜小梅花。

晁说之

晁说之　闻景龙不试灯

华灯不试管弦新，八字歌声满市尘。

今日景龙门寂寞，唯将明德照新春。

晁说之

晁说之　闻三十六丈乞西京留台辄成长句时先之七兄已拜北京留台

门地何人论甲乙，碧梧丹凤重徘徊。

前时五相继三相，此日西台望北台。

器业云霄能我有，功名钟鼎待时来。

重言四海宫师德，季子白头谁识哉。

晁说之

晁说之　闻叔易隐居被召二首

处士何人为作牙，尽携猿鹤到京华。

故山岩壑应惆怅，六六峰前只一家。

晁说之

晁说之　闻叔易隐居被诏

东海一生垂钓客，石渠万卷校书郎。

丈人风味今如此，鹤到扬州兴更长。

晁说之

晁说之　闻四明人不喜秋千因作

思归未得恨深年，时节清明最可怜。

越女腰支胜赵女，生平不敢赛秋千。

晁说之

晁说之　闻圆机累日病酒戏作存问之

善人有怒而无嗔，美酒何曾病著人。

夫君自是愁鬼著，愁鬼一勺百气振。

夫君何以致愁鬼，十年一官冷於水。

况令复似未第时，酩酊长编痛料理。

君言不觉身无聊，西家醪胜东家醪。

是中有米亦可饱，枉费东坡歌小槽。

晁说之

晁说之　闻圆机累日病酒戏作存问之

善人有怒而无嗔，美酒何曾病著人。

夫君自是愁鬼著，愁鬼一勺百气振。

夫君何以致愁鬼，十年一官冷於水。

况令复似未第时，酩酊长编痛料理。

君言不觉身无聊，西家醪胜东家醪。

是中有米亦可饱，枉费东坡歌小槽。

晁说之

晁说之　闻圆机游山归作

把酒相忘笑语违，新诗应已勒岩扉。

何人龙尾道前出，独自鸡头山里归。

晁说之

晁说之　闻圆机游山政为梵供复用前韵作

蹙缩饥肠与世违，崚嶒折屐到云扉。

丹砂不逐飞仙去，白叠甘从佞佛归。

晁说之

晁说之　闻钟五更起行

野寺钟声报晓寒，征人方梦到长安。

茫然涂路知难易，两避胡尘一岁残。

晁说之

晁说之　闻邹德久自常州来泰州圩垾得良田数十顷遂可活辄作绝句

乃公不识贾公闾，之子饥寒夜读书。

前年避贼逐江鹭，今岁垾田鞭海鱼。

晁说之

晁说之　问雪

此雪问谁偏最喜，羯胡得意逞天骄。

黄河稳渡鱼龙静，白马增光剑甲豪。

我有玉钤今震叠，尔看瑶璧莫呼号。

何妨特敕近臣燕，肠断金樽费独谣。

晁说之

晁说之　我生

我生初世本尧年，大厉群哇不谓然。

方喜神光射天下，忽惊烽火到甘泉。

寺人衮服参岩庙，宫女素衣游市廛。

一道德来千道会，试开言路问群贤。

晁说之

晁说之　我屋

窈窕吾山好，栏干我屋宜。

胡然名未著，不得谢公诗。

晁说之

晁说之　我昔题南庄壁

我昔柴门宜乐只，田园远近亦康哉。

花摇笠顶唱歌去，草塞瓶头沽酒来。

白叟披衣论甲子，青禽哺乳占莓苔。

岂期一日胡尘起，南北东山俱可哀。

晁说之

晁说之　无己初除正字以诗寄之

平生阮步兵，口不道臧否。

每笑谢著作，自是雌黄口。

闭门秋草多，金风摇白昼。

忽传黄纸书，校艺郡公後。

执雁有楚越，佩剑无左右。

难画浑沌眉，据识齐宿瘤。

彭城陈夫子，笑我颜何厚。

为语陈夫子，人生无不有。

晁说之

晁说之　无客

嗟予少好客，今老客弃予。

忽忽飘流来，不知岁又除。

良愧彼黄鹄，千里无修涂。

江东贼强臣，淮南盗名都。

钟阜被朔雪，暂与我何娱，

明当云梦去，已发又如何。

晁说之

晁说之　无闷

无闷吾无欲，浮沉谁使然。

命通公道日，自是艳阳年。

鸾凤能寥廓，鲂鳟幸弃捐。

由来食肉士，久亦忘腥膻。

晁说之

晁说之　无那

无那客愁翻作乐，寻常闭目暂时开。

沉沉月向波心出，渺渺人从天际来。

莫道一山无积雪，谁家千树落寒梅。

洛阳故旧吾怜汝，愁绝终朝泥酒杯。

晁说之

晁说之　无题

身世何如荐福碑，浮沉聊学弄潮儿。

清风一日令心尽，黄卷三匀谩手披。

梦寐无烦征锦段，笑谈谁敢犯汤池。

周侯凤德宁减少，所谓春阳或减之。

晁说之

晁说之　武泰节使归金陵

戟影摇寒波影稀，王孙心事与人违。

灯边赤轴得居士，窗下清谈见布衣。

执玉诏从天上去，挥金船向岁前归。

尪羸不解少行乐，卧待公来起采薇。

晁说之

晁说之　西渡

西渡几回送客，春风今日思家。

我亦归期可数，休言此是天涯。

晁说之

晁说之　西风

秋风几日过秋关，直访畸孤海上山。

为报故山都是旧，可怜留滞不知还。

晁说之

晁说之　惜春

待得莺来花已落，断难料理谩咿嚘。

便如前哲亦非敌，八斗才当万斛愁。

晁说之

晁说之　席上别诸公

西城别袂望东城，勇发征车却怯行。

朋肯声前金阙恨，胡卢歌里玉关情。

莺啼有意因风断，山影无垠为月横。

人世分携吾可那，千锺不醉在天明。

晁说之

晁说之　席上有唱欧公送刘原甫辞者次日又有唱东坡三过平山堂词者今聊续唱

龙门不见鬓垂丝，莫唱平山杨柳辞。

纵使前声君忍听，后声恼杀木肠儿。

晁说之

晁说之　洗山

公事岂不猥，吾性自有适。

髈言春风物，洗山出怪石。

何幸此土壤，顽骜压空碧。

崭岩有天姿，畚锸不待力。

横如剑出泥，纵若月退蚀。

乃知凶谗辈，暂为忠良赋。

后皇德清明，万类各有职。

吾悲兹世人，因之聊叹息。

尝闻道人语，无垢法第一。

多谢读易者，洗心如玉璧。

晁说之

晁说之　喜鲁直还用前韵再作

梵志问故邻，木兰坐旧床。

去恨已断绝，归意更凄凉。

晁说之

晁说之　喜鲁直还用前韵再作

鹧鸪不入馔，松柏有常心。

归来应未老，但道古犹今。

晁说之

晁说之　喜鲁直还用前韵再作

君有非常罪，幸此非常赦。

收身黑水西，重人白莲社。

晁说之

晁说之　喜雨一首呈司录诸公及诸先辈

二年七日古人叹，一雨三时此际心。

辛苦秇宗诛大厉，欢欣毕宿散群阴。

无烦钟鼓禽鱼乐，便觉来牟波浪深。

敢恨泥功山下路，且增秀色遍遥岑。

晁说之

晁说之　戏呈通叟年兄索其近诗

归期若可数，何事此时情。

春色雨中尽，客愁天际生。

离骚烦尔传，月旦莫余评。

早韭周妻厌，因因不肯鸣。

晁说之

晁说之　戏作

终日一杯终日醉，看潮初上看潮回。

自疑前世陶贞白，乘兴闲游鄮县来。

晁说之

晁说之　夏祭日感事

盛期千年出宝图，佩环方泽影萦纡。

中天月护黄琮色，出海云腾赤帝符。

已惯龟鼍呈上瑞，不惊风雨解前驱。

侍臣自有扬雄赋，击壤何妨此鄙夫。

晁说之

晁说之　闲极

闲极忘羇旅，秋色为我深。

牛卧树外影，鸡鸣堂中心。

自言身已隐，人道尚官箴。

明趋傍海郡，适我梁甫吟。

晁说之

晁说之　闲居

闲居岂无事，一动百艰难。

水为斋僧惜，花因供佛残。

喜闻多死士，厌话小长安。

香火同缘客，饥肠先永叹。

晁说之

晁说之　县楼对山作

山色日夕改，我乐岂独今。

相羊非一意，开簟枕遥岑。

楞伽懒焚香，离骚幸可吟。

吏隐两已适，虎鼠都不任。

诗酒客亦恶，楼下那足寻。

可怜谢玄晖，惝恍论此心。

晁说之

晁说之　消息

两月中原消息断，不应京国亦无闻。

庙堂如未弃黎庶，日日诏书清垢氛。

晁说之

晁说之　晓霁

沈疴春夜客，风雨送愁来。

晓云收风雨，一瞬静九垓。

东皇太一人，盗贼何有哉。

上使四门陃，岂但桃李开。

下使小人退，即日大辂回。

昭昭负帝德，汲汲掞天才。

白头见太平，酒醒豁所怀。

晁说之

晁说之　笑

笑乐真情岂可无，乐而不笑是何拘。

日中无事逢棋局，春後有花兼酒壶。

轻侠儿前抚手掌，滑稽传後抚髭须。

江南陆后还安否，乞与筇枝使自扶。

晁说之

晁说之　谢程致道监丞以秋夜直舍二诗相视并简苏在廷少监

秋风虽云高，不到建章宫。

巨丽发妙思，翰墨争豪雄。

移子范舟兴，入此潘庐中。

诗成到谁手，茧面丝发翁。

岂不怜此老，气薾志亦穷。

聊以壮观之，行潦落长虹。

低头谩漠北，攘臂徒辽东。

自娱蓬蒿兴，敢傍珪璧丛。

清时难但已，有感如霜锺。

慎莫视苏子，是更得家风。

晁说之

晁说之　谢高四十子昂诗卷

我有潇湘泪，还供阊阖愁。

故人过我窗灯下，谓言客子宜悲秋。

往体格律乍相视，久矣揉练几百过。

不然何以解能云，是中不放客愁破。

文字能自达，何处有富贵。

莫爱离骚亡国音，学乎大雅则知未。

晁说之

晁说之　谢季和朝议牡丹

侍无童子懒焚香，君送花来恨便忘。

尽日清芬与风竞，熏炉谩使令君狂。

晁说之

晁说之　谢季左司笔墨

韩扬州，萧剑州，相忘终日梦悠悠。

何如微季掾三府，国誉乡评坐以收。

不忘笔墨高人兴，为道明珠无昧不。

晁说之

晁说之　谢景修惠洞庭春色

洞庭春色何年赋，越国王孙几种愁。

今日忽亲鹦鹉杓，当家余韵落芳洲。

晁说之

晁说之　谢钱掾

论思献纳方自代，海舶鮹人岂识渠。

长啸清风含雪语，怜侬不解读新书。

晁说之

晁说之　谢乾明滋老送炒团

蓼花散畔轻盈意，炒米团边笑语亲。

多谢稻畦磨衲老，十方撮聚戏闲人。

晁说之

晁说之　谢邵三十五郎博诗卷

我尝为历学，上元要极远。

上元有远迩，疏密出早晚。

顾惟尔大父，皇极探其本。

唐尧上百代，日月来衮衮。

因之知百索，孰可妄憎噂。

子前视我诗，与子论诗壶。

子诗既焕烂，我言得安稳。

为子极源流，无难如瓴建。

风雅辟大田，骚些助锄垦。

曹刘鲍谢辈，风雨得荐藨。

闲居既识陶，咏怀宜知阮。

不有鲍与谢，白也胡婉娩。

苟无阮与陶，苏州曷息偃。

上下曹刘来，少陵自益捐。

岂易少陵学，浪走徒多踠。

况复尔来人，不灶而市饭。

大儿夸苏豪，小儿争黄謇。

讵知韩柳先，学大忘赫烜。

余事五七言，朝鸾参暮鶠。

又如万仞姿，松岩绝兰畹。

念彼形似徒，涩舌吞枯菌。

何人分诗文，两队有鲂鳟。

子早知此病，我语出复返。

何以谢子勤，王道不可缓。

凛凛易春秋，南面俨龙衮。

礼书朝万邦，宝辂粲朱幰。

颜曾侍珪璋，荀孟陈干盾。

老谩怜骥枥，壮当勇虎圈。

明朝役高兴，蜀道横碧巘。

我实爱子才，语长情缱绻。

晁说之

晁说之　谢沈次律水枕

沈侯笔力鼎可扛，左手截取吴淞江。

折流来此一尺枕，指麾巨鳄回涛泷。

平生性不好长物，举以遗我嗟无双。

呼儿快取蕲笛簟，扫除尘榻移当窗。

随眠置我丘壑里，始信孙郎真枕水。

我生不出长安城，四十二年尘况耳。

领君此枕何潇然，睡起醒心如一洗。

晁说之

晁说之　谢魏宰惠芍药

敢期芍药边城见，本是人间第一流。

我有无穷羇旅恨，为君今日到扬州。

晁说之

晁说之　谢徐师川寄江茶四小瓶

举世卑陬斗小车，若人何处逞豪华。

梦魂恨著後庭树，诗句清余双井茶。

默默嘲雄舒锦绣，申申骂屈杂龙蛇。

不烦更藉韦弦力，望出河东性不奢。

晁说之

晁说之　谢圆机除祟赋

祟鬼当年曾蹔解，赋成今日永嘉祥。

无烦铸鼎图群象，可笑时傩逐毕方。

荡涤辞源能澎濞，诛锄笔阵更光鋩。

此身强健余何事，枉是灵均叹国殇。

晁说之

晁说之　谢圆机灵山芍药

灵山芍药谁销得，我是灵山授记人。

贪蝶惏蜂莫来到，更须作供老夫身。

晁说之

晁说之　谢圆机梅子

云随枉渚月依岚，末宦低头几不堪。

顾我伧翁宜塞北，因君梅子忆江南。

君乎学问二刘比，南北该通酸自甘。

晁说之

晁说之　谢圆机送梅

何事新梅度玉溪，应怜泯默与诗题。

少年曾赋宋开府，老大无如羯鼓迷。

晁说之

晁说之　谢蕴文承议阳关图

邂逅故人逃难处，王孙气象独升平。

诗吟摩诘如无味，画到阳关别有情。

晁说之

晁说之　谢蕴文荠菜馄饨

无奈国风怨，荠荼论苦甘。

王孙旧肥羜，汤饼亦多惭。

晁说之

晁说之　谢蕴文水仙花

飘零尘俗客，再见水仙花。

清芬二十载，饶杀兰杜家。

晁说之

晁说之　谢曾迪功松皮冠

松皮冠赠松山客，惭愧红尘赤日中。

好向浮云傍归路，定应剩听入琴风。

晁说之

晁说之　谢仲长通判朝议兄惠顾渚茶

天子不尝阳羡茶，二百年余吾侬咨嗟。

可是吾侬咨嗟休，涛江春色远含羞。

赵卿老矣刺史半，缄题寄我甬水头。

故知不敢西争去贵嗜，最宜东来同羇愁。

人生趣尚有穷达，草木还亦如人不。

谁家弃妇泪未乾，忍对孤鸿暮影寒。

赵卿虾菜且良食，莫教归梦到长安。

晁说之

晁说之　谢周同年通叟诗卷

周郎既老曲不顾，自作吴音歌白苎。

二三名胜能知音，伧翁得之嗟已暮。

玩之在手一载读，愈见佳处心愈妒。

君乎瘖休无复鸣，我宜如许他宜虑。

乡曲豫章皆奇才，直上千尺已摧去。

晁说之

晁说之　新愁

宿怅故难遣，新愁岂易安。

囷空鼠号掷，庭静鸟喑寒。

月盛中秋色，人亏上国欢。

湾头十二卫，泣涕乞同銮。

晁说之

晁说之　新合柏子香因诵皮日休坐久重焚柏子香辄以其香赠张簿

柏子香清谁喜闻，五言句法更清芬。

病仍春困坐难久，遣向吟窗起暮云。

晁说之

晁说之　新年

何事重新作此年，身无疾病意欣然。

春风莫但开桃李，吹落妖星静九天。

晁说之

晁说之　新志

前日徒嗟与世违，从今绝世心事微。

弥陀印里一身重，梵网经中万古非。

元亮胡然兹漫浪，遗民有侣便因依。

欣予不负遂初赋，寄愧于颜得所归。

晁说之

晁说之　新作竹轩

斋壁值墨竹，文苏两先生。

移根今何殊，初度风雨声。

妙识前日意，欢见此时情。

家山几千里，客恨倏以倾。

归期恨今晚，像此葺茅楹。

故知江海梦，常共月华清。

晁说之

晁说之　兴尽

兴尽未归增寂寞，却嗟初兴到江城。

春愁不逐杨花散，秋恨还同桂影生。

孤学敢期人晤语，危樯何事日峥嵘。

弟兄游宦俱还舍，朝马骖驔禁漏声。

晁说之

晁说之　刑曹再赋二绝句弥佳不得不报

不肯将身入八关，判司虽屈胜如闲。

汉庭富贵人何限，毕竟文章属小山。

晁说之

晁说之　刑曹再赋二绝句弥佳不得不报

上帝白云居九关，列仙亭馆号萧闲。

念君未作骖鸾侣，愁杀江南庾子山。

晁说之

晁说之　行藏

行藏本自迷，秋兴更凄凄。

风急蛩饶响，雨来鸡误啼。

鱼溪青霭散，莲荡白云齐。

却惜安闲地，逋亡志颐暌。

晁说之

晁说之　行县涂中读柳子厚诗

征衣穷塞暮冬时，读尽龙城太守诗。

若使平生诗尽在，濯缨无泪为君垂。

晁说之

晁说之　絮被

絮被蒙头晓日高，厌闻处处杀官曹。

古人言尽致御术，今日兴言盗是招。

晁说之

晁说之　萱草

山中萱草三赤长，山中高人万事忘。

欲借忘忧汝辈力，世间儿女徒颠狂。

汝亦忘忧非世忧，临风恐汝亦分将。

愿尔忘忧忘终始，莫教老大空悲凉。

晁说之

晁说之　选部中作

白发来游宦，山公不我闻。

邪犹在中等，政不占微分。

孤泪沧溟感，微言上帝勋。

何妨贫且贱，嵩岭有高云。

晁说之

晁说之　雪中怀水云馆

六出花头万叠波，水云馆前不肯过。

玉鸾素面如相语，人间清兴今如何。

晁说之

晁说之　延安江汉堂上怀范五丈龙图堂是五丈所建

煌煌斗柄垂南北，浩浩斯人江汉堂。

横吹三川秋月远，雅歌九姓暮天长。

颇闻病後精神好，最是秋来饭食强。

谁识得名因伯氏，飞鸿送尽更茫茫。

晁说之

晁说之　扬州三绝句

客散平山堂上後，孰如子骏在扬州。

解传鲍照旧辞赋，输尽芜城千古愁。

晁说之

晁说之　扬州三绝句

风常欢喜月常愁，愁有盈亏喜自由。

客到扬州已迷路，不须特地上迷楼。

晁说之

晁说之　扬州三绝句

便风五两更悠悠，回望乡闾烟雾浮。

若问无情唯颍水，不来随我到扬州。

晁说之

晁说之　杨班湫神恩加广应公以其诰祭之

平生笑杀诅楚文，今朝鄜畤祭湫神。

嗟尔湫神何为者，上公衮冕皇恩新。

日出辉辉收霰雪，仿佛拜命若可亲。

湫神传云是杨班，填墓突兀自姚秦。

当时功阀今不著，崔萧之史讨无因。

将军得名宜勇哉，里俗所颂疑未真。

黄蜂往媒康氏女，亲迎波间不敢嚬。

至今七夕後二日，康家送女纷红巾。

神视可已胡不已，清明之德先诸身。

湫初来徙雷霆夜，鬼借百车载渊奫。

宜囚厉鬼缚恶虎，螟螣何足烦怒嗔。

邦人不困亦不饥，山可夜入耕阳春。

初无粳稻劳灌溉，黄禾黑黍易与仁。

敢言此水浅于旧，滂沱雨起云轮囷。

千人一日酌不竭，神物所寓谁感尘。

岂但萧鼓十州远，祭秩已入四渎伦。

异时香火故允会，品极势重力益振。

位浮于人神所殛，神忝厥职亦愧人。

我劳再拜不私祷，上佐邦国下斯民。

敢学韩子炭谷湫，嘲悭侮怪徒踷踷。

晁说之

晁说之　药裹

药裹白头翁，孜孜离乱中。

道从前日证，愁与昔年空。

食足思同饱，时危耻自容。

愿将经济策，上疏大明宫。

晁说之

晁说之　叶善养寺簿尝为鄜州从事有诗相送予至鄜作寄

夫君旧游地，圁洛我盘桓。

旅梦朱弦断，荒山白发寒。

文高惊小阮，达晚在长安。

得慰相思处，琼瑶落手看。

晁说之

晁说之　夜大风

夜半江头清客耳，彷佛钟声风雨里。

雨收风冷独严威，鼍号龙战江声徙。

政是夫差破吴时，鼙鼓百万当者靡。

白头嵩客柰此何，他年惯听山之阿。

唯彼天地之中央，岫埙篪谷宁厌多。

吾土信美小人哉，何不处处作好怀。

晁说之

晁说之　夜风雨声甚恶

上元灯火胡尘里，寒食田园野草生。

文武坠来唯不寐，精神耗後更多情。

片云忽作几日雨，众恨添号半夜声。

从此无烦问春色，市无过客谩荒城。

晁说之

晁说之　夜间钟惜其不响

宋都为客喜还惊，无数霜天归雁横。

夜半钟声何太哑，由来石靊五无声。

晁说之

晁说之　夜来枕上得四绝句因视王性之谢其相访也未专为渠作

不待功成逐赤松，腐儒毕竟若为功。

田园破碎胡尘里，肠断当年夜雨舂。

晁说之

晁说之　夜来枕上得四绝句因视王性之谢其相访也未专为渠作

皇祚中兴彻九垓，不烦犹道宋王台。

归鸿特比常年少，应恋黄麾不忍来。

晁说之

晁说之　夜来枕上得四绝句因视王性之谢其相访也未专为渠作

三川皆震大灾异，汴水绝流上帝仁。

不使六龙远巡幸，兴王旧地福重新。

晁说之

晁说之　夜来枕上得四绝句因视王性之谢其相访也未专为渠作

井臼无供戢羽贫，未知何地老容身。

更无一卷文书在，七录家藏许卜邻。

晁说之

晁说之　夜听雨

岐汴无烦和协使，秦云送我入梁园。

残灯半夜梦回雨，心事谁来恸哭论。

晁说之

晁说之　夜闻乌啼

不眠无恨自凄凄，真听人间乌夜啼。

明月未教尘镜掩，华堂歌舞乍高低。

晁说之

晁说之　夜闻乌啼

义乌此夜一何啼，明日欢欣事不迷。

定是军回蓟南北，宁论贼退关东西。

晁说之

晁说之　夜行自戏六五言

触热褦襶几许，我生何艰哉。

九天星斗初转，汲井意徘徊。

不解鸣珂帝所，踉蹡没尘埃。

为问晚嫁卢姬，一笑为谁开。

晁说之

晁说之　夜雨

夜雨听沈寂，颇似嵩少时。

但怪越江上，非此严冬宜。

重岗迷积霰，故山今付谁。

潮头斯更健，鱼尾适自嬉。

独如客子何，耿耿问心期。

晁说之

晁说之　夜雨

夜雨岂不好，久竹与芭蕉。

可想春意足，不闻声萧萧。

清梦江之南，云霓正逍遥。

旧游二三子，为我吹笙箫。

觉来耳余清，明日是何朝。

晁说之

晁说之　夜雨不少住枕上作

几年飘泊敢何求，甘作伧公对楚囚。

风转荣光新辇道，雨无时节旧扬州。

陆公奏议同谁恨，屈子离骚亦独愁。

岁暮长江癃病客，飘飘荆渚觅同游。

晁说之

晁说之　夜坐

氛浊暑伏叹，夜久神宇清。

鱼跃远池响，萤飞深竹明。

扬州妙歌舞，驻跸盛公卿。

植杖看牛斗，今年当太平。

晁说之

晁说之　谒岳庙

吴楚江淮接海涛，百龙有职驱鼋鳌。

空中甍桷森然见，天上云霓不得高。

穆穆冕旒严帝制，纷纷牲币自神皋。

不知岳帝从何帝，要是天曹各有曹。

南极祝融炎剑戟，东方太皞却旌旄。

若容羲仲篡羲叔，亦许帝舜囚帝尧。

牛斗吾乡如失位，奎娄鲁野岂专朝。

人间职分已颠倒，愿正天纪尊巃巃。







卷21

晁说之

晁说之　一舍

一舍终朝得自容，强如平昔慰涂穷。

炉心搜火分香烬，砚首融冰护笔锋。

愁极偶逢醽醲酒，梦回犹待景阳锺。

庙堂未肯驱胡骑，四海九州思会同。

晁说之

晁说之　依韵和蔡天启任四明绝句三首时暂来四明便还丹阳颇不乐此後篇为四

行尽三江失所夸，便教信美岂吾家。

却回扬子江头去，看种瓜洲子母瓜。

晁说之

晁说之　依韵和蔡天启任四明绝句三首时暂来四明便还丹阳颇不乐此後篇为四

真隐闲从鄮县来，三山仙蕊眼中开。

此身自有华阳洞，肯学东阳叹老槐。

晁说之

晁说之　依韵和蔡天启任四明绝句三首时暂来四明便还丹阳颇不乐此後篇为四

未识凉风宝殿西，宁惊海角有遗黎。

玉筝无日尝瑶柱，金马何人赏木犀。

晁说之

晁说之　依韵和高二承宣歙墨长句

妙句之来墨妙同，信知吾道未全穷。

岂容短棹千年恨，不贮长江五月风。

眷恋孔鸾嗟叹外，磨研胶漆笑歌中。

为予留取沧浪道，使挈儿童学钓翁。

晁说之

晁说之　依韵和邵太子文兄八月总章朝归长句

东皇受籾增嘉运，晓坐明堂夜拜章。

玉烛千年承瑞露，金龙万国镇青霜。

风来紫极箫声静，人在丹台佩影凉。

与子飘零逢盛旦，独无藻思颂瑶光。

晁说之

晁说之　依韵和袁秀才见赠之作

志士相逢属暮年，泪如有尽恨无边。

空城鬼火随胡骑，满驿蓴丝倚楚天。

愁外谁知餐玉术，醉来自咏钓竿篇。

夫君心事有如此，何日骑鲸出九渊。

晁说之

晁说之　依韵和张姑夫主簿

即今时节总堪悲，寒食仍多雨意垂。

几处垅头飘断纸，谁家碑额仆盘螭。

江湖鱼糁聊为客，儿女米团难疗饥。

即见胡尘都扫尽，张公诗思更温其。

晁说之

晁说之　依韵和锺离季才留别之作

不脱征裘已到春，纵风横雨又经旬。

期君独步入京国，与我相逢在水滨。

愤世何言诗溅泪，愁心自醉酒生尘。

胡然乘兴稽山去，为问流觞曲水人。

晁说之

晁说之　依韵谢圆机送梅绝句二首

丹萼瑶英阆苑开，人间何处有琼台。

妒嫌弄玉秦王女，讳说南山说楚梅。

晁说之

晁说之　依韵谢圆机送梅绝句二首

扬州梅发莫依依，曾得何郎一首诗。

谩有渡江来小庾，始从今日得佳辞。

晁说之

晁说之　以李约交游晚岁重为韵作五绝句别韩二十七

红尘岁月晚，白社烟霞交。

相思得相间，作底不逍遥。

晁说之

晁说之　以李约交游晚岁重为韵作五绝句别韩二十七

几岁不出门，一朝事远游。

长安初岂远，孙客难淹留。

晁说之

晁说之　以李约交游晚岁重为韵作五绝句别韩二十七

菡萏露不迟，蒹葭霜岂晚。

我生宁免愁，别离无近远。

晁说之

晁说之　以李约交游晚岁重为韵作五绝句别韩二十七

敝庐无良辰，荒田多荒岁。

贫贱重离别，君乎休富贵。

晁说之

晁说之　以李约交游晚岁重为韵作五绝句别韩二十七

敝庐无良辰，荒田多荒岁。

贫贱重离别，君乎休富贵。

晁说之

晁说之　以扇求冯元礼觐画山水

高人能画山中趣，凉吹晓从天际来。

移尽此情纨扇上，人间何处有尘埃。

晁说之

晁说之　忆江南赠通叟年兄

北客而南征，蹇产非所志。

问津人尚绝，後来狂避世。

流离窜斥者，其数非一二。

风流称南朝，文物始佳丽。

要途在荆扬，僻左处吴会。

吴会兴国来，乃以丹漆贵。

若其大才豪，终是江南最。

君家住江南，豫章生次第。

非但吾言逼，正尔百忧似。

易见岩下电，难识斗间气。

结绶三十年，胆策未一试。

譬如瑚与琏，讵落日中市。

飘然渡浙江，式慰此憔悴。

我屋粱园久，近卜嵩峰邃。

海虫难下箸，粟浆有贱嗜。

不读非圣书，忍更增疣赘。

又不求甚解，未肯争破碎。

排闷亦呤哦，清潦谁滋味。

自从住囚籍，一语不敢谓。

岂惟要绝言，自憎生此喙。

因君发吾狂，明当保严誓。

晁说之

晁说之　忆京师上元

艳艳灯欺月，英英人胜灯。

红绵开四照，金凤起千层。

晁说之

晁说之　忆四明上元

翡翠随潮月，琉璃共佛灯。

沈香问远远，珠树间层层。

晁说之

晁说之　忆天台东掖然老

然公嗟契阔，海岳阻招携。

白法归龙树，清谈落虎溪。

著书非草具，传业谩私题。

岁暮茅楹客，临文处处迷。

晁说之

晁说之　因观刘侍读姚秘丞孙处士平山堂诗寄欧阳公唱和作绝句

醉公认得扬州路，堂上平山列酒樽。

後日公荣来酩酊，赋诗可但属姚孙。

晁说之

晁说之　因鸡鸣不响厉而作

肠断之鸡不解鸣，要须烦汝报升平。

故知二虏非刘石，只是中原无祖生。

晁说之

晁说之　因借书作呈圆机

似隐还如吏，山亭何所宜。

遥心回雁阵，倦意结蕉旗。

使檄征钱急，乡书问卜迟。

近郊有高士，慎莫道三痴。

晁说之

晁说之　因客谈湖中大珠作

既无武备擒戎虏，又乏文章骋国才。

甓社湖中有明月，可怜不肯入君怀。

晁说之

晁说之　因事

风雨连宵疾病增，幽忧到此果何胜。

弟兄分散两三处，图史寻求万一能。

鲁酒齐歌元不恶，吴酸楚酪乍须称。

东皇太一仁恩大，终使白头见中兴。

晁说之

晁说之　因诵张司业无事焚香坐有时寻竹行之句拟其体作

寂寞江边舍，欹斜架上书。

焚香一童子，寻竹众鸡雏。

更甚昔人懒，宁论今世疏。

但惭为吏在，不得跨鲸鱼。

晁说之

晁说之　因杨刑曹往荆南代书寄二唐高士

二唐今日操，真视二龚多。

不道荆州远，其如梁苑何。

魂收苍壁梦，泪断绿珠歌。

顾我非夫甚，嵩山空薜萝。

晁说之

晁说之　阴山女歌

阴山女汉服，初裁泪如雨。

自看颜色宜汉装，琵琶岂复传胡谱。

赤车使者传琵琶，翩然雌凤随凰去。

岂不怜此女儿心，父母生身远有祖。

平生父母九原恨，得幸一朝收拾取。

使者高义重咨嗟，衣裳盟会其敢许。

汉装汉曲阴山坟，七十年来愁暮云。

即今山川还汉家，泉下女儿闻不闻。

谁将一樽内库酒，招此芳魂亦何有。

崔卢旧族自豪英，顾此女儿惭色否。

巍巍之功惟陛下，万岁百男固宗社。

赫赫雷电暂出车，陶陶韶瀋咏归马。

墨庄侍读如尚在，应有好辞献寿斝。

晁说之

晁说之　引伴宣事惠诗六首过有褒称且及其叔子文之旧辄次韵为诗

白发萧条到海滨，秋风邂逅故园人。

三千红锦巧为帐，百万黄金肯买邻。

汉节陆离惊远俗，商歌窈窕会相亲。

男儿跃马横戈志，收入诗坛更绝尘。

晁说之

晁说之　引伴宣事惠诗六首过有褒称且及其叔子文之旧辄次韵为诗

一世凄凉朋友恨，九原涕泪岁时深。

逢君若自传家法，顾我宁堪话此心。

却喜鸡鸣藏丽句，遥看凤阁散层阴。

几多故旧问衰悴，说似羸师不足擒。

晁说之

晁说之　饮酒

与君厌苦洛阳尘，望断今朝那得亲。

为问红旗白马客，何如左蔗右螯人。

醉来无意诛谗鬼，醒後倾身事麴神。

辜负景锺勋业志，杜康庙里作忠臣。

晁说之

晁说之　迎客道中

匆匆中夜辔，候馆若为容。

山转时藏月，河分不割风。

凭谁能食梦，总自解书空。

省内吾难倚，诗书更使慵。

晁说之

晁说之　迎赦一首

灯头异花垂永夜，占云名日当有赦。

咄哉无烦汝报我，三年郊恩遍天下。

知人所知岂神圣，偷欢送喜真便佞，

犧卦箕疇汝讵知，冰冻火炎予不问。

曈曨日出迎赦来，沸渭颂声何休哉，

陛下万岁御九垓，王母献寿沧海杯，

更看正仗单于陪。

晁说之

晁说之　咏老

脚踏浮云身已老，访道修行恨不早。

曾见商周全盛时，不及唐虞古风好。

晁说之

晁说之　用仙宫铺壁上诸人韵作

香雾漫空玉作尘，五龙双凤细扶轮。

君王不得须臾语，只有轮台哀痛身。

晁说之

晁说之　幽斋

幽斋无客自焚香，古像谁知静放光。

秋色深来人寂寞，雁声断处月荒凉。

病躯如似小损可，贼势流传大獗张。

可笑韩公忧有分，人言忧责属岩廊。

晁说之

晁说之　悠悠

悠悠知作吏，泯泯送年华。

勉强对残客，殷勤惜落花。

真行惭不圣，潮汐恨空赊。

却怕梁园去，家人问海涯。

晁说之

晁说之　游灵岩山寺

昔爱屏作山，今爱山作屏。

还曲不可数，两目徒荧荧。

须臾背负巘，恍惝面对陉。

屯聚阵脚马，罗列仙女輟。

秀色非有无，花气自芳馨。

翠麓下靡靡，危峰上亭亭。

借问深几何，飞鸟中暂停。

众异者明孔，白昼观辰星。

霜令殊未酷，黄蕊间青青。

连岫鏁宝符，重壁藏修灵。

世俗那得见，见形不识形。

言念朗法师，于此老禅扃。

应化今何到，空余虎上经。

我如梦中游，梦梦入杳冥。

尔来尘滓醉，不觉一朝醒。

下山如梦断，独疑在茅厅。

朝云到人世，飘飘细雨零。

晁说之

晁说之　有感

吏隐两非空百感，涂穷浪迹亦何哉。

波涛远引月华去，风雨常将月色来。

孤学有谁同慷慨，独愁无地重徘徊。

谩谈景德祥符际，几许辞源赋八哀。

晁说之

晁说之　有感

天边鸿雁会记飞，白发婆娑敢庶几。

哭子泪干心尚折，还山计就事仍非。

交游几处闻捐玦，岩阜何人自采薇。

海角再逢残岁雨，懒将梅叶洗征衣。

晁说之

晁说之　有感

日日苍黄出畏涂，自怜何事得虚除。

天教豺虎露齿爪，好是哥奴不读书。

晁说之

晁说之　有感

帝室中兴运更赊，如闻庙议尚堪嗟。

和亲费尽三公力，兵革伤残百姓家。

解使亚夫营细柳，却教贾谊傅长沙。

顾予岂是奔亡者，独抱寒枝愧暝鸦。

晁说之

晁说之　有恨

有恨将何遣，轩车尽俊髦。

官非十女婿，政鄙小儿曹。

岁暮客悰急，涂穷马力劳。

故山真可恋，筑室更增高。

晁说之

晁说之　有客从伯父大夫问说之者伯父报之曰吾侄家中焚香读楚辞耳因得诗一

兰菊不易糗，孔鸶难与仪。

春事漫婵媛，焚香读楚辞。

北斗仰欲援，南征俯自悲。

胡为不痛饮，未肯歠其醨。

君之门九重，举世莫余知。

世父误见赏，中情自有奇。

更愿媒美蓉，远举骖白螭。

晁说之

晁说之　有客喜予为江东之役者辄效齐梁体

翡翠钩寒陪晓月，珊瑚枕净揖高丘。

人间聚散何须问，梦断西陵更送秋。

晁说之

晁说之　有喜

世事独知谁谓然，衣冠直待见戈鋋。

是非在彼从三刖，忠孝于身必两全。

问膳彩衣还仆地，感时谏疏欲干天。

膻胡猖獗须臾尔，仁泽昭陵亿万年。

晁说之

晁说之　又和

客子吟哦聊遣闷，敢将鱼目报珠玑。

寒来休事水流急，愁里更堪人住稀。

使我难忘麋鹿性，多君已弃芰荷衣。

山齐永夜宜清话，莫只山公倒载归。

晁说之

晁说之　又和西捷

西州五帅议多攻，决策曾闻利不穷。

今日一乘能心取，异时重译要皆通。

明光喜霁甲兵雨，沙碛恩摇草木风。

自顾腐儒何所补，骑猪难在虎狼中。

晁说之

晁说之　又题陆大夫画逸少远游道林

会稽内史勤笔墨，远游中坐无一物。

何事支公爱神骏，团揭鼻齿映顶足。

拄杖圆笠如意负，蓬发著巾俱肃肃。

相向忘言在何许，望断高山空翠麓。

晁说之

晁说之　又依韵一首

看去朱辬今已归，问予山郡几多时。

盘绦绫样知能盛，带叶甘香定不衰。

惜别荔枝红发{上髟下我}，恨看山岭碧参差。

自怜藉手有何物，学把锄头不用嗤。

晁说之

晁说之　又再和

人人讲德自元丰，何处荀家有八龙。

白羽不施宁洗甲，赤云尝见预乾封。

无烦禾黍如茨稼，自足鵷鸾琢玉容。

稽首宝香通列毕，倾心御籴走良农。

晁说之

晁说之　又再作

多情杨畔儿，芙蓉生绕床。

旧屋君未归，蒲池已凄凉。

晁说之

晁说之　又再作

世人不我与，自契黄龙心。

竟复何远近，一瞬万古今。

晁说之

晁说之　又再作

负罪臣宗元，移书数问赦。

仅如雁往来，羡君还里社。

晁说之

晁说之　予笔多苇管近又得竹笔匣因作绝句

竹卾苇管可幽居，前日曾藏万卷书。

烽火不知南北渡，祝兹微物莫愁予。

晁说之

晁说之　予告客不能饮酒尝仗宾主俱劳客言有二事便可痛饮谓对花对佳人予病

眼病身捋四分律，流芳巧笑两如何。

从教酩酊非吾事，免得醒来恨更多。

晁说之

晁说之　予既和圆机绅字长句复作寄孙显夫是初考之最高等也

鱼龙起伏初无度，下品曾为第一人。

鸿藻自甘戎幕掾，青云谁委玉阶绅。

命微夫子徒哀剧，天远灵均枉问因。

触事思君成苦调，遥怜烂醉剩阳春。

晁说之

晁说之　予今春多入城戏作村里来绝句村里来是蛱蝶名滕王所画者

胡蝶催花一夜开，却愁春尽重徘徊。

我身亦使滕王恨，日日随渠村里来。

晁说之

晁说之　予三十年前为宿州教授今涂次见诸生一二人

沧海枯来失夜光，泰山走去误朝阳。

可怜憔悴苍颜客，曾是呻吟黄卷郎。

晁说之

晁说之　予以四韵记陆大夫三高图自谓能省句矣後作绝句增画笔之妙

马解驮经度碧空，便令王许伴支公。

山童野仆立如石，忘却侬曾在会中。

晁说之

晁说之　余寄和冲弟竹夫人诗并寄子我六首后征其类

风流何处有崔庐，委曲此君为我模。

草梦枕仙幽意在，烛奴灯婢故情疏。

偶人飘荡泥何恨，居士神通木谩书。

叶可作冠聊复尔，恨为如意亦何如。

晁说之

晁说之　雨霁闻溪流作

山前霖雨霁，流水兴何长。

曲涧通兰若，馀间到草堂。

龙鳞应已备，鱼尾得令狂。

奏凯入关阵，寻仙泛海航。

月添波荡漾，风共影瀰茫。

不作羇臣泪，明朝涸复常。

晁说之

晁说之　雨中

雨中新种竹，波上旧来鸥。

客子何时乐，幽人未肯愁。

晁说之

晁说之　雨中即事

寥寥兹夏晚，秋韵已萧然。

风雨疏篱外，诗书曲几前。

道心勤自厉，愁绪每相牵。

秦树连烽火，吴鞋落海瓀。

不能先到县，岂待晚归田。

丹剂谁能遘，金炉试得烟。

去天真一百，奏牍旧三千。

藁草纷盈架，谁今宿瘤研。

晁说之

晁说之　欲谈

欲谈无应莫吾容，悔不居身可否中。

尽日小斋何所乐，芭蕉宜雨竹宜风。

晁说之

晁说之　欲为金陵之行而未果

旧有山川旧夕阳，新秋新泪两茫茫。

金陵王气知何在，玉树後庭闻已芳。

情到义山能发问，事经小杜亦多伤。

未须便作杨舲汁，即见元戎净入荒。

晁说之

晁说之　欲自邯郸趋府复从中山行觉风异常马上作

山行岂不恶，清音兴自长。

风从巠巌来，不比人间凉。

浮凉夸湛露，屈子自悲伤。

披襟青苹末，玉也媚君王。

髈见西王母，笑酌白玉浆。

当今第几人，此乐可共当。

车马邯郸道，侧身一相望。

为谢南亭女，世方贱铅黄。

晁说之

晁说之　寓高邮禅居寺

冰霜岁暮时，泽国更何为。

菰米经寒涩，芦门避乱宜。

小人夸羯虏，志士忆京师。

欲语残僧笑，君归未可期。

晁说之

晁说之　寓兴

秋风来偏战，万叶倏奔亡。

客子江海间，是时多慨慷。

何事新来雁，矫翼过吾乡。

吾乡多霜雪，岂不坂路长。

思览万物表，试登千仞冈。

徜徉未终乐，急景叹扶光。

晁说之

晁说之　元符二年十一月十六日赵德麟检校诸邑……寄题四绝句　补陀岩

补陀风月在，处处得真居。

一六同妙湛，三千皆宴如。

晁说之

晁说之　元符二年十一月十六日赵德麟检校诸邑……寄题四绝句　清溪岩

不到清溪路，人间千过春。

青溪人不老，应怜郭景纯。

晁说之

晁说之　元符二年十一月十六日赵德麟检校诸邑……寄题四绝句　玉玦泉

大夫既授玦，捐之湘江中。

彼波到此潭，寂寂睡蛟龙。

晁说之

晁说之　元符二年十一月十六日赵德麟检校诸邑……寄题四绝句　珠佩泉

佳人谅诚素，鸣佩若可取。

王孙忘情事，不学郑交甫。

晁说之

晁说之　园中戏作白紵

人间春色不须臾，芳草妒华不萦纡，

杨花不分上空虚。宓妃一去百代无，

不如云外万乐俱。南斗鼓瑟北斗竽，

与酬酢者非君徒。

晁说之

晁说之　圆机宠示览先人元佑末廷试初考倡和诗编长句不胜感佩降叹如绅字韵

纷纷既晚宜无恨，尚忆当年献策人。

小子何能初跃马，大臣不肯旧垂绅。

叔孙处处偏知毁，景监人人总作因。

格律摅情如前得，难禁孤泪湿新春。

晁说之

晁说之　圆机宠以长句贺祷雪龙池辄次韵述谢

神州钟鼓浃年丰，灯焰红绵照景龙。

况有玉楚荣广内，不劳金甲老边封。

同云出洞如人意，孤宦临岐歛病容。

何事儒先诗思苦，欲抛万卷作三农。

晁说之

晁说之　圆机和邵大及予二诗可谓压倒五更枕上诵叹不已复作谢之足见来章之

去岁巢乾燕子归，生涯辛苦问何时。

门前似觉酒徒散，坐上何尝笔力衰。

郡印故人能若若，田庐晚友亦差差。

莫嫌相望函关外，且是不为陶令嗤。

晁说之

晁说之　圆机和邵大及予二诗可谓压倒五更枕上诵叹不已复作谢之足见来章之

借问高吟何所归，元和格律定同时。

折除官职知多少，兼领才名孰盛衰。

奏疏不为黄阁计，结庐且共白云期。

君家博士归依佛，可笑夫君得计迟。

晁说之

晁说之　圆机用墨淡甚辄以上色三丸为好

淡墨书名二十年，从军未许勒燕然。

只疑淡墨为君累，故遣陈玄去草玄。

晁说之

晁说之　圆机游秦州有诗相寄辄次韵作

风雨关心一梦难，欲于何地见征鸾。

街亭应念贬三等，垅坻须怜持两端。

休听鼓鼙参将幕，已惊铅椠误儒冠。

瑶音有底能相寄，不作龙锺俗吏看。

晁说之

晁说之　圆机再赋绅字韵诗深得凄切之格降叹之余叙事为谢

轫车邂逅便相亲，同是山公启事人。

短发何堪临石镜，长怀谩自落泉绅。

谈穷汉士三千牍，问尽胡僧十二因。

茅屋乱山谁复识，当年曾醉上林春。

晁说之

晁说之　圆机再以梅绝句为谢复作二绝

根冷花难也自开，何须献纳在云台。

几多得意人潜恨，江令伤心幽涧梅。

晁说之

晁说之　圆机再以梅绝句为谢复作二绝

此日梅花剩足依，明年归只咏公诗。

不堪灞水匆匆别，待寄越膏重觅辞。

晁说之

晁说之　远戎

远戎深入震中原，为问何人守蓟门。

力业论天初已缪，和亲割地竟难存。

将军不战喜三北，逐客何堪厌七奔。

尚有微诚思献策，千行血泪叩天阍。

晁说之

晁说之　远叹

白发飘零远可嗟，百年居屋在京华。

海涯更比天涯远，星斗沉沉入海涯。

晁说之

晁说之　约结

约结无奇恨眼开，偷闲黎杖亦悠哉。

晓风不让青山远，暮霭难禁明月来。

关外关中浑浪漫，云南云北旧徘徊。

自怜不注愍征赋，一世征衣愧不才。

晁说之

晁说之　约圆机不至将出游鸡头山作二绝句

君何忘我不交关，为我胜君便不闲。

豹雾人须归豹谷，鸡栖车且游鸡山。

晁说之

晁说之　约圆机不至将出游鸡头山作二绝句

君知我亦有柴关，我岂输君独自闲。

把笔何人凤尾诺，杖藜望我鸡头山。

晁说之

晁说之　约圆机来吃社饭以雨不果

积雨晦沧溟，归期燕不灵。

何能陪社饭，应为厌侯鲭。

晁说之

晁说之　月

真月夜夜满，妄见有盈亏。

譬如匣中镜，一成岂合离。

腥蟆与狡兔，谬及丹桂枝。

我今尽扫荡，庶识真月为。

晁说之

晁说之　月下渡金陵江

玉树开花媚绮窗，龙蟠如植冕旒降。

只今江月交光夜，情似月明愁似江。

晁说之

晁说之　月下作

今夜陇头月，往岁沃洲山。

短发添尽白，遐观弥多闲。

遥怜大定僧，注彩衲畦间。

尘冠何可久，曳杖吾当还。

胡不忘言休，自箴兹厚颜。

晁说之

晁说之　灾怪

几岁庙堂生物怪，一朝胡虏幸天灾。

颇闻北斗光芒见，未见东京消息来。

志士此时忧国泪，将军他日望乡台。

世间如有严夫子，时命应须更可哀。

晁说之

晁说之　再和

不知今岁是何年，铁马胡儿绕日边。

虽有庙堂能格帝，更求岩穴与谈天。

废兴谁识诗千首，消长难忘易二篇。

卧雪诸孙心事苦，重湖颇愧汨罗渊。

晁说之

晁说之　再和

官共狐裘三十年，纷纷南北笑莺迁。

未施云外射鵰手，且作山中骑虎仙。

晁说之

晁说之　再和

须臾变物止樊蝇，宛转迷人下马陵。

何处周公勤小物，几时孔子又多能。

堇荼自采还堪喜，菅蒯谁从便可憎。

一到高堂荣采目，绝胜长道困钩膺。

晁说之

晁说之　再和

人生行乐留连耳，何用千锺贮宝玑。

主簿休官如习早，使君下榻似陈稀。

已看燕寝玉如意，更听雕梁金缕衣。

莫道塞垣风景恶，开花何处待郎归。

晁说之

晁说之　再和

何事谢玄晖，临峦且怅齐。

想非逢锦绣，应區a见蒿藜。

今日三千牍，昭天十六奎。

煌煌鸣佩璐，灿灿动旌霓。

服众称擒虎，超群许拔犀。

品轻龙尾砚，时样凤头篦。

弃若文公席，危如墨子梯。

只宜驰大路，争可访幽蹊。

我亦惭强韵，君能出巨题。

笑言容委曲，良宴幸招携。

黄菊开应满，清霜压莫低。

谁人倾鲁酒，更复噉韩鸡。

晁说之

晁说之　再和

不肯喧喧奏子虚，何心江上惜三余。

陆浑火但无家计，宣榭灾宜费图书。

每恨血鳞能雨若，何堪脱角去焚如。

知公辅弼关心处，不比他人乐退居。

晁说之

晁说之　再和

顷岁官尝傍紫虚，嵩云缑月笑谈余。

惟知猿鹤乞骸疏，不录熊罴谏猎书。

游寺但知能自与，焚舟不复问何如。

岩廊德量谁能比，大令山阴难并居。

晁说之

晁说之　再和班字三首

丈人在何许，箕外颍中间。

明映波心月，清余雨面山。

短衣非旧甯，陋巷是今颜。

不解湟州去，平超十八班。

晁说之

晁说之　再和班字三首

公来前有约，更望少微闲。

烂醉新醅酒，能忘旧隐山。

琼瑶虽并质，尘土会雕颜。

永夜陶陶语，令人愧尹班。

晁说之

晁说之　再和班字三首

高躅人难解，当求古哲闲。

韩康多在市，陶令懒游山。

念我可憎面，无兄得解颜。

公乎来早晚，荆坐要须班。

晁说之

晁说之　再和圆机梅绝句

一年春色已平开，始见芳香傍砚台。

惭愧梁园飞雪里，几番玉斝醉新梅。

晁说之

晁说之　再和圆机梅绝句

思王二匝恨无依，枉费西园清夜诗。

不得梅花发幽兴，甘输北□有英辞。

晁说之

晁说之　再和圆机喜雪之作

十遇荒饥一遇丰，人间不见壁间龙。

既悭雨泽空仓厄，仍广车舆小子封。

俗吏教条徒自媿，滮池云物幸相容。

怪来不与秦湫诅，应许多藏汉大农。

晁说之

晁说之　再和资道

佳山陪四绝，名士出三齐。

芬馥生兰茞，荒芜去菉藜。

光华深北斗，气象到西奎。

挥毫若吐霓。美求鲜鲤鱠，

珍访辟尘犀。出众青钱士，

翻经白玉篦。高张射鵰手，

稳步上天梯。吾友由斯道，

狂生不识蹊。淮南书有作，

商隐赋无题。慷慨簪频击，

吟哦手屡携。寒厅帘帟浅，

深夜笑言低。慎莫嘲雕虎，

从来学木鸡。

晁说之

晁说之　再送先之

君家父子真国器，弃逐那知上苑春。

岚障城中尤自乐，浦珍市里本来贫。

曾怜浊俗排阊阖，蹔屈清江纵羽鳞。

我老相逢便相别，剧谈易象亦何因。

晁说之

晁说之　再题王许支图

海岳登临许远游，上乘云气下扁舟。

可怜毕竟不闻道，妙翰神骓却得留。

右军愤世犹怀古，何事一朝得支许。

马足不动群奴痴，感深绝俗俱无语。

晁说之

晁说之　再用丰字韵对雪呈圆机

乐只康州得娄丰，鼓箫欣喜有池龙。

鱼由米穴多争出，泥在函关广费封。

镇玉无时非北渚，磨圭在处是南容。

胡然最爱田畴事，即日归休学老农。

晁说之

晁说之　再遇笔屠处士

江头再遇笔屠生，共听去年江水声。

三副少多予自窘，一毫去取子能轻。

晁说之

晁说之　再至直罗

百叠荒山人迹绝，饥肠寒色自徘徊。

多情只有谢康乐，美酒乐歌宁再来。

晁说之

晁说之　在边

在边有底适予怀，舒惨无时亦异哉。

醉到月前如失去，愁从骚里却招来。

素心偶向三花尽，孤愤难教贰负催。

好觅羌村残夜烛，待将何语与徘徊。

晁说之

晁说之　早春

日日江头骋望频，东风去岁旧相亲。

庾郎于作披香赋，未有花开未是春。

晁说之

晁说之　早於城北逢御马

天街未见瞳曨日，御马来朝馺騠宫。

不许蹔时超倒暴，欲将何事验真龙。

晁说之

晁说之　赠笔处士曹忠

苇管予何爱，轻圆称白毫。

固知今独妙，旧数浙西曹。

晁说之

晁说之　赠笔处士屠希

屠希祖是屠牛坦，今日却屠秋兔毫。

自识有心三副健，可怜无副一心劳。

晁说之

晁说之　赠别蓬莱簿林希孟子醇

吾友陈无己，文会班生庐。

是时与林侯，有若同队鱼。

相见元无约，相别讵有谟。

那知数岁後，聚首如当初。

眷言二三子，今来安稳无。

意气充眉宇，比昔姣且都。

乃见松与柏，不似柳与蒲。

怜我守枯禅，谈笑便甘腴。

何如又为别，泪下青霜俱。

男儿志四海，不辱黄金躯。

试看习主簿，穷悴能著书。

晁说之

晁说之　赠道光

老僧讲罢结茅庐，忆昔鸣琴着意余。

一曲风前三百遍，十年不作作如初。

晁说之

晁说之　赠弟送山酝

山酝今朝熟，溪氛起正炎。

醉予难酩酊，泣汝泪阑干。

晁说之

晁说之　赠鄜州田玘

前世能歌田顺郎，今身追悔太昌昌。

戏泥巧尽群儿态，休忆小姑初倚床。

晁说之

晁说之　赠韩侍郎

仆射陂头鹭宿秋，使君行色晓云浮。

几章乞得闲归去，平日将何事绊留。

久幸沃心舒谠议，暂堪俯首眨忠谋。

黄金带念多人有，乌角巾怜独自休。

谈笑弟兄从此乐，杯盘宾客莫言愁。

惭予本是山中士，可复魂劳陇上舟。

晁说之

晁说之　赠江子和兄弟

闻道去年大雨雪，今年园林著花迟。

梅已寂寞桃浅深，胶序闭门那得知。

故人南来将二季，屋里衣香生春姿。

黄蜂紫蝶自颠倒，从容却话初别时。

二季未几能许大，我曹讳老宁非痴。

酥酪醍醐俱可口，何但疗我渴与饥。

本朝亦有江金紫，谁道陈留人物衰。

晁说之

晁说之　赠京师少年在海陵者

夷门子弟逞豪华，不念西京谷雨花。

走马城东玉仙醉，著身海角敢咨嗟。

晁说之

晁说之　赠雷僧

蓬头冰齿独徘徊，五百年前人姓雷。

为部罗川何处好，笑言京洛总看来。

晁说之

晁说之　赠雷僧

东奔西走肯徘徊，言语相残听鼻雷。

未料此生终作底，可知不为学诗来。

晁说之

晁说之　赠雷僧

留官莫去且徘徊，官有白茶十二雷。

便觉罗川风景好，为渠明日更重来。

晁说之

晁说之　赠柳三解

莫道垂杨管别离，与春离别自依依。

若教兼有征人恨，只恐鸦儿不肯归。

晁说之

晁说之　赠柳三解

海角那知有宫柳，故园春思尚依依。

可怜风韵去人远，一日花开天际飞。

晁说之

晁说之　赠柳三解

桃李那知杨柳恨，故时风雨不依依。

自从彭泽无人後，青眼虽开心事非。

晁说之

晁说之　赠陆远大夫

顾陆笔墨森威仪，身後犹为道子师。

欲观道子观顾陆，陆孙定自有天资。

或言苦学龙眠者，不颂世德夸义儿。

肯为俗人落吾笔，王许支公实我知。

傥非从容接笑语，安得生气今如兹。

湖光万丈明珠满，对此佳客申愁眉。

晁说之

晁说之　赠琴照

会稽城畔不见海，会稽城里海有声。

此海之声三尺桐，渺如渤澥含太清。

惜哉寂寥三十载，月出愁空不肯明。

邂逅彼孙曰冲照，燕坐之余秋色横。

摇手照乎休可已，悲风河水客心惊。

我少学此今白发，念昔知音冢草生。

亦复何人能子知，空问世身不得轻。

庭鹤待此朝入馔，子食有禁宁无情。

晁说之

晁说之　赠然公界方

西方石为简，东山人可与。

不用量三江，聊以压四虎。

晁说之

晁说之　赠天僧

驱驰疲朔马，邂逅见吴僧。

便觉秋容净，弥怜客恨澄。

青山寻旧赏，白社语新灯。

他日扁舟去，侬家一笑能。

晁说之

晁说之　赠童子蚍蜉

拂拭方山帽，安排一复巾。

春秋书满架，整整莫因循。

晁说之

晁说之　赠仪真天宁讷老

若说真州水，时人不道甘。

天宁老谁识，板齿毛鬺鬺。

晁说之

晁说之　赠张或

璧水衣冠明玉雪，市楼风月话江湖。

莫学群儿败家法，入门无不曳长裾。

晁说之

晁说之　咋舌

咋舌何堪妾一鸣，三年一梦寄江城。

春江细雨添清思，渐近归期更有情。

晁说之

晁说之　斩将

斩将斩谁将，今多樊爱能。

庶几威国俗，聊可讋边僧。

缚虎何堪责，骑猪尚不胜。

将军如自治，荡寇有先登。

晁说之

晁说之　张平叔家丝糕

君家丝糕何处丝，三月晴天荡漾时。

茧头越女缲不得，却烦素手与晨炊。

客子千头万绪苦，方寸五絝谁得知。

晁说之

晁说之　招图机吃槐叶冷淘

庭前枯树庾郎老，马首垂花太祝愁。

槐叶冷淘来急吃，君家醪瓮却须休。

晁说之

晁说之　招图机吃槐叶冷淘有狐泉之句辄复为谢

野狐泉畔昔人集，朱亥墓南今日豪。

惭愧曾槐谁细摘，蹔抛汤饼属吾曹。

晁说之

晁说之　赵德麟书来言黄九闻移命後径游峨嵋慨然有作

蹇产久无赖，相羊忽有期。

野马脱羁日，逐客赐环时。

乡国眼中见，申肘犹云迟。

夫子独不尔，西复到峨嵋。

初非身世谋，无泪竹枝辞。

岂是轩冕人，要路莫相疑。

归来旧台阁，风霜尝路岐。

曰予有末契，斯焉定何之。

兴怀白象士，复自话别离。

万行端难渝，短轴赏新诗。

晁说之

晁说之　赵君年十六作雨诗极奇验可畏说之辄次韵和之

天地绵绵寄一水，上有浮羽下累块。

时时出溢不自持，或蒙或渚物有底。

人间妄见得雨名，穴居那解知其际。

既久天地如卵毈，漏下涌上潜相继。

日鸡月蟾喜潴污，力歛光明悭不费。

兹复何时霖未休，万牛高木同茅刈。

朽屋欹倾嗟莫支，好逐苴浮连一穗。

何处红药媚芳妍，但见土花争点翠。

被湿出门意憀栗，刺舟庭下却车骑。

茫然谁与散此愁，文定诸孙森葆翳。

青青稚齿口鼻哽，滂沱苦语天工弃。

赵生十四识嵇康，谅知前言非我戏。

晁说之

晁说之　赵妹自咸阳寄华州石缝山芋来作绝句二首

华州石缝无端芋，同谷斋中有恨翁。

卯诗调来家法在，蹔时不哭此途穷。

晁说之

晁说之　赵妹自咸阳寄华州石缝山芋来作绝句二首

秦中欢喜迎吾祖，知道官家不用兵。

今日曾孙何所负，华山芋蓣自多情。

晁说之

晁说之　枕上

人间百感未能休，欲语无情谩九州。

楼上角声山上月，共人割据一端愁。

晁说之

晁说之　枕上和圆机绝句梅花十有四首

据渭浮泾雪浪开，一君五后醉高台。

侍臣不解供吟笔，落尽南山万树梅。

晁说之

晁说之　枕上和圆机绝句梅花十有四首

梨园弟子强因依，羯鼓声中学御诗。

十月胡雏来唤仗，新梅谁复增新辞。

晁说之

晁说之　枕上和圆机绝句梅花十有四首

岂是梅花最早开，六霙先已发阳台。

泾南渭北花如锦，太白山头只有梅。

晁说之

晁说之　枕上和圆机绝句梅花十有四首

孤芳寒艳绝难依，邺下关中不赋诗。

未必江南有才子，也应先是七三辞。

晁说之

晁说之　枕上和圆机绝句梅花十有四首

莫道梅花取次开，馨香须侍百层台。

不同碧玉小家女，宝策皇妃元姓梅。

晁说之

晁说之　枕上和圆机绝句梅花十有四首

负雪披霜不得依，梅寒恨不出豳诗。

身梁根治荒江介，情调犹输第一辞。

晁说之

晁说之　枕上和圆机绝句梅花十有四首

霜女月娥愁不开，萼君西母宴瑶台。

总将芳意传英彩，下降人间得有梅。

晁说之

晁说之　枕上和圆机绝句梅花十有四首

织女机寒自失依，云霞扎扎似吟诗。

女儿谢席雪无句，父子庾家梅有辞。

晁说之

晁说之　枕上和圆机绝句梅花十有四首

天马锦轻谁得开，月儿罗薄挂香台。

屈平宋玉浑无语，後辈何人敢咏梅。

晁说之

晁说之　枕上和圆机绝句梅花十有四首

东皇太一下无依，桂酒椒浆细奠诗。

却问人间梅几种，郭仙尔有古人辞。

晁说之

晁说之　枕上和圆机绝句梅花十有四首

汉骑蜀兵下辩开，今朝惟有凤凰台。

瑶凰琼凤方为瑞，此地宜多白玉梅。

晁说之

晁说之　枕上和圆机绝句梅花十有四首

东郭先生谁与依，雪中意气后夔诗。

香添皎洁成梅咏，好视江边黄绢辞。

晁说之

晁说之　枕上和圆机绝句梅花十有四首

未须白眼便嫌开，早晚高低雪作台。

春尽子山梅感叹，义山未腊已惊梅。

晁说之

晁说之　枕上和圆机绝句梅花十有四首

云母屏风只暂依，金乡公主嫁迟诗。

宁论鲍照梅花恨，不及从来不惜辞。

晁说之

晁说之　枕上闻蛩忽久不鸣

促织复促织，尔实借我职。

语我以诗书，觉我以道德。

胡然久不鸣，似知不如默。

默而如见容，实惟已失则。

不见容而疑，岂不云大惑。

智或神於蓍，梦有不待卜。

秋风日已高，太白光如植。

予岂默默时，杀身徇吾国。

晁说之

晁说之　枕上作

年华又已暮，客恨更难裁。

寒雁背潮去，钟声随雨来。

离骚今我读，时命昔人哀。

但喜归期近，宁论白发催。

晁说之

晁说之　正月二十八日避难至海陵从先流寓兄弟之招仍邂逅冯元礼故人

百困身犹在，尪羸怯镜看。

干戈朝食拙，风雨夜眠难。

天际旄头远，淮南春首寒。

病夫药裹外，兄弟为谋安。

晁说之

晁说之　正月二十八日避难至海陵从先流寓兄弟之招仍邂逅冯元礼故人

脱身兵火欲何之，不料兹焉过所期。

轩槛如僧萦橘柚，乡关似梦识蒿藜。

弟兄朋友谈平昔，盗贼羌胡问几时。

共约更明王道正，或能一语到天墀。

晁说之

晁说之　正月六日七日书所见

扶光岁首当何辰，荐视变异纷无垠。

既惊马日不为马，况复人日不成人。

咸疑白昼悬月魄，哗言日月本斗格。

如负如空天风愁，似食不食自毒螫。

空里黄埃下百重，日心黑气交四磔。

不知何地匿阳乌，人间百鸟竞号呼。

可怜海气使如此，杏梁瑞彩想中都。

晁说之

晁说之　郑州古有夕阳楼自唐末兵火後遂废况今圃田残破客中望扬州作绝句

日月争流泪亦流，几年不见夕阳楼。

太平时节古来少，却上迷楼一望休。

晁说之

晁说之　政和元年正月一日作

元年元日日甲子，从自汉历来有三。

总把皇恩调玉烛，今朝独更觉春酣。

晁说之

晁说之　知宗节使临渡江至金陵送蜡梅来

江北江南叠鼓催，清香清泪各徘徊。

知君清德用无尽，棹欲移时留蜡梅。

晁说之

晁说之　直罗县三绝句

萦回颉颃乱山河，目眩心摇到直罗。

待得罗川平直处，晚来荀令恨如何。

晁说之

晁说之　直罗县三绝句

人生不合出都城，百坂千坡异县情。

勃勃当年圣人道，如今狐兔不胜行。

晁说之

晁说之　直罗县三绝句

羌管戎歌亦斗新，长官家势洛阳人。

相逢且觅山绝好，莫话铜驼金谷春。

晁说之

晁说之　至河中首访鬼拔河图有画人云因陆学士移其壁乃毁太尽令人感慨终日

坎坎分明拔河戏，盛在北朝唐尚尔。

画手何人展子虔，妙不戏人惟戏鬼。

更无狞厉可严怖，既曰依人人是拟。

家家贾勇负胜余，见之心宁不知耻。

最是隋宫窈窕春，汗妆蓬发羞相比。

故宜落笔在蒲州，门外河来三万里。

邻几舍人有搨本，诗翁赋诗名更起。

咏诗想画二十年，客舍此邦心自喜。

揽真永绝伪物欺，顾影岂尽形仪美。

嗟予断绝百事心，痴处留情独在此。

魑魅魍魉好奔迸，文彩风流终弃圮。

出门访之无处所，惜哉史君陆子履。

但欲便坐易瞻玩，不知壁古难移徙。

岂无剥落一寸余，我愿宝之若琼蕊。

不然当学补亡诗，收拾粉本细纲纪。

或谓前年九鼎成，时无杂糅清如水。

虽有高室谁瞰之，亦莫揶揄毛手指。

帖壁不祥宜遁逃，彩门抛梭方靡靡。

晁说之

晁说之　至日早雪时郊祀毕壬寅之二

冬来无雪待佳辰，玉日飞霙喜更新。

风偃南郊云献瑞，龙腾北陆日潜春。

壁门仗下千官佩，瑶席歌前万国珍。

负亹曾臣符竹冷，属车目断不飞尘。

晁说之

晁说之　至日早雪时郊祀毕壬寅之一

客中至日百怀忘，欣喜遥瞻上帝乡。

雪覆紫坛天意得，风生绛节颂声长。

旧游鵷鹭浑如梦，寂对山河忽若狂。

罪籍半除犹望赦，渔阳遗种被恩光。

晁说之

晁说之　致仕归东里

板令悬车欠四年，散关如砥去欣然。

郑州门首人争入，谁伴山翁老洧渊。

晁说之

晁说之　致仕後寄白莲然公

僧衣换却朝衣尽，知悔知非恐不任。

磬韵应怜持课罢，香销当识坐禅深。

芭蕉庭下三身正，蟋蟀床头百虑侵。

忆我白莲庵里士，几年消息亦沈沈。

晁说之

晁说之　致仕後闻夜雨

厚矣皇恩得谢休，萧然白发更何求。

雨声中夜生高兴，不似官人身外愁。

晁说之

晁说之　置身

置身唯所安，世累莫相干。

蓬鬓江湖适，披衣天地宽。

尚须烦束带，忍复更危冠。

居安叹匪易，泪垂行路难。

晁说之

晁说之　重蒙三十六丈大夫德充中大赋九日诗期字韵诗辄复以致谢遂及阁笔之

平阳楼上重阳日，周览悲欢孰与期。

盛德不应无隐者，大豪宁复有屠儿。

未舒鹡鷟青天翼，难识珊瑚碧海枝。

莫拟吹花多继笔，羸兵易衄橐仍垂。

晁说之

晁说之　州上元

酷爱鄜州月，真分紫府灯。

月收烟荡漾，灯比石棱层。

晁说之

晁说之　舟中倦甚

橹声出入如讴发，昼长夜短睡蛇绝。

船窗局蹐天地隘，出向船头望寒月。

月寒不照孤征人，自与红炉得意亲。

何日有田吾意得，躬耕垅首待阳春。

晁说之

晁说之　舟子语

晁子被放逐，四方何所止。

随众到淮口，脱身乱兵里。

长淮岁暮风，舟楫不得舣。

因之狂雨来，青山白浪底。

风雨与波浪，三者酷斗靡。

北客怖未尝，波神得自喜。

舟子言勿怖，此是冲风尔。

前风冲後风，纵神杂横鬼。

吼怒夜潮落，倏忽熟风起。

冲风如小人，熟风若君子。

明日复冲风，又非前之比。

舟子言可贺，此风即当死。

盛大不死者，从何睹神理。

京贯黼攸辈，万货他手委。

官知其然欤，几年干天纪。

神降与人言，化酒幻桃李。

上真怒中华，实锡羯胡祉。

破我诸州镇，胡阵风从指。

汉兵遂喜北，不走即降矣。

风伯不佑我，岂独在兹水。

舟子语可书，聊以视知己。

晁说之

晁说之　昼寝看壁上陈希夷

昔人辛苦处难追，慵懒多闲自有奇。

睡著不知春昼永，壁间图像傲希夷。

晁说之

晁说之　朱郎元章以予不得宫观与诸侄有唱和见寄揽之欣喜五更枕上赋四首

天上何曾有谪仙，一来下土便顽然。

偶遭愁鬼栖迟厄，永结羇人寂寞缘。

不得闲身从静志，徒思乐食与安眠。

儿曹诗句来存问，尽贺朱家为发编。

晁说之

晁说之　朱郎元章以予不得宫观与诸侄有唱和见寄揽之欣喜五更枕上赋四首

環音在昔是文仙，近世仙才殊不然。

每见传言多俗态，定知所事亦尘缘。

况为末吏惟贪佞，何处高人得醉眠。

此际朱郎真有道，乐吾群从有残编。

晁说之

晁说之　朱郎元章以予不得宫观与诸侄有唱和见寄揽之欣喜五更枕上赋四首

狂醉何为号八仙，三郎宫里亦颓然。

呼山绛节方无数，犯阙红旗自有缘。

便醉携家船上去，已输傍舍瓮头眠。

箕南颍北逍遥客，好笑仇池恋简编。

晁说之

晁说之　朱郎元章以予不得宫观与诸侄有唱和见寄揽之欣喜五更枕上赋四首

莫笑吹笙便得仙，绝胜祭灶事茫然。

白头吏役徒多犯，黄帽闲居政寡缘。

仰愧高僧能五鬣，俯惭垂柳解三眠。

诗成自赠仍堪寄，闻道衰蒲尚可编。

晁说之

晁说之　追感

颍水箕山已卜休，忽逢新政悮恩收。

白头不识为郎叹，黄帽难供作客愁。

何事京师书信断，谩从泽国稻粱谋。

和亲莫恃河为界，百骑东来破一州。

晁说之

晁说之　资道俾予赋试剑山诗马上承命作

青山群若好，此山何清特。

如见孙登辈，高耸不可及。

山神亦喜我，轻风鸣马勒。

马上欲高哦，才窘开口涩。

城墉半夜深，楼阙中天辟。

六曲屏风张，五两布帆屹。

莲柄生旱陆，松角自空植。

偏将司斥候，中军罗矛戟。

道冠不著簪，女鬟未劳栉。

碧衣翼而趋，青童拱以立。

风雨若可摇，日月去无迹。

出此摹写语，敢谓得百一。

亦欲纵笔书，南山诗见嫉。

晁说之

晁说之　资韵答涧上丈人见寄

丈人一别今何阔，菊雨兰风自岁年。

茅屋归来思叙旧，绳床老去不谈禅。

世无孔子徒为尔，今愧孙登重惘然。

幸有阳城山水在，更留佳处待夤缘。

晁说之

晁说之　子强赋诗还张簿与予唱和诗卷复用韵谢之

同时先後避风尘，异县相看意更亲。

不武可知难陷阵，片文安得易容身。

胡儿去喜添新恨，燕子来惊问故人。

何处有诗能自胜，赖君揖客赏阳春。

晁说之

晁说之　自赋亲字韵

久息人间车马尘，香残红晻自相亲。

尝看海散千波月，亦睹莲开百叶身。

清世岂期逃虏骑，白头不是插花人。

明朝若便西归去，岳寺花迟留得春。

晁说之

晁说之　自和因思国史燕穆之传称其知明州革轻悍斗争之俗及今海潮图作

燕公未肯祖虚无，悍俗归仁举国书。

莫道邦人都背德，壁间犹有海潮图。

晁说之

晁说之　自宽

无奈愁何强自宽，细将心事乐江干。

新诗时向梦中得，明月多从枕上看。

吾道若存生有益，君恩可报死何难。

五陵祥瑞烟何在，何日端门朝百官。

晁说之

晁说之　自乐

避地悠悠处处居，何妨涕泪作欢娱。

碾茶势软春心静，捣药香多病意除。

梦寐未尝忘仗卫，儿童犹不恋江湖。

心期归计嵩箕近，只恐风尘尚畏途。

晁说之

晁说之　自乐

自愁还自乐，于道得吾真。

花以瓶为圃，人将饱作春。

诗书惟务旧，老大岂知新。

明日还如此，太平先此身。

晁说之

晁说之　自适

避难三年百感生，众虽溷浊自澄清。

闲窥鸟雀往来势，静听儿童读诵声。

但道孤生元废业，莫言频数论平生。

大河今岁如为用，即看千官赴上京。

晁说之

晁说之　自延安回道中作

未驾羸骖返故乡，且寻拙笔傍书窗。

默嘲流汗野猪岭，绝胜伤心朱雀航。

晁说之

晁说之　自延安回道中作

多谢芳樽与献酬，只将万斛醉吾愁。

春花来作人间梦，梦到鸦啼不得留。

晁说之

晁说之　自延安回道中作

延州红胜洛州花，打剥工夫阿那家。

我亦劳心添病骨，悔将黄卷负年华。

晁说之

晁说之　自延还鄜怀京师亲旧

羇旅无归不自任，重重白发巧相寻。

扁舟前岁江湖客，匹马今朝关塞心。

揽古岂无王霸略，穷途只有短长吟。

故人憔悴多如此，谁解多情送好书。

晁说之

晁说之　自咏

棕篱蕉落贮秋阴，睡足萧然学越吟。

懒似嵇康初不锻，闲於陶令更无琴。

儿童亦习南朝事，风月应怜北客心。

五世图书幸相逐，鬓毛未许雪霜侵。

晁说之

晁说之　总管刘观察相饯于高岩经句杨朝奉出所和诗即席再赋

花开为客向金城，待得无花羸马行。

柳荫高岩开祖帐，月摇洛水话离情。

将军精悍千山耸，宾客风流一笛横。

更愧新昌孙子在，诗成白眼得清明。

晁说之

晁说之　昨日小诗同致上读张元善中散丈诗爱其读书轻富贵之句作绝句一首

风流自古称张绪，诗句孰如孟景阳。

今日读书轻富贵，当家好处得兼将。
