全宋诗：宋庠
　宋庠　安福殿千叶双头并枝白牡丹歌
　宋庠　宝鑑
　宋庠　豹隐堂
　宋庠　北楼三首
　宋庠　北楼晚景
　宋庠　北台
　宋庠　北亭
　宋庠　被诏假轺传诣阙
　宋庠　碧芦堂
　宋庠　汴渠春望漕舟数十里
　宋庠　别墅冬霁
　宋庠　病臂痛踰月不能御刀笔
　宋庠　参政东平侍郎诞辰纪德
　宋庠　参政李侍郎宿斋中书累日不陪归驭因成拙句奉献
　宋庠　残春夜雨
　宋庠　漕渠春台
　宋庠　尝假马于亲旧不獲因感而成咏
　宋庠　朝谒待漏偶成咏怀
　宋庠　朝谒建隆寺
　宋庠　朝谒应天神御瞻仰壮丽退憩斋房作
　宋庠　陈勤之兄弟同登秀科俱宰江东大邑
　宋庠　陈州献瑞麦图奉诏作
　宋庠　晨兴春冷
　宋庠　晨兴读书
　宋庠　晨谒感怀
　宋庠　晨谒宫门小雨初过
　宋庠　晨谒书所见
　宋庠　城外秋晚
　宋庠　池上春物已烂漫寄东甫
　宋庠　池上观雨
　宋庠　池上雨过
　宋庠　池鹜
　宋庠　驰驾监税齐都
　宋庠　迟明出都
　宋庠　迟明出都谢雪龙门佛祠途中复遇雪
　宋庠　崇政殿试御试贡士中昃不暇食因私赋
　宋庠　酬王拱辰侍郎归阙见赠
　宋庠　酬仲微以舍弟忝直螭阶余近尘凤署见庆之作
　宋庠　丑石
　宋庠　出都赴郑作
　宋庠　初春夙兴
　宋庠　初春宿雨
　宋庠　初春置酒河上得前忠武记室饶廷评书因成感咏以寄
　宋庠　初倅襄阳郡事感而自咏三首
　宋庠　初归咸宁宅坐北斋作二首
　宋庠　初憩河阳郡斋三首
　宋庠　初夏三司直宿
　宋庠　初止毂下车马羸惫
　宋庠　初至洛阳府廨有东楼曲沼之胜时春色已过园林寂寞晚坐楼上作
　宋庠　春晦
　宋庠　春晦小雨
　宋庠　春晦寓目
　宋庠　春季开无畏灵塔祈雨至夏初靟洽
　宋庠　春霁汉南登楼望怀仲氏子京
　宋庠　春日会连舜宾别墅
　宋庠　春日楼上有寄
　宋庠　春社日置酒示客
　宋庠　春晚残花满地
　宋庠　春晚独游沂公园
　宋庠　春晚坐建隆寺北池亭上
　宋庠　春夕
　宋庠　春夕闻雁
　宋庠　春野五首
　宋庠　春阴复霁
　宋庠　春渚
　宋庠　淳之九兄以仆承乏制曹幸联局事向当成绩猬辱裁篇谨抒拙诗以谢来贶
　宋庠　淳之太尉相公寄示赴镇小编三复成诵研味之馀理当酬继但难于遍和辄
　宋庠　次鞏县
　宋庠　次韵答襄阳龙图燕给事庆仆序直禁林
　宋庠　次韵范纯仁和郭昌朝寺丞见寄二首
　宋庠　次韵和安陆王工部郡圃早春
　宋庠　次韵和北京太师丞相潞国公创作茅斋之什
　宋庠　次韵和次道学士献赠留台吴侍郎洛水泛舟之作
　宋庠　次韵和丁右丞因赠致政张少卿二首
　宋庠　次韵和度支苏员外覆考进士文卷锁宿景福殿
　宋庠　次韵和宫保庞丞相见贶之作
　宋庠　次韵和观文王尚书谢余寄示新诗
　宋庠　次韵和龙图何学士以荣憩乡州有感旧见存之作
　宋庠　次韵和判曹韩学士见赏湖山
　宋庠　次韵和石学士见寄十首
　宋庠　次韵和侍读梅学士秋雪
　宋庠　次韵和太常韩博士寄献留台吴侍郎之作
　宋庠　次韵和王密学冬暮书事
　宋庠　次韵和吴侍郎答汝州刘从事
　宋庠　次韵和吴侍郎东城泛舟
　宋庠　次韵和吴侍郎和冲卿寄来诗二首
　宋庠　次韵和吴侍郎寄致政张郎中以令子倅府迎侍河阳
　宋庠　次韵和吴侍郎佳雪应祈丰年有望
　宋庠　次韵和吴侍郎洊贶雅篇
　宋庠　次韵和吴侍郎录梦英书
　宋庠　次韵和吴侍郎偶至城西一二名园
　宋庠　次韵和吴侍郎任宗伯贰卿沖卿领天官南局皆世职有感
　宋庠　次韵和吴侍郎睡足成咏
　宋庠　次韵和吴侍郎喜令弟学士请告归省
　宋庠　次韵和吴侍郎谢王陕州寄酒
　宋庠　次韵和吴侍郎以余偶名新花为压丛春见贶
　宋庠　次韵和吴侍郎再葺东亭兼怀晁公旧隐
　宋庠　次韵和吴侍郎自号乐城居士
　宋庠　次韵和西堂风霾
　宋庠　次韵和新命留台吴侍郎自适之作
　宋庠　次韵和运使王密学见贻之作
　宋庠　次韵和运使王密学新葺西亭移花之作
　宋庠　次韵和张丞相摄南郊喜王畿大稔
　宋庠　次韵和张太傅寄集贤相公
　宋庠　次韵和州府吴大资病愈后见寄之作
　宋庠　次韵和资政吴育侍郎见赠
　宋庠　从猎晚归马上默成奉呈承旨端明王学士
　宋庠　从幸翠芳亭观橙
　宋庠　从幸飞山教场阅武奏御
　宋庠　从幸化诚殿观芝草奏御
　宋庠　从幸亲稼殿观新秧稻奏御
　宋庠　从幸仪凤阁观双竹奏御
　宋庠　答叶道卿
　宋庠　答子京
　宋庠　大寒夜坐有感
　宋庠　大礼庆成
　宋庠　代书寄奉宁枢密直谏议学士
　宋庠　待罪书馆无所自郊客有以尸素为谑者因成答咏
　宋庠　道出襄城遇大风于野
　宋庠　道次舂陵怀古二首
　宋庠　得充国书报都中葺所居初成辄以自慰作一首寄子京
　宋庠　得告上冢
　宋庠　得天经书问
　宋庠　得许六书
　宋庠　灯夕斋中香火独坐招希元不至
　宋庠　登大明寺塔
　宋庠　登龟山上方寺
　宋庠　登汝州等慈阁二绝句
　宋庠　丁晋公故第东池上作
　宋庠　东方欲晓
　宋庠　东园池上书所见五首
　宋庠　冬霁
　宋庠　冬行西圃溪上
　宋庠　冬至观两宫盛礼忧奏御
　宋庠　冬至摄事南郊斋宫感怀作
　宋庠　冬至夜斋中不寐遥想郊丘盛礼二首
　宋庠　都官谢员外今年春榜舟奉使予饯别于东亭孟夏之初不幸卒于中道其孤
　宋庠　都下灯夕
　宋庠　鬬鷄
　宋庠　读党人篇
　宋庠　读贾谊新书
　宋庠　读史二首
　宋庠　读书多所废忘
　宋庠　独坐郡圃北齐
　宋庠　杜门
　宋庠　度支苏员外耆以再续翰林志见遗辄成酬赠
　宋庠　对雪有寄
　宋庠　对月
　宋庠　恩忝西掖垣
　宋庠　二月社日到都门见花卉初发
　宋庠　泛舟新湖晚归呈坐客
　宋庠　访李生郊居
　宋庠　访宋氏溪园
　宋庠　废书
　宋庠　废园
　宋庠　奉和御制龙图等阁观三圣御书
　宋庠　奉和御制赏花钓鱼次韵私赋
　宋庠　奉送滁州赵学士
　宋庠　奉诏赋后苑诸殿牡丹
　宋庠　奉诏过都代书寄昭文相公
　宋庠　奉诏止雨宿斋建隆观
　宋庠　佛岭
　宋庠　浮桥
　宋庠　府斋秋日
　宋庠　府斋岁晏节物感人辄成拙诗二篇上寄昭文相公枢密太尉虽俚调无取亦
　宋庠　负暄
　宋庠　赴洛经郑马上偶成
　宋庠　赴郑出国门经西苑池上
　宋庠　赋风
　宋庠　感花
　宋庠　感怀寄进士胡肃
　宋庠　感秋二首
　宋庠　庚午春观新进士锡宴琼林苑因书所见
　宋庠　宫保庞丞相以诗二首见寄次韵和答
　宋庠　孤坐北斋因怀出处之难偶成感咏
　宋庠　穣城主簿王崇者少得养生禅寂之道中年弃官入汉阴武当之间邈与世绝
　宋庠　故池
　宋庠　故岁东园植竹喜今春方芳
　宋庠　故相国沂公建设学官实宠兹土近闻生徒寖盛姑复慰怀因成拙诗一章奉
　宋庠　关外
　宋庠　观文丁右丞求赐茶因奉短诗二章
　宋庠　官况
　宋庠　过璨师房
　宋庠　过曹氏坟庵在灊皖间蜀僧修静自天柱退居于此
　宋庠　过都造朝入见之日蒙恩延登赐坐感天荷德退而成篇
　宋庠　过汉洛阳故城
　宋庠　过列子观
　宋庠　过留台吴侍郎新葺菜市小园
　宋庠　过普明禅院二首
　宋庠　过行庆关
　宋庠　过紫嵩萩
　宋庠　寒野
　宋庠　汉滨北楼
　宋庠　汉将三首
　宋庠　汉上春雪
　宋庠　汉上春雪呈郡太守
　宋庠　浩叹
　宋庠　和伯中尚书闻琵琶诗一绝
　宋庠　和参政丁侍郎从驾出猎
　宋庠　和参政丁侍郎洛下新置小园寄留台张郎中诗三首
　宋庠　和柴天休郑舍人奉祠太一见怀之作
　宋庠　和答并州经略太尉相公元日见寄
　宋庠　和答李学士见寄长韵
　宋庠　和答吴充学士见寄长韵
　宋庠　和答越州吕乡见赠之作兼以为别
　宋庠　和梵才寄林逋处士
　宋庠　和河间通博王太博见贶春雨应时雅什
　宋庠　和寄花诗
　宋庠　和经略宣徽吴太尉以将经洛阳旧隐之作
　宋庠　和龙图王学士经涂洛邑见寄
　宋庠　和通判刁博士属疾交韵
　宋庠　和吴侍郎答汝州诸官唱酬之作
　宋庠　和吴侍郎惠诗
　宋庠　和吴侍郎见贶白莲
　宋庠　和吴侍郎留题北楼
　宋庠　和吴侍郎龙门宝应寺设斋
　宋庠　和吴侍郎题宾应僧房白鸡冠花
　宋庠　和吴侍郎微雨中与一二亲友同登香山石楼
　宋庠　和吴侍郎相从经岁忽有陕许之别见贶长句
　宋庠　和吴侍郎曏号乐城居士今复职守陕临歧自哂二绝
　宋庠　和吴侍郎谢予送酒
　宋庠　和吴侍郎谢余洎诸朝客见过亭沼
　宋庠　和吴侍郎游普明禅院
　宋庠　和吴侍郎寓赵中令韩王宅
　宋庠　和吴侍郎自陕归阙
　宋庠　和谢酒
　宋庠　和晏尚书宣德门侍宴观灯
　宋庠　和晏尚书宴归马上醉题
　宋庠　和杨学士和答中丞晏尚书西园玩菊
　宋庠　和友人晚出池上
　宋庠　和运使王密学见赏公醖
　宋庠　和运使王密学西亭未开牡丹
　宋庠　和致政王子融侍郎喜昭文庞相公登庸
　宋庠　和中丞晏尚书乘舆宿殿致斋日巡仗遇雪
　宋庠　和中丞晏尚书观上御青城案警场
　宋庠　和中丞晏尚书和答十二兄夜归遇雪之作
　宋庠　和中丞晏尚书木芙蓉金菊追忆谯郡旧花
　宋庠　和中丞晏尚书西园石楠红叶可爱
　宋庠　和中丞晏尚书西园晚秋怀寄
　宋庠　和中丞晏尚书圆丘观礼
　宋庠　和中函晏尚书忆谯涡二首
　宋庠　和朱舅暮春积雨
　宋庠　和子京旅况
　宋庠　河上岁晏
　宋庠　河阳寒食
　宋庠　河阳秋思六首
　宋庠　后池春水初满
　宋庠　后园秋物
　宋庠　后园新水初满坐高明台远眺
　宋庠　候月台
　宋庠　湖山
　宋庠　淮南汶上三见春物有感
　宋庠　淮南早春风雨连日俗以为宜
　宋庠　淮南自讼
　宋庠　淮上
　宋庠　皇帝阁端午帖子词
　宋庠　皇后阁端午帖子词
　宋庠　皇子庆诞奏御
　宋庠　黄孝恭失官多作歌诗极于哀丽
　宋庠　惠泉
　宋庠　讥俗
　宋庠　疾风
　宋庠　集贤张相国诞辰颂德十韵
　宋庠　季冬立春日侍宴垂拱殿契丹使预会
　宋庠　季秋侍宴中阙与诸公憩学士院作
　宋庠　季秋晓出题出光寺
　宋庠　寄长安端明王左丞
　宋庠　寄李端明献臣
　宋庠　寄题奉宁枢密直谏议新葺漱玉斋
　宋庠　寄题滑台龙图梅君新作西溪
　宋庠　寄题职方周员外庐山笑台
　宋庠　寄武昌胡从事
　宋庠　寄许师孟
　宋庠　寄延州经略庞龙图
　宋庠　寄致政杜相国
　宋庠　寄子京
　宋庠　祭春偶作呈通判职方
　宋庠　霁后
　宋庠　甲戌冬属疾赐告二首
　宋庠　见白发有感
　宋庠　建隆寺北池亭
　宋庠　讲读春秋彻篇侍宴崇政殿奏御
　宋庠　讲诗彻章置酒崇政殿讲官两府宗室近臣皆预会奏御
　宋庠　郊报纪事奏御
　宋庠　今日棋轩风爽天休可纡步无以簿领为解兼戏成短章
　宋庠　进读唐书终帙
　宋庠　禁中寒蝉
　宋庠　京师故僚以余退居近畿数赐存问因叙怀自感
　宋庠　九日南阳与诸公会
　宋庠　久客怀故里
　宋庠　僦庐僻远因畜鸣鸡为入谒之候岁久驯狎其信如一因成短咏
　宋庠　句
　宋庠　绝句
　宋庠　筠亭
　宋庠　郡楼望嵩少作
　宋庠　郡圃观春物有感
　宋庠　郡圃观稻
　宋庠　郡圃海棠初开追忆学士院玉堂后西轩此花最盛置酒有感
　宋庠　郡圃秋日二首
　宋庠　郡圃洗心亭宴坐对春物因书所见
　宋庠　郡斋对雪
　宋庠　郡斋多疾
　宋庠　郡斋感怀寄呈参政给事同年
　宋庠　郡斋无讼春物寂然书所见
　宋庠　孔明
　宋庠　哭公实学士
　宋庠　哭子正直讲
　宋庠　苦热
　宋庠　郎中胡君出守三衢特枉长韵一篇曲叙故人之契且有嘉命别督饯章牵课
　宋庠　老屋
　宋庠　李公佐归汉东
　宋庠　立春
　宋庠　立春前二日嘉雪应祈呈昭文相公
　宋庠　立春日置酒郡斋因追感三为郡六迎春矣呈坐客
　宋庠　立秋后一日凉风萧瑟便若感人
　宋庠　梁冀二首
　宋庠　林下
　宋庠　临春水
　宋庠　临秋三首
　宋庠　凌景阳寺丞与韩综监簿蔡襄秀才雪夕会饮聊诗数十韵以相示因成诗句
　宋庠　流杯亭
　宋庠　流杯小宴偶成拙诗奉呈运使王密学紫微韩舍人
　宋庠　留别知郡职方杨员外
　宋庠　留台吴侍郎时泛小舟临玩清洛辄成拙诗奉寄
　宋庠　榴花
　宋庠　柳嘲竹
　宋庠　龙兴题额
　宋庠　洛城秋雨
　宋庠　洛京王尚书学士寄惠牡丹十品五十枝因成四韵代书答
　宋庠　落花
　宋庠　马上见梅花初发
　宋庠　漫成
　宋庠　漫成二绝
　宋庠　冒雨出省示同舍
　宋庠　梅
　宋庠　孟津跨大河寒气特盛岁暮作
　宋庠　孟津岁晚十首
　宋庠　孟津晚景
　宋庠　明堂大飨庆成奏御
　宋庠　明堂宿斋赐贡茶珍果上樽御膳
　宋庠　默记淮南王事
　宋庠　默诵
　宋庠　谋退
　宋庠　谋退四首
　宋庠　暮春感兴
　宋庠　暮归舟中
　宋庠　南禅院
　宋庠　南轩望雨
　宋庠　辇下寒食
　宋庠　撚鼻
　宋庠　念古
　宋庠　念衰二首
　宋庠　偶观竹林七贤画像
　宋庠　贫病
　宋庠　屏居春日
　宋庠　七夕三首
　宋庠　前岁春仆与献臣同饯常山公于苑西曾未再杘已均师门之痛兼承即日亲
　宋庠　钱侯东斋
　宋庠　乾兴诏罢自咏
　宋庠　潜溪晚归二首
　宋庠　清辉殿双头牡丹
　宋庠　清明
　宋庠　清明出沐
　宋庠　清明日东归舟次滞雨
　宋庠　秋出近郊
　宋庠　秋蝶
　宋庠　秋湖上晚景四首
　宋庠　秋霁观野物
　宋庠　秋圃感物
　宋庠　秋日出沐感怀
　宋庠　秋日漫兴
　宋庠　秋日小雨后作
　宋庠　秋晚禁庐独坐
　宋庠　秋夕池上
　宋庠　秋夕感怀
　宋庠　秋夜禁直闻雨
　宋庠　求遗书
　宋庠　求志
　宋庠　屈原
　宋庠　去年三月禊饮池上岁月易得忽复暮春因再宴僚属作
　宋庠　去秋九日置酒今秋复喜兹会诗呈通判比部并诸幕府
　宋庠　群玉殿十二月二十三日锡宴
　宋庠　人日
　宋庠　壬子岁四月甲申夜纪梦
　宋庠　入朝感旧
　宋庠　入谒马羸不进
　宋庠　入谒马上作
　宋庠　闰三月再到西湖花卉已过春馀夏早景物亦佳因复留连日夕忘返
　宋庠　闰十二月望日立春禁中作
　宋庠　三月晦日夜坐有感
　宋庠　善惠师禅斋
　宋庠　伤死马
　宋庠　舍人院观御篆微阁榜赐宴奏御
　宋庠　涉淮泝清迫于冰涸舟次下邳先寄彭门赵侍御二首
　宋庠　摄祀出城过西苑马上作
　宋庠　诗寄河阳夏侍中
　宋庠　时贤多以不才诮我因自咏
　宋庠　时余不得预会戏成二韵
　宋庠　榴花
　宋庠　柳嘲竹
　宋庠　龙兴题额
　宋庠　洛城秋雨
　宋庠　洛京王尚书学士寄惠牡丹十品五十枝因成四韵代书答
　宋庠　落花
　宋庠　马上见梅花初发
　宋庠　漫成
　宋庠　漫成二绝
　宋庠　冒雨出省示同舍
　宋庠　梅
　宋庠　孟津跨大河寒气特盛岁暮作
　宋庠　孟津岁晚十首
　宋庠　孟津晚景
　宋庠　明堂大飨庆成奏御
　宋庠　明堂宿斋赐贡茶珍果上樽御膳
　宋庠　默记淮南王事
　宋庠　默诵
　宋庠　谋退
　宋庠　谋退四首
　宋庠　暮春感兴
　宋庠　暮归舟中
　宋庠　南禅院
　宋庠　南轩望雨
　宋庠　辇下寒食
　宋庠　撚鼻
　宋庠　念古
　宋庠　念衰二首
　宋庠　偶观竹林七贤画像
　宋庠　贫病
　宋庠　屏居春日
　宋庠　七夕三首
　宋庠　前岁春仆与献臣同饯常山公于苑西曾未再杘已均师门之痛兼承即日亲
　宋庠　钱侯东斋
　宋庠　乾兴诏罢自咏
　宋庠　潜溪晚归二首
　宋庠　清辉殿双头牡丹
　宋庠　清明
　宋庠　清明出沐
　宋庠　清明日东归舟次滞雨
　宋庠　秋出近郊
　宋庠　秋蝶
　宋庠　秋湖上晚景四首
　宋庠　秋霁观野物
　宋庠　秋圃感物
　宋庠　秋日出沐感怀
　宋庠　秋日漫兴
　宋庠　秋日小雨后作
　宋庠　秋晚禁庐独坐
　宋庠　秋夕池上
　宋庠　秋夕感怀
　宋庠　秋夜禁直闻雨
　宋庠　求遗书
　宋庠　求志
　宋庠　屈原
　宋庠　去年三月禊饮池上岁月易得忽复暮春因再宴僚属作
　宋庠　去秋九日置酒今秋复喜兹会诗呈通判比部并诸幕府
　宋庠　群玉殿十二月二十三日锡宴
　宋庠　人日
　宋庠　壬子岁四月甲申夜纪梦
　宋庠　入朝感旧
　宋庠　入谒马羸不进
　宋庠　入谒马上作
　宋庠　闰三月再到西湖花卉已过春馀夏早景物亦佳因复留连日夕忘返
　宋庠　闰十二月望日立春禁中作
　宋庠　三月晦日夜坐有感
　宋庠　善惠师禅斋
　宋庠　伤死马
　宋庠　舍人院观御篆微阁榜赐宴奏御
　宋庠　涉淮泝清迫于冰涸舟次下邳先寄彭门赵侍御二首
　宋庠　摄祀出城过西苑马上作
　宋庠　诗寄河阳夏侍中
　宋庠　时贤多以不才诮我因自咏
　宋庠　时余不得预会戏成二韵
　宋庠　岁晏感怀寄吴侍郎
　宋庠　岁晏思归五首
　宋庠　太一奉祠夜即事
　宋庠　叹张縡
　宋庠　提刑张司封同年垂访别郡以诗为谢
　宋庠　题巢父井亭
　宋庠　题高明堂后池杂景二首
　宋庠　题广爱寺楞伽山亭
　宋庠　题江南程氏家清风阁
　宋庠　题李洗马归欤堂
　宋庠　题赞城张氏林亭
　宋庠　天街马上遇雪
　宋庠　天人阁端午帖子词
　宋庠　天禧初侨寓安陆有宅一区尝于斋前手植橘树才尺馀许未几擢第随牒游
　宋庠　天禧诏罢寄王贯之
　宋庠　添色红
　宋庠　庭树
　宋庠　同年胡宿自江外寄遗诗笔杂文
　宋庠　同年庞汝弼赴宰临贺见过叙别因成感咏
　宋庠　同万秀才讌杨侯别墅
　宋庠　同吴侍郎小园池上送杨端明归马上口占
　宋庠　屯田任君数以歌诗授余感叹不足因成答赠
　宋庠　晚泊白村登舟回望因成拙句寄淮阳龙图王给事
　宋庠　晚出池上
　宋庠　晚出池上观秋物
　宋庠　晚春出郭北山佛寺
　宋庠　晚春小园观物
　宋庠　晚登东楼怀子京镇阳二首
　宋庠　晚登信美亭
　宋庠　晚归驰道遇雨马上作
　宋庠　晚霁
　宋庠　晚晴
　宋庠　晚岁感旧寄永兴相国晏公
　宋庠　晚台
　宋庠　晚庭
　宋庠　晚庭噪雀
　宋庠　晚望京邑
　宋庠　晚坐北台见新月
　宋庠　晚坐高明台
　宋庠　晚坐观风亭三首
　宋庠　王粲
　宋庠　未晓出城陪州长考功李员外祷雨大悲禅刹
　宋庠　魏花千叶
　宋庠　闻安道舍为邻火所焚
　宋庠　闻胡明远记室将至
　宋庠　闻蛙有感
　宋庠　闻子京拜扫后周视田庐因问有可为归计者二首
　宋庠　无题
　宋庠　吴侍郎生朝
　宋庠　五鼓度洛水谒九龙祠祷雨马上作
　宋庠　夕雨
　宋庠　西陂
　宋庠　西都官属咸备尹政得以仰成暇日池圃便同尘外因书所见以志一时之幸
　宋庠　西斋见雪寄呈靖彦惠
　宋庠　西斋杂咏
　宋庠　昔叹
　宋庠　惜白发
　宋庠　溪斋春日
　宋庠　鸂鶒
　宋庠　习彦威
　宋庠　喜晴晚归
　宋庠　祫飨礼成
　宋庠　下元日扈跸朝拜景灵宫
　宋庠　夏日北溪亭上
　宋庠　夏日出池上
　宋庠　夏日对雨
　宋庠　夏日久雨
　宋庠　夏日晚出芙蓉堂
　宋庠　夏夕雨霁
　宋庠　献臣学士与余通书因成感咏
　宋庠　相州春日
　宋庠　小疾
　宋庠　小疾请告
　宋庠　小圃雨霁
　宋庠　小桥
　宋庠　小隐春日
　宋庠　小园
　宋庠　小园春昼
　宋庠　小园秋思
　宋庠　小园四首
　宋庠　晓出城祀风师坛马上作
　宋庠　晓汲
　宋庠　晓入謻门趋殿中马上作
　宋庠　晓谒城东狱祠回马上作
　宋庠　啸台
　宋庠　谢答吴侍郎惠茶二绝句
　宋庠　谢齐屯田见惠诗什
　宋庠　新春雪霁坐郡圃池上二首
　宋庠　新年谢故人惠建茗
　宋庠　新晴
　宋庠　新岁雪霁到西湖作三首
　宋庠　新月
　宋庠　行舟汉口
　宋庠　休日
　宋庠　胥集贤复旧官
　宋庠　晏公丧过州北哭罢成篇二首
　宋庠　晏岁
　宋庠　杨寺丞以新集见授
　宋庠　杨寺丞掌务西洛访别
　宋庠　姚黄
　宋庠　遥夜
　宋庠　瑶津亭同窠双头牡丹
　宋庠　夜出芙蓉堂
　宋庠　夜炉
　宋庠　夜闻牛歌
　宋庠　夜坐二首
　宋庠　掖门待漏
　宋庠　谒龙门无畏师塔祈雨作
　宋庠　已巳孟春二十六日作
　宋庠　已巳岁除夜有感
　宋庠　因览镜照见衰年状貌有感
　宋庠　因览子京西州诗藁感知音之难遇偶成短章
　宋庠　因游东园奉寄交代张龙图
　宋庠　阴晦残春可惜二首
　宋庠　永兴端明王左丞寄示见训长句因为后答
　宋庠　永阳登楼怀阙下知已
　宋庠　咏槐
　宋庠　咏史
　宋庠　咏竹
　宋庠　忧关诣台先寄献臣天休二学士
　宋庠　忧阕还台次韵和道卿学士终丧归集贤旧职见寄二首
　宋庠　游大明寺
　宋庠　游广爱寺
　宋庠　游山简习池
　宋庠　有将独鹤行都市道上者左右奔迫野态憔悴因成短韵
　宋庠　有释子以禅会图贶余者此图即今驸马都尉李公所制绘故杨大年刘子仪
　宋庠　有邑子夜宿话余先畴芜废
　宋庠　余卧病畿邑御史王君假守潭楚道出于舍下特见存访且寻先子之旧钦承
　宋庠　鱼梁
　宋庠　雨霁
　宋庠　雨歇
　宋庠　雨夜达旦为蛙所聒
　宋庠　雨夜秋兴示仲氏子京
　宋庠　玉宸殿并三枝牡丹歌
　宋庠　欲访景升先寄
　宋庠　寓居寰内宰邑者数见存访因成谢
　宋庠　寓宿南宫言怀
　宋庠　寓直晚归见天街早春景物
　宋庠　遇雨放朝余至掖门方審戏呈同舍
　宋庠　元会观礼呈仆射相国吕公
　宋庠　杂感
　宋庠　再到小园见落花有感
　宋庠　再经行庆
　宋庠　再葺流杯亭兼得今翰林胡学士旧记石刻移置坐隅郡人以为宠
　宋庠　早春北亭见城隅荒寂
　宋庠　早春雪后见辛夷初发
　宋庠　早渡洛水见流澌尽解春意感人马上偶成戏咏二首
　宋庠　早谒
　宋庠　噪雀
　宋庠　赠兵部尚书鲁肃简公挽词三首
　宋庠　赠传法光梵二大卿兼述译场之盛
　宋庠　赠驸马都尉李和文公挽词二首
　宋庠　赠令狐进士
　宋庠　赠石龙赵山人
　宋庠　赠司徒兼侍中宋宣献挽词四首
　宋庠　赠太傅中书令张文节公挽词三首
　宋庠　赠太子太保晁文公挽词二首
　宋庠　赠浔州朱祠部
　宋庠　赠职方齐员外
　宋庠　赠中书令沂国王文正公挽词二首
　宋庠　斋居有感
　宋庠　斋中读书
　宋庠　斋中焚香宴坐
　宋庠　招希元对奕
　宋庠　诏下有感
　宋庠　赵奉礼见过
　宋庠　照虚亭
　宋庠　正月三日作
　宋庠　正月十日作
　宋庠　正月四日侍宴紫宸殿契丹使预会
　宋庠　正月望日车驾谒会灵观置酒祝禧殿
　宋庠　正月望夕供养大阿罗汉画像作
　宋庠　正月望夜侍宴宣德门呈昭文富丞相
　宋庠　正月望夜闻影灯之盛斋中孤坐因写所怀
　宋庠　至日圜丘摄事礼毕早归马上口占
　宋庠　致仕得请泛舟归第
　宋庠　致政张郎中惠亲画墨竹二{左巾右上宀下登}以诗为报
　宋庠　中秋禁林对月
　宋庠　仲微殿丞以余多难退居洊贻诲问复缄新什以勉病躯扶力牵课聊抒谢恳
　宋庠　重阳节玉津园锡宴
　宋庠　重展西湖二首
　宋庠　周道士本簪裳世家龆年便慕真教今为庐江黄冠与余有中表之好千里见
　宋庠　竹鸡
　宋庠　主荐后喧讼不已
　宋庠　擢第南归道中早发
　宋庠　自宝应踰岭至潜溪临水煎茶
　宋庠　自洛移许初至郡斋作
　宋庠　自讼一首
　宋庠　宗人缄见过
　宋庠　醉枕
　宋庠　左散骑常侍东海徐公
　宋庠　坐池上看水偶成五绝句












ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



全宋诗：宋庠






宋庠　安福殿千叶双头并枝白牡丹歌

三月春风满瑶水，珍丛瑞薄纷难纪。

皭若兹花四照中，扬蕤独茂千龄祉。

千龄丕应在重葩，双吐琼房彰协华。

秀跗即镂平台雪，宝艳宁争台岭霞。

球栏黼幄遥相映，姑射仙姿玉虚境。

结根已近尧蓂阶，借媚非关汉莲井。

天襟多豫玩群芳，彼美幽姿首效祥。

都缘剩沐太和润，況自频分私照光。

凭休托粹成奇质，一卉时来遂逢吉。

愿将药品読佳名，永续芝房腾茂实。

宋庠

宋庠　宝鑑

宝鑑鸾沉影，仙輟凤翼辀。

腰轻时待舞，眉细不藏愁。

洛馆迷罗袜，秦桑露桂鉤。

电微开笑厌，珠滑入歌喉。

百子宫池暮，千丝越纲稠。

生香徒辟恶，织草未蠲忧。

烛短鸳鸯被，更兰翡翠帱。

月寒喧药杵，海阔漾霞舟。

公子常逢燕，星姬镇问牛。

彫胡容一荐，沟水自分流。

宋庠

宋庠　豹隐堂

昔日蒸青地，今兹坐啸居。

人瞻分虎出，庭记堕鱣馀。

萧墨斋犹宝，庄环室旧虚。

嘉名传郡志，宁减武侯庐。

宋庠

宋庠　北楼三首

地迥楼堪倚，天长日更劳。

何须云渺渺，況自叶骚骚。

脱兔横冈远，冥鸿避弋高。

四愁休偏咏，俱是一沾袍。

宋庠

宋庠　北楼三首

孤堞神坰畔，平原岁琯阴。

惊麏时易薮，倦鸟即投林。

日舍翻车恨，天旄伏枥心。

蓬池八十首，半是为登临。

宋庠

宋庠　北楼三首

危槛倚孤城，风襟俗虑醒。

天高鸿类扎，云散日如萍。

痓巘斜衔岫，回川曲抱汀。

骚愁千古地，椒醑吊遗灵。

宋庠

宋庠　北楼晚景

脩曲少城偏，临秋坐眇然。

残阳鸦翅外，新月鸟行边。

隐轸齐侵地，苍茫鲁狩田。

登高何必赋，归意自悁悁。

宋庠

宋庠　北台

古丘危磴接云梯，远目临高意自迷。

千里绿芜平野北，半边红日乱峰西。

台倾邺苑多残瓦，凤没漳河失故堤。

近塞春郊无胜事，跛{特寺搎羊}风马满山溪。

宋庠

宋庠　北台

远日春风外，韶光晚思前。

短青平野树，斜碧半楼天。

芝术参云岭，桑麻冒蕨田。

诗成无所况，题作咏怀篇。

宋庠

宋庠　北台

城堞俯漳湍，关河远近看。

晓山天外紫，秋日雾中寒。

短鬓却成葆，孤心转似丹。

萧家穷僻地，归去养衰残。

宋庠

宋庠　北亭

旧壁横空苑，危亭纳夕霏。

野蟲多各韵，倦鸟忽同归。

木落惊秋晏，人愁念昨非。

生平嵩颖志，尚或拂尘衣。

宋庠

宋庠　被诏假轺传诣阙

轻邮千里给台符，晓月征骖上道初。

自比汉儒恩太渥，一生龚胜恨私车。

宋庠

宋庠　碧芦堂

寂寂虚堂一自幽，绀梢苍叶更临流。

不须重画沧浪境，一片江天小样秋。

宋庠

宋庠　汴渠春望漕舟数十里

虎眼春波溢宕沟，万艘衔尾饷史州。

控淮引海无穷利，枉是滔滔本浊流。

宋庠

宋庠　别墅冬霁

宅隐羊昙墅，门连仲蔚蒿。

衔杯思左蟹，舒啸忆东皋。

楚桂风生穴，庄鱼浪溢濠。

平生丘壑志，终愿寄民曹。

宋庠

宋庠　病臂痛踰月不能御刀笔

百疾乘衰运，双肱怯痺摇。

身知九折痛，肉讶半分销。

掉市将谁羡，拘原莫我邀。

惟堪楚林下，如槁学承蜩。

宋庠

宋庠　参政东平侍郎诞辰纪德

帝丛资寅亮，鸿钧翊太宁。

天开钓璜胄，家袭降崧灵。

复九萌阳管，生三瑞砌蓂。

毓贤兹表日，卫世遂传经。

览德重光旦，参机茂宰庭。

群生倚舟檝，万化入丹青。

坐纳藏山史，追论象服刑。

前筹罄中悃，吉栋石基扃。

国伫汾阳考，人祈卫武龄。

孤心知所嚮，帝座六符星。

宋庠

宋庠　参政李侍郎宿斋中书累日不陪归驭因成拙句奉献

摄飨蠲祠令，精心属辅臣。

斋房贪结佩，归轼阻均茵。

鹄鼎庖羞洁，鸡枝殿树春。

坐凝虚室白，行祓大宫神。

政伫畴咨若，朝瞻已事竣。

三秋怀盛德，方信采萧人。

宋庠

宋庠　残春夜雨

春色无情老，宵云有恨低。

轻寒借鸿驶，早暝入乌啼。

晦烛风生幔，漂花溜涨溪。

滴隺兼被草，聊此況凄迷。

宋庠

宋庠　漕渠春台

缥陂春色极晴虚，新水遥连六辅渠。

沙上钓归人获鹬，梁边观罢客知鱼。

苍浮树影烟生后，红皱溪纹日侧初。

刮目暂成江海趣，狂奴终忆越滩居。

宋庠

宋庠　尝假马于亲旧不獲因感而成咏

东方昔借车，尼父尝假盖。

一马兹不全，夷涂出如阂。

人无托乘宠，朝罕均茵载。

策足本乏谋，临风嗟有待。

京洛富华厩，權奇出青海。

翩翩陌上郎，灭没争星迈。

珂音杂鸾响，韉势动霞緕。

东郭独何为，徒行履将败。

宋庠

宋庠　朝谒待漏偶成咏怀

天街残月斗城西，五里葱葱瑞雾迷。

仙翰入陪廱泽鹭，晓筹初听汝南鸡。

星翻徼道千庐密，云敛觚棱两观齐。

自顾山林疏贱质，谁将车马载惊鼷。

宋庠

宋庠　朝谒建隆寺

郡国高皇朝，天龙释帝居。

兵销擒布后，台耸畏轩馀。

宾榻成莲坐，戎韬入贝书。

守臣荣就望，屏息拜前除。

宋庠

宋庠　朝谒应天神御瞻仰壮丽退憩斋房作

云构崔嵬敞梵筵，皇家基运此兴先。

如存不改当阳坐，善护常开种福田。

四彻金绳规宝所，九衢琼树宿非烟。

须知补旧延洪意，重数仙人拂石年。

宋庠

宋庠　陈勤之兄弟同登秀科俱宰江东大邑

上林春色老朱樱，谁见联科纪佛名。

睢苑妍辞俱右席，太丘遗业肯惭卿。

离歌坐写埙箎恨，邑政行闻鲁卫声。

使橐尽堪传尺素，双函同慰一摇旌。

宋庠

宋庠　陈州献瑞麦图奉诏作

尧壤环中甸，周黣冠百昌。

时均十雨润，天报两歧祥。

善气滋繁粒，薰风拥翠芒。

初疑禾异畝，更觉黍非香。

献状宸襟悦，披图国颂飏。

史臣谁汗简，休应谱斯箱。

宋庠

宋庠　晨兴春冷

玉骨临风怯，华钉恨带宽。

冻醪催卯醉，小雪造春寒。

锦瑟弦声润，山炉蕙炷乾。

良辰他日意，慎勿怨花残。

宋庠

宋庠　晨兴读书

老病何为者，陵晨缥帙开。

终无经世略，似有著书才。

史记金藏匮，春秋玉作杯。

吾心聊自适，万事已焉哉。

宋庠

宋庠　晨谒感怀

早拂华簪谒冕旒，五更残点便鸣驺。

星沈长乐钟声外，月挂觚棱阙影头。

弱翮讵堪仪振鹭，孤怀终欲信群鸥。

更惭晨坐鸿枢府，容鬓先于省树秋。

宋庠

宋庠　晨谒宫门小雨初过

宫漏籤声急，天街雨脚微。

晓寒凌禁树，春气裛朝衣。

瑞雾轻犹湿，香尘重不飞。

鸡人传鑰出，华旭满丹闱。

宋庠

宋庠　晨谒书所见

绀幰鸣珂万盖翔，九门冠剑拥晨光。

城连南北长安斗，殿倚东西太极堂。

云里铜乌风作籁，天边金掌露成霜。

微生备位如葵藿，只有倾心奉圣王。

宋庠

宋庠　城外秋晚

泽莽郁萧条，凭高不自聊。

水寒陂雁集，城废冢狐妖。

野色空秋获，林声急暮樵。

先畴东北路，乡思托回飚。

宋庠

宋庠　池上春物已烂漫寄东甫

春物昌昌曲沼门，已宜留客置芳樽。

柳丝到地烟无力，花脸迎阳露有痕。

歌待瑶箱惊幕燕，舞留纨袖付庭鵾。

清明元巳俱堪会，莫遣香槽玉液浑。

宋庠

宋庠　池上观雨

急雨横塘晚，萧萧逼坐隅。

斜津添竹泪，繁點溢荷珠。

泥重聊休燕，波翻尚浴凫。

风霆河外恶，桥卒弗传呼。

宋庠

宋庠　池上雨过

萧萧残雨过横塘，翠幕生波入坐凉。

淡日映云微透脚，暖风翻叶更成光。

墙头早杏青丸小，水面新蒲绀尾长。

鱼鸟沈浮斋吏散，恍惊身世在濠梁。

宋庠

宋庠　池鹜

野水初盈沼，舒凫亦伴游。

双膺时没藻，斜阵或迎舟。

敢厌吞腥累，真忘续胫忧。

杜家邻舍远，刷羽恣淹留。

宋庠

宋庠　驰驾监税齐都

温诏封芝出帝居，秘曹星秩示优除。

舜庭已茂三年绩，魏谤初销一箧书。

丹地拾遗思汲黯，中宸批草待相如。

前期雀厦无因恋，归从清尘六尺舆。

宋庠

宋庠　迟明出都

晓出西郊道，回瞻北阙天。

城头云敛盖，关外月低弦。

委佩辞朝绂，鸣笳逐使旃。

老臣三去国，凭轼泪潺湲。

宋庠

宋庠　迟明出都谢雪龙门佛祠途中复遇雪

路阔三条陌，云低九鼎门。

铙风催骑乡，裘霰减貂温。

谷晓天花乱，林空苑絮繁。

周黣农意切，一一愿流根。

宋庠

宋庠　崇政殿试御试贡士中昃不暇食因私赋

曩圣勤周日，虚怀轸睿思。

方图天辑命，讵恤食踰时。

坐诫繁机壅，居忘侧景疲。

眷贤资德饱，询善尉调饥。

事帝心还小，康功服更卑。

巍巍七百祚，归报谅由斯。

宋庠

宋庠　酬王拱辰侍郎归阙见赠

俊誉由来服搢绅，更烦馀略霁边尘。

威留玉帐时无战，班入金华地最亲。

昔看草辞知大笔，今荣除馆识嘉宾。

一章求旧人知否，媮俗都融郢曲春。

宋庠

宋庠　酬仲微以舍弟忝直螭阶余近尘凤署见庆之作

世隐东畿赋遂功，荆枝相乐本田庐。

偶随幽鸟同还俗，何意惊鼷并载车。

浴殿封芝惭视草，史阶簪笔玷成书。

犹欣夙契寒松在，持谢雕章悦柏馀。

宋庠

宋庠　丑石

磊落离幽壤，沈潜莫记年。

支机形迥出，蕴玉势相连。

空穴云犹抱，坳纹溜欲穿。

虎蹲休怯射，羊叱待逢仙。

峭拔希千仞，参差异一拳。

讵闻轻宋璞，可要逐秦鞭。

翠峙晴轩影，寒生晓槛烟。

到公棋未胜，张颢印虚传。

齐碣思閒馆，圯桥意旧编。

何当成五色，鍊质补娲天。

宋庠

宋庠　出都赴郑作

初免鸿枢任，无庸白发身。

衰年虽去国，荣路尚妨人。

官借荀池旧，恩加汉节新。

鸣铙先绣幰，彀骑挟朱轮。

梁雪初收腊，荥波渐溢春。

且持宽大诏，行及劝耕民。

宋庠

宋庠　初春夙兴

戍城官柝应营笳，愁枕无眠感曙鸦。

料峭风头犹助冻，苍凉天角欲成霞。

离离弈局残星坠，脉脉刀环片月斜。

尚喜初年轻病骨，半簪蓬影况苍华。

宋庠

宋庠　初春宿雨

泱漭朝云簇，凄迷暮澍繁。

光生断冰水，色暗夕阳原。

牧{犊头换子}随归笠，栖鸡占凿垣。

云辎寒未发，鸿弋暝逾喧。

庭狭坳堂隘，簷高绠溜翻。

泥涂采薪径，烟火纬萧门。

桂偃幽岩盖，兰滋旧畹根。

抚柯兼撷秀，併是忆王孙。

宋庠

宋庠　初春置酒河上得前忠武记室饶廷评书因成感咏以寄

故欢清潩上，今醉浊河边。

素领添新髮，春风似去年。

暖云邙北树，芳草鞏阴田。

感旧情何极，重看记室版。

宋庠

宋庠　初倅襄阳郡事感而自咏三首

平日少游思郡掾，当年邓禹志功曹。

如何一命联州刺，更冠灵峰趐屭鳌。

宋庠

宋庠　初倅襄阳郡事感而自咏三首

诏版熏芝矞露浓，千龄华旦此亲逢。

平刑六百叨优秩，已愧琅邪邴曼容。

宋庠

宋庠　初倅襄阳郡事感而自咏三首

处世儒宫井臼贫，偶怀铜刻逐观宾。

汉家衒鬻盈千数，却用淄川牧豕人。

宋庠

宋庠　初归咸宁宅坐北斋作二首

柳市西头最远坊，归来先扫读书堂。

闲园别有风流意，无限苔花上石床。

宋庠

宋庠　初归咸宁宅坐北斋作二首

宴坐聊为适性场，遍开尘箧治缣缃。

偷闲须撰斋中录，道帙儒经各有房。

宋庠

宋庠　初憩河阳郡斋三首

河洛周郊会，风烟晋部邻。

人传种花县，地记躶鱼津。

梨枣知秋晚，桑麻验俗淳。

惟忧三载课，无术效臣恂。

宋庠

宋庠　初憩河阳郡斋三首

积晦云初罢，馀光火尚流。

疏桐凋晚日，孤扇避高秋。

令尹何妨仕，将军不必侯。

此心机息转，只好弄群鸥。

宋庠

宋庠　初憩河阳郡斋三首

效圃连官圃，秋阴半岁阴。

乱流横掠野，残日倒穿林。

雪拥承簪发，丹藏恋阙心。

思归谁作引，从古怨瑶琴。

宋庠

宋庠　初夏三司直宿

薰序更朱签，宵弦落翠蓂。

人同散骑直，天与大夫醒。

鞅掌曹留事，羁孤坐刻铭。

整冠谁辨谤，隐几独忘形。

夜色先归树，凉飚欲破棂。

锁扉来叠鼓，卷幔入疏星。

綷羽依枝倦，飞花坠席馨。

忧沈双蝶梦，病学一熊经。

道有支离粟，心无屈曲屏。

汰沙如未及，拟杀著书青。

宋庠

宋庠　初止毂下车马羸惫

九衢横鹜遍骖騱，晓日浮云万盖迷。

借问东京朱伯厚，一车何苦日奔驰。

宋庠

宋庠　初至洛阳府廨有东楼曲沼之胜时春色已过园林寂寞晚坐楼上作

登临何处恨春残，楼上池边夕照间。

非意野云遮倦目，无情空水鉴衰颜。

青豨久负幽人约，白发初辞宰相班。

才与不才何足辨，此心都拟付庄环。

宋庠

宋庠　春晦

晓雨廉织仅压尘，落花长草小平津。

十千酒美空留客，九十春归不恋人。

有恨刚肠随指绕，无情华发扑头新。

凭谁与射踷乌翼，免向西嵫送日轮。

宋庠

宋庠　春晦小雨

节晦春芜歇，天高暮雨空。

轻雷遥应电，斜日倒成虹。

阴绿苔浮水，幽光蕙转风。

何须俗士驾，三径有蒿蓬。

宋庠

宋庠　春晦寓目

春序倏云晚，高台芳意多。

花成风地缬，鸟作暝林歌。

树气薰繁幄，池纹痓细波。

夹城归骑散，烟絮遍铜驼。

宋庠

宋庠　春季开无畏灵塔祈雨至夏初靟洽

春晦西峰雁塔开，香云清梵彻昭回。

初疑咒钵降龙出，终似军持注水来。

百穣根茎流慧润。四郊氛祲卷暘灾。

守臣无状均灵贶，如验元非赞变才。

宋庠

宋庠　春霁汉南登楼望怀仲氏子京

三楚风烟会汉津，凭高倦目此城闉。

山前雾密疑藏市，楼上尘轻不污人。

鸣瑟久抛雩舞地，称觞更负永和春。

私书一纸离怀苦，望断波中六六鳞。

宋庠

宋庠　春日会连舜宾别墅

枌榆乡社转春蹊，坐荫芳林日欲西。

触袖野花多自舞，避人幽鸟不成啼。

宋庠

宋庠　春日楼上有寄

云叶西来拂画楼，江南何处不汀洲。

三春草绿王孙路，万海梅残陇使邮。

落照窗扉尘作马，黄昏帘幕月成鉤。

张衡藻思能多少，玉案貂襜各自愁。

宋庠

宋庠　春社日置酒示客

欣欣春色上高台，一雨关河宿雾开。

洛浦宓妃鸿已去，汉家皇后燕初来。

山炉馥郁熏歌扇，锦瑟丁宁侑客杯。

秉烛寻芳君莫倦，欢游才散便徘徊。

宋庠

宋庠　春晚残花满地

晼晚千花已自稀，狂风犹欲挫芳菲。

王昌近在墙东住，可惜残红取次飞。

宋庠

宋庠　春晚独游沂公园

几　2鸣溪抱啸台，阴阴野气压浮埃。

林间幽鸟自相语，水上落花何处来。

逃相故畦无废汲，封侯修竹是元栽。

三川病尹妨贤久，终卜邻扉养不才。

宋庠

宋庠　春晚坐建隆寺北池亭上

城外东风卷落花，更临春水惜年华。

单车刺史无铙吹，叫杀荒池两部蛙。

宋庠

宋庠　春夕

暝色蔽孤斋，空轩向夕开。

花低应露下，月暗觉云来。

烛牖轻蛾聚，风枝倦鸟猜。

无言聊隐几，万境一灵台。

宋庠

宋庠　春夕闻雁

春夕坐神皋，天长北雁号。

来思击书足，去羡顺风毛。

瑞鹄天渊暖，啼鸟禁树高。

夫君自江海，避弋莫为劳。

宋庠

宋庠　春野五首

衡荜负城开，春兼野色来。

烟扶霁日柳，雪恼故年梅。

波影鱼先动，林声鸟并催。

欣欣群意悦，病骨独邅回。

宋庠

宋庠　春野五首

陂色入柴关，阳和远近还。

平芜随蹇步，新水照衰颜。

废堞鸟声乐，晴皋雉羽斑。

一逢樵客语，无竢办连环。

宋庠

宋庠　春野五首

近出东郊道，时巾下泽车。

田溝蛙拖紫，沙径鸟留书。

木引藤絲远，墙蒸菌带虚。

幽怀聊俯仰，无意事施蘧。

宋庠

宋庠　春野五首

沃野周原接，遥陂邓洧连。

鬱葱中县气，南北富人阡。

鸟骋因风野，虹生欲霁天。

斜阳墟落外，牧豕食春田。

宋庠

宋庠　春野五首

夕蔼收芳甸，春蒿偏宿莇。

朝虹先雨出，寒雁后阳来。

远木芊芊茂，幽花脉脉开。

欣逢老农语，争席坐林隈。

宋庠

宋庠　春阴复霁

河外轻寒气未佳，春襟愁目遍天涯。

浓云破绽翻无雨，落日因循便作霞。

麦陇寸苗思雊雉，柳滩新叶欲藏鸦。

如膏且冀均农惠，莫枉层阴挫物华。

宋庠

宋庠　春渚

溪上照奋沦，吾缨此濯尘。

风清琴籁细，波浸沼毛春。

处裔蛟何待，鸣雝鹭自驯。

直鉤聊适兴，底处饵文鳞。

宋庠

宋庠　淳之九兄以仆承乏制曹幸联局事向当成绩猬辱裁篇谨抒拙诗以谢来贶

汉家挈令赖诸公，末至缘何玷选中。

马尾不知书画误，鸟声偏乐友心同。

忘忧日接三杯善，轧思时分一溉功。

敢向明廷邀异赏，从来儒术比司空。

宋庠

宋庠　淳之太尉相公寄示赴镇小编三复成诵研味之馀理当酬继但难于遍和辄

西北遮胡晋部疆，更烦儒将下文昌。

久调玉铉三司贵，出倚金城万里长。

唐亩岁丰禾自合，汾波秋景草应黄。

须知外警从兹罢，闲杀边邮赤白囊。

宋庠

宋庠　次鞏县

昔走成周道，春风尚落花。

今驰河内传，秋日正临霞。

山色依前绿，颠毛只是华。

见迎多故吏，衰壮两惊嗟。

宋庠

宋庠　次韵答襄阳龙图燕给事庆仆序直禁林

右银仙闼倚云开，孤客缘何待诏来。

一节亲恩迂使驿，五花前署隔公台。

英游但喜儒绅集，涸使偏惊吏腕催。

昼槛宝鹓翔帝竹，夕轩瑶斗挂宫槐。

朝无滥吹终逃郭，性有真愚敢望回。

隽老裁篇褒意重，远分江汉濯馀埃。

宋庠

宋庠　次韵范纯仁和郭昌朝寺丞见寄二首

岷峨秀气入京华，鹏翼抟风势莫涯。

崑玉照人呈美璞，楚兰芬畹擢新芽。

朝廷迁陟先诸彦，闾里光荣在一家。

不鄙蒙阳疲病守，肯来同醉岸乌纱。

宋庠

宋庠　次韵范纯仁和郭昌朝寺丞见寄二首

言路再居无少补，护边三岁乏微勋。

非才自合投闲地，竭节终期报圣君。

老去风光流似水，病来世味薄如云。

读书记一将忘十，少壮谁教不自勤。

宋庠

宋庠　次韵和安陆王工部郡圃早春

郧波翻縠抱城流，梦比春风第一州。

槁质枉陪温树密，胜襟还负岘亭游。

风英百种纷如绣，溪羽千声巧命俦。

遥识使臣兴感地，浮云长映最高楼。

宋庠

宋庠　次韵和北京太师丞相潞国公创作茅斋之什

地僻诛茅后，堂幽搆厦馀。

谁知冶城望，更作傅岩居。

净供香厨饭，真籤蕊笈书。

因公高世想，转忆旧田庐。

宋庠

宋庠　次韵和次道学士献赠留台吴侍郎洛水泛舟之作

岁晚风清洛雾开，有人沿泝避嚣埃。

庄谈解辩观濠乐，潘兴能添作赋才。

兰菊分洲争向背，凫鹥随棹罢惊猜。

留都吏役虽羁鞅，亦欲抽身更一陪。

宋庠

宋庠　次韵和丁右丞因赠致政张少卿二首

几年辞宠解华绅，佛忍庄恬共啬神。

岁晏始知松柏茂。凌云高节不关春。

宋庠

宋庠　次韵和丁右丞因赠致政张少卿二首

芝术新园御陌东，飘然云鹤此相从。

贵交亦有功成约，林下他年或见容。

宋庠

宋庠　次韵和度支苏员外覆考进士文卷锁宿景福殿

秘邃严庐斗极傍，知君此夕较连章。

天移宿幕邻尧屋，霞滟仙杯杂嵰霜。

坐觉铜籤随漏箭，卧惊银汉入宫墙。

精心百汰知无倦，千牍皆供夜石量。

宋庠

宋庠　次韵和宫保庞丞相见贶之作

岁阴谁不感摧颓，更值亨衢出处催。

根柢只堪陪栎社，功名何足玷云台。

览穷文史篇章倦，过尽荣华老病来。

宫衮裁诗褒意厚，昏瞳刮膜喜重开。

宋庠

宋庠　次韵和观文王尚书谢余寄示新诗

久免台阶重，频迁郡守优。

朱轮真冒宠，白发自惊秋。

事往情多感，年衰气失遒。

徘徊河里望，凋落汉庭游，

俚曲聊成唱，真筌不暇搜。

空思益者友，安议赋家流。

心町都遗踖，辞林幸见庥。

丰谣连井甸，华札满轻邮。

已许琼为报，何妨漆更投。

济川毋谑我，归梦在渔舟。

宋庠

宋庠　次韵和龙图何学士以荣憩乡州有感旧见存之作

昔岁西都饯使旗，今兹何幸复相依。

颍川士族占星聚，遼海乡人看鹤归。

乘塞惠风消战略，论文精辩破谈围。

衰瓮不敢言恩旧，但惜匆匆别袂挥。

宋庠

宋庠　次韵和判曹韩学士见赏湖山

西溪本慰寂寥人，何幸开樽枉胜宾。

一岸仙山平压野，两陂官柳绿围春。

我虽酩酊能骑马，君自风流偶垫巾。

更愧和篇寻故笔，试开荷橐久生尘。

宋庠

宋庠　次韵和石学士见寄十首

沥恳囊封避政均，天恩从欲宠孤臣。

回瞻始愧功名地，池有祥鹓阁有麟。

宋庠

宋庠　次韵和石学士见寄十首

路寝崔嵬敞九筵。相仪曾识帝心虔。

汉家山委无穷瑞，尽属渊云奏赋年。

宋庠

宋庠　次韵和石学士见寄十首

奉行汉事稽遗典，陟配周诗讲肇禋。

一世声名皆帝力，请君鸿笔剩书筠。

宋庠

宋庠　次韵和石学士见寄十首

分符怀钥两叨荣，公退宾尊恨独醒。

禊洛赏花都未识，岁寒空爱竹青青。

宋庠

宋庠　次韵和石学士见寄十首

隐几铃斋咀道腴，洛烟嵩霭遍神都。

时时便作书生咏，方信随何一腐儒。

宋庠

宋庠　次韵和石学士见寄十首

掉臂论交俗久讹，夫君高意遏颓波。

蕣华暮落松凌雪，借问凋芳校几何。

宋庠

宋庠　次韵和石学士见寄十首

荣路徘徊力已疲，保全恩惠剧春熙。

须知散栎无庸日，方到群材构厦时。

宋庠

宋庠　次韵和石学士见寄十首

久厕鸾鸿刷羽翰，大都飞意倦须还。

周南日夕归心动，笙月飘风尽有山。

宋庠

宋庠　次韵和石学士见寄十首

亲见仙科唱第时，宠均宣室对神釐。

汉台诏令方深厚，好取名郎作训辞。

宋庠

宋庠　次韵和石学士见寄十首

老去勤勤念一丘，已将身世上虚舟。

济川善谑情虽厚，似倚清才恼白头。

宋庠

宋庠　次韵和侍读梅学士秋雪

秋宇霜华极，翻成暮雪飘。

影迷霄桂满，气助海钟调。

梅蘤装宫树，芦花著浦苕。

喜延梁客酒，愁敝洛人貂。

碧瓦千沟丽，银塘一色消。

雅篇工状物，精思入参寥。

宋庠

宋庠　次韵和太常韩博士寄献留台吴侍郎之作

药匕蠲疴去近班，主台西邑借馀閒。

梢云翠色凌霜罢，巢阁仙姿瑞世还。

秋沼萦心林下水，晓楼供目雨馀山。

更逢酬唱俱清润，冰玉相辉戚苑间。

宋庠

宋庠　次韵和王密学冬暮书事

岁晏陪京守，心间俗自安。

斗城供近望，天幕借馀欢。

秀句然萁待，幽经濯手看。

不因邮问数，谁识政条宽。

宋庠

宋庠　次韵和吴侍郎答汝州刘从事

贤路绸缪早奋庸，搢绅元许黑头公。

岩霖暂卷浮云外，国栋来参散栎中。

仙禁巢阿思瑞鶠，野场收弋看冥鸿。

恐难便遂东山卧，忧乐须将一世同。

宋庠

宋庠　次韵和吴侍郎东城泛舟

放溜轻舠掠晚沙，时时波底碎秋霞。

清阴十里堪乘兴，疑到江东安道家。

宋庠

宋庠　次韵和吴侍郎和冲卿寄来诗二首

解郡西归疾有痊，洛台分籍养高贤。

逍遥莫道无推重，云外传呼拜表天。

宋庠

宋庠　次韵和吴侍郎和冲卿寄来诗二首

暂息尘机不为年，高风聊借九区传。

周聃汉朔谁能测，且作清时吏隐仙。

宋庠

宋庠　次韵和吴侍郎寄致政张郎中以令子倅府迎侍河阳

序齿颠毛贵，传家子绶青。

兰芳应作膳，椿老别添龄。

逸豫鸿排陸，欢心鲤过庭。

几时陪雅集，醉弁一俄星。

宋庠

宋庠　次韵和吴侍郎佳雪应祈丰年有望

使节驰群望，神休答帝祈。

同云先北合，馀霰遂西飞。

近野银开界，遥山玉吐辉。

梅飘知腊破，絮舞误春归。

谢市人惊黫，曹风客比衣。

稍添波面白，併作土膏肥。

苑阔沈苍雾，川明失素矶。

猎场漫兽迹，农畝罢民欷。

兴觉龙沙接，寒将裸壤违。

光迷梁日晓，润息瓮畦机。

仙氅谁连袂，幽兰更抚徽。

恐应缘丽唱，欢意彻天扉。

宋庠

宋庠　次韵和吴侍郎洊贶雅篇

携辅西还玉体痊，银台归兴且陶然。

谈经宝序常迎日，膝席清司最近天。

君拂翠緌朝右贵，我惊华发鑑中鲜。

洛都巴俚虽求旧，莫累阳春一种传。

宋庠

宋庠　次韵和吴侍郎录梦英书

何年留妙蹟，真赏日云疏。

不遇临池鉴，谁收坏壁书。

宋庠

宋庠　次韵和吴侍郎偶至城西一二名园

几曲西园路，幽深隐岁华。

偶乘安道兴，直过辟疆家。

畦脉争分溜，丛名各记花。

身闲飞盖远，容易到曛霞。

宋庠

宋庠　次韵和吴侍郎任宗伯贰卿沖卿领天官南局皆世职有感

斗宫分局敞星闱，伯仲登贤士论归。

奕世弓裘方善续，先春跗萼更相依。

孤鸿暂作云衢骋，三凤行看帝阁飞。

戚苑好书馀庆事，一门仙橐映朝衣。

宋庠

宋庠　次韵和吴侍郎睡足成咏

何处西台乐，高眠万虑沈。

杯眕春席罢，风雨画堂深。

气胜龟调息，魂交蝶伴心。

有人惊晓漏，颠倒整衣簪。

宋庠

宋庠　次韵和吴侍郎喜令弟学士请告归省

秋来遥说洒烦襟，季虎昆龙伴啸吟。

弓影奋疑临酒释，荆枝欢意峦丛深。

仙山校籍催归传，宿馆销魂警曙砧。

我亦白头思共被，非君谁照急难心。

宋庠

宋庠　次韵和吴侍郎谢王陕州寄酒

遥闻斋酎挈，来佐客觞酣。

棠野歌新续，兵厨兴旧谙。

竹供醅上色，兰献液中甘。

欲识西台胜，厌厌夜雪庵。

宋庠

宋庠　次韵和吴侍郎以余偶名新花为压丛春见贶

异草来何许，低昂曲沼滨。

不胜丛上意，翻作叶中春。

逗蕊清香远，衔跗绛彩匀。

芳心如有属，宜在赋诗人。

宋庠

宋庠　次韵和吴侍郎再葺东亭兼怀晁公旧隐

地占心斋旧，天扶药喜身。

高怀聊避宠，幽境更随人。

树密添新籁，丛香续故春。

婆娑荣路友，偏倚此相亲。

宋庠

宋庠　次韵和吴侍郎自号乐城居士

世有世贤运，人归得性场。

朝端慕安石，民里祝庚桑。

蛇影逢真悟，龟灵取数长。

仙畦种芝圃，佛室雨花床。

寄傲多行乐，观心或坐忘。

柳溪能作瞑，竹坞别供凉。

慧露沾僧饭，幽霞照客觞。

皋夔真有自，箕颍更相望。

留务尊台简，私游费橐装。

侧聆图任切，安得久彷徉。

宋庠

宋庠　次韵和西堂风霾

雾气疑成雨，终风亟挫春。

祗惊天灑砾，宁是暮吹尘。

大旆亡空泽，奔车偾要津。

高楼非可望，偏汗扇中人。

宋庠

宋庠　次韵和新命留台吴侍郎自适之作

谢病弥年叹偃床，知君灵气本无伤。

论筌自识忘筌意，失马终为得马祥。

心到不贪方是宝，物归何有即名乡。

西都老尹欢迎近，预喜遥临照席光。

宋庠

宋庠　次韵和运使王密学见贻之作

天畿巡部听车音，更值秋空卷夕霖。

击壤但闻尧俗乐，宽条方识汉恩深。

酾渠引漕民兼富，飞檄宣风令莫侵。

馀藻相存知厚意，孤松凌雪鹤鸣阴。

宋庠

宋庠　次韵和运使王密学新葺西亭移花之作

高斋新境断织尘，曲圃芳畦豫记春。

今日且资移树法，明年应作看花人。

宋庠

宋庠　次韵和张丞相摄南郊喜王畿大稔

上衮躬祠节，鸣驺出禁城。

傅霖前灑润，尧壤遍深耕。

野色华兼实，欢谣断复赓。

民依大钧播，政绝侈心萌。

秋敛蠲徭版，乡醫伫醉罂。

露黄开径菊。霜紫落园荆。

蹲芋连区熟，饴荼蔽隰荣。

日围衔汉苑，天极抱秦京。

圣旦千龄会，时功万宝成。

福釐前席问，元首载歌明。

亮采神龟合，摛文瑞鹊惊。

徒惭下里曲，仰颂泰阶平。

宋庠

宋庠　次韵和张太傅寄集贤相公

一世夔龙集盛期，公槐邦栋耸乔枝。

更将出处均天分，荀凤庄鹏各有池。

宋庠

宋庠　次韵和州府吴大资病愈后见寄之作

冠盖山川旧，星灰五载馀。

辞荣唐院使，麾守旧尚书。

弓影临觞悟，舟心独物虚。

尘埃题宇壁，汙潦汎杯渠。

世事多荣悴，天均任惨舒。

交情非苟合，笔力自雄摅。

蒲坂军旄重，河桥驿辙疏。

归耕年渐逼，乡思满柴车。

宋庠

宋庠　次韵和资政吴育侍郎见赠

台阶抽得冒荣身，且喜西都见故人。

仪世瑞鹓曾接翼，论交寒柏不知春。

樽前高意青云旧，鉴里流年白发新。

争奈诏书催上道，谈犀从此日生尘。

宋庠

宋庠　从猎晚归马上默成奉呈承旨端明王学士

天子乘冬校猎回，钩陈平野转瑶魁。

万蹄未暮先追日，叠鼓非春已作雷。

得携风毛随禁仗，犒勤霞液出仙杯。

词臣定有长杨赋，翰墨能销几许才。

宋庠

宋庠　从幸翠芳亭观橙

祕苑群芳歇，仙橙瑞实黄。

根非淮枳变，味冠禹苞尝。

宫掌遥分露，卿云别护霜。

金垂枝杪重，星隐叶中光。

土效无偏色，天吹不断香。

临观回羽葆，交荐停瑶觞。

给客谁矜蜀，论都谩记穰。

尧仁均异赐，休气满簪裳。

宋庠

宋庠　从幸飞山教场阅武奏御

武节遵时训，神镳御素秋。

天风扫阊阖，星气射旄头。

士肃先庚令，民欢载路讴。

雷车翻蔺石，蝱矢裂熊侯。

旍首疏千队，金声勒万驺。

较能观树槊，超力赏亭楼。

爽氯生威武，皇欢入宴羞。

垂绅参注靺，凯乐间鸣球。

云梦谁夸猎，岐阳枉议蒷。

宋庠

宋庠　从幸化诚殿观芝草奏御

协气流群卉，华芝茂禁庭。

蟺蜎蔽珍构，囷蠢合祥经。

霞彩滋琼理，云葩矗盖形。

周仁惭道苇，尧德让阶蓂。

被曲宸章烂，传芳信策青。

从臣叨寓目，欢意浃三灵。

宋庠

宋庠　从幸亲稼殿观新秧稻奏御

宸扆尊农扈，滮池入禁廛。

耨区周耜熟，分墢禹沟连。

苒苒香塍色，油油瑞畝烟。

弭灾消暴蟘，迎稔噂鸣蝉。

国伫曾孙稼，天临近署田。

叨陪凝跸赏，惭乏梦鱼篇。

宋庠

宋庠　从幸仪凤阁观双竹奏御

曲密丛楹地，檀乐瑞植场。

灵姿纷并秀，圆节俨相当。

联景知宗茂，同根识幹缰。

翠浮睢苑日，寒待帝园霜。

合响天供籁，分枝玉荐苍。

即看蕃宝实，仪凤就徊翔。

宋庠

宋庠　答叶道卿

纸尾勤勤问姓名，禁林依旧玷华缨。

莫惊书录题臣向，便是当时刘更生。

宋庠

宋庠　答子京

一辞云陛五周年，琐闼销符宠再迁。

时誉敢希吴陆俊，归心偏识汉疏贤。

蜗头狼籍争锋地，鸿影徘徊避弋天。

命驾不须频见约，颍滨嵩麓有私田。

宋庠

宋庠　大寒夜坐有感

河洛成冰候，关山欲雪天。

寒灯随远梦，残历卷流年。

杯共芳醪冻，簪依短发偏。

毫釐九牛畔，头角两蜗前。

冶外金休躶，山阿溜或穿。

飘人谁怨瓦，使鬼尚须钱。

招隐芝岩路，盟真玉笈篇。

何当坐清颍，间洗世中缘。

宋庠

宋庠　大礼庆成

帝揆三微历，郊严七里坛。

对修清庙飨，来接上神欢，

阊阖开金狄，鉤陈扈玉銮。

轩游葩盖密，汉兆紫营宽。

电策千驺躶，云柯万戟攒。

清尘风命伯，占表日名官。

瑞羽丛斋邸，仙琼饮露盘。

启毛牲辨栗，啐爵醑浮兰。

合乐迎天籁，高烟破夕寒。

六飞回左御，双阙敞南端。

雍鹭翔宾绂，星鸡集赦竿。

即时恩作解，先此化胜残。

善颂康衢溢，鸿名宝牒刊。

贡图包禹计，王丛咏豳难。

户有更钱复，朝无赏印刓。

史臣叨从祀，宣美愧濡翰。

宋庠

宋庠　代书寄奉宁枢密直谏议学士

胡秋尝假道，倏忽改芳年。

三痓黄河上，千花白髮边。

冰消牛口渡，山绿虎牢天。

东望无人会，荥阳太守贤。

宋庠

宋庠　待罪书馆无所自郊客有以尸素为谑者因成答咏

本愧虚名类斗箕，更堪华阁玷缨緌。

海边不觉飞凫少，天外宁知吓鼠饥。

倦客风霜嗟右席，故巢烟雨老南枝。

新年定有澄清劾，归守东冈固未迟。

宋庠

宋庠　道出襄城遇大风于野

此路前闻七圣迷，风霾终日暗天涯。

心如摇旆头如葆，却羡枯桑了不知。

宋庠

宋庠　道次舂陵怀古二首

郁郁舂陵旧帝家，黍离千古此兴嗟。

萧王何事为天子，本爱金吾与丽华。

宋庠

宋庠　道次舂陵怀古二首

丽康遗壤亘荒途，白水烟消拱木枯。

陌上停骖聊借问，帝乡今有旧亲无。

宋庠

宋庠　得充国书报都中葺所居初成辄以自慰作一首寄子京

昔贵三公第，今营一畝居。

聊堪避燥湿，兼欲賏琴书。

兽窟犹思骋，鷦巢不愿馀。

长安穷僻地，吾亦爱吾庐。

宋庠

宋庠　得告上冢

拜墓标唐令，褒亲漏汉恩。

永怀凄欲寄，忠训蔼如存。

宰树锦城陌，农畴颍曲村。

异时裁叙传，容或记皋门。

宋庠

宋庠　得天经书问

久卧堪忧巷，惊闻不滅书。

高风五柳外，深意八行馀。

努力邀加饭，相逢约下车。

殷勤长跪读，双睫费涟如。

宋庠

宋庠　得许六书

车笠论交夙契深，文麒江海获归音。

流光过隙偏惊驷，危睫沾衣不为琴。

甯扣几劳歌白石，庄昏犹欲注黄金。

无因一答瑶华问，南国洪乔牍易沈。

宋庠

宋庠　灯夕斋中香火独坐招希元不至

掩室维摩病，从昏太一祠。

谁言鼓吹夕，独礼天人师。

烛烬委寒檠，茗华浮缥瓷。

同袍不我顾，宴坐复何思。

宋庠

宋庠　登大明寺塔

寂寞南朝寺，徘徊北顾人。

钟声含晓籁，塔相涌仙轮。

弔古千龄恨，观空万法尘。

三车何处在，归鞅欲迷津。

宋庠

宋庠　登大明寺塔

故岁摇落时，凭高望扬越。

流光不我与，复此值凋节。

孤塔踞层冈，仙盘湧漻泬。

病足攀危梯，寸晷或三歇。

浩荡佛界宽，凌兢客心折。

远岫几培塿，空江一明灭。

海日栖簷题，霜风语铃舌。

荒墟自今古，大块靡封埒。

豁若醯覆开。醒如豆聪撤。

哀哉人间世，小智互纷结。

豕虱论是非，蛮蜗定雄杰。

伥伥百代俗，唧唧九流说。

推致无穷中，秋毫共飘瞥。

圣人小天下，乐意遗来哲。

矧余蒙鄙姿，轻蹈荣利辙。

溷浊六尘并，讙呶太和泄。

薄言真境游，追悟生理缺。

洗心刻来誓，回步懲曩跌。

甘露多馀滋，圣关有幽鐍。

咄嗟朝市人，此路非尔蹑。

宋庠

宋庠　登龟山上方寺

双树遗真宇，青鸳切紫氛。

路盘千岭出，钟逼九天闻。

林影随崖断，泉声遇石分。

晓风先得日，春崦易藏云。

佛果当轩落，仙苗护砌薰。

客尘聊自拂，稽首贝多文。

宋庠

宋庠　登汝州等慈阁二绝句

像阁岧峣出翠阴，有人凭槛看嵩岑。

方袍更语闽天旧，且取归心付佛心。

宋庠

宋庠　登汝州等慈阁二绝句

槛外风烟洛汝通，宾簪禅毳此相从。

主人解选登临地，数片秋天六六峰。

宋庠

宋庠　丁晋公故第东池上作

薛县高台已半倾，碧波遗甽自盈盈。

池蛙不辨兴亡意，犹学当年鼓吹声。

宋庠

宋庠　东方欲晓

鸟渴催宵漏，鸡鸣引曙光。

山西河闇淡，天北斗低昂。

银烛香犹烬，瑶琴冷未张。

何须开宾鑑，容鬓定苍苍。

宋庠

宋庠　东园池上书所见五首

茅栋山楹抱曲池，孤怀终日此忘归。

生平方寸无机械，庭下群鸥且莫飞。

宋庠

宋庠　东园池上书所见五首

春馀池圃似郊村，吏散斜晖半府门。

燕雀不知争底事，啁啾言语到黄昏。

宋庠

宋庠　东园池上书所见五首

堂下溅溅水欲周，水清烟底见游鯈。

主人不是无芳饵，此意从来信直鉤。

宋庠

宋庠　东园池上书所见五首

静岸无风敛夕霏，田田香叶满空地。

戏鱼未必能知我，我自知鱼最乐时。

宋庠

宋庠　东园池上书所见五首

雨洗神嵩绀黛凝，中天鸾鹤恣飞腾。

更怜晚翠知人意，并入东楼第一层。

宋庠

宋庠　冬霁

夜枕鸿违汉，霜天雀噪园。

回车长者辙，曝背野人暄。

墨溜沈寒沼，松醪湛冻樽。

谁能穿雪履，待诏鲁班门。

宋庠

宋庠　冬行西圃溪上

故柳樊官圃，新禾上野场。

晚烟林外紫，昏日水中光。

菊晚香犹在，橙寒味不长。

萧然成隐趣，況复近山阳。

宋庠

宋庠　冬至观两宫盛礼忧奏御

帝运姚华协，天元汉历长。

三正来复旦，万寿此称觞。

洛宅均中景，涂山采旧草。

礼文穷竹素，欢意动梯航。

稷野茅联位，轩筠縠向阳。

中天倚华阙，大火敞明堂。

交铩髬髵队，填街隐辚装。

九关凝协气，複道伫清光。

子事蒸蒸极，宸仪穆穆扬。

母慈尊莫二，君拜祉无疆。

饰喜仙园奏，薰空佛土香。

含饴先侑宴，袭衮始宾王。

窈竔宫门狄，谁何陛榡郎。

长绅纷拱著，珍珮蔼森璋。

树次天开帟，储恩斗具浆。

风乌迎细转，霞燎俨相望。

辨御辰承盖，呼鞭辇出房。

云咸薄金石，星日上旂常。

逸缀朱干动，多仪的马骧。

麟题公有姓，鹭羽客分行。

上宰陈瑶爵，黎贤抃绣裳。

祈龄后天老，介福委山穰。

翼翼心同竭，渠渠泽载靟。

诗弦满坑谷，庖味益圆方。

盛掩钧台旧，仪高鲁观祥。

深仁跂喙逮，嘉唱股肱良。

茨夏随天步，鱼龙屏戏场。

晏温澄象纬，渗漉暨要荒。

瑞典精销祲，涂歌圣择狂。

樵苏无发哂，崖略蹈皇纲。

宋庠

宋庠　冬至摄事南郊斋宫感怀作

履至谨冬祀，摄职叨上公。

洗心奉明诫，祗宿城南宫。

芳岁正遒莫，熙阳殊未融。

西郊淡颓景，北牖来朔风。

鹜野骋归兽，缘云号征鸿。

夕坐无晤言，情条结深衷。

自抚韦布陋，奚堪廊庙崇。

观瞻动众目，踨蹐愁我躬。

自古经纬才，因势犹汙隆。

夔禹值虞奋，孔墨遭周穷。

如何一介士，蔑著横草功。

仰被天宇施，遂济人爵丰。

较能劣涓壒，荷宠踰华嵩。

物理自非是，神鉴安可蒙。

区区谢病志，终冀回天聪。

宋庠

宋庠　冬至夜斋中不寐遥想郊丘盛礼二首

阳郊陪礼忽三年，目想坛觚切绛烟。

今夕织萝还不动，百神应到紫宫前。

宋庠

宋庠　冬至夜斋中不寐遥想郊丘盛礼二首

两扶天御陟圆丘，璧月珠星拂采旒。

谁识从官兴感夜，卧听寒柝宿扬州。

宋庠

宋庠　都官谢员外今年春榜舟奉使予饯别于东亭孟夏之初不幸卒于中道其孤

沟水新伤掺袂人，何言便作死生分。

地中玉树无期见，琴上牙絣忍再闻。

几日离觞成渍酒，平时芳札代遗文。

东亭哭罢愁回首，落照铭旌隔野氛。

宋庠

宋庠　都下灯夕

火树欝岧峣，山车切绛霄。

层楼移旦阙，複道借星桥。

花散非因雨，霞多不为朝。

声来知佩近，香去惜车遥。

遇扇还闻曲，逢台即听箫。

更筹且莫尽，緕月正飘摇。

宋庠

宋庠　鬬鷄

对壘毰毸地，双惊滅玉尘。

长鸣非后郭，利嘴欲专秦。

鸱领聊延敌，鹰扬愿杀身。

君恩定多少，引距即随人。

宋庠

宋庠　读党人篇

陈蕃推席偏忧国，孟国囊头不祭神。

一自太官供赛具，皇天无意福忠臣。

宋庠

宋庠　读贾谊新书

谁谓贾生学，兼之文帝朝。

死忧王坠马，生赋鵩如鸮。

被召宣温密，矜功绛灌骄。

勤勤论五饵，史笔未相饶。

宋庠

宋庠　读史二首

孝武威灵动百蛮，将军辛苦到阗颜。

儒生未必无长策，枉使匈奴害狄山。

宋庠

宋庠　读史二首

贾傅感伤论表饵，董生推本对春秋。

蹶张抵几能为相，谁序儒家冠九流。

宋庠

宋庠　读书多所废忘

旧学纷无几，幽怀断复寻。

苍茫万机论，零落九州箴。

枉嗜韦编读，犹依槁简吟。

时无袁伯丛，孤陋任年侵。

宋庠

宋庠　独坐郡圃北齐

宿雨催秋物，清风卷岁华。

残蜩初去柳，寒蝶尚寻花。

密簊留苍雾，红梨染落霞。

城头八九子，日昃乱啼鸦。

宋庠

宋庠　杜门

苫宇切郊寰，荆扉度岁关。

宾綦秋藓合，童唱暮薪还。

石上舂粱苦，墙东避世难。

扊扅酋可爨，谁访陋居颜。

宋庠

宋庠　度支苏员外耆以再续翰林志见遗辄成酬赠

先烈光朝右，英才出庆馀。

公卿太丘世，父子马谈书。

首牍标宸藻，联篇叙禁庐。

摛华毛得凤，刊画鲁无鱼。

当备芸签目，俄光瓮牖居。

汉家求异说，高致掩虞初。

宋庠

宋庠　对雪有寄

芳历峥嵘岁，平台沆漭天。

初惊飞砾集，坐觉雨花妍。

未夜珠还乘，非春玉作田。

何尝甘絮后，正是占梅前。

乱影都难拟，幽光只自鲜。

辟寒金賏屋，障悼锦裁鞯。

回旋凌波舞，轻明饮露仙。

去应迷粉水，来欲助琼筵。

有浦皆捐珮，何窗不列钱。

幽兰君自许，侬意怯么弦。

宋庠

宋庠　对月

萧寂东轩坐，徘徊月驭来。

风休凉晕缺，旬破晚弦开。

紫汉沈星树，仙茎逼露杯。

谁怜故林鹊，终夕自惊猜。

宋庠

宋庠　恩忝西掖垣

贤路尘消箧谤残，萧萧衰鬓得生还。

久叨鸱尾三重阁，却趁蛾眉五日班。

伤翼再来仍绕树，行云何处不思山。

坐挥拙笔无文甚，正被中郎笑拙艰。

宋庠

宋庠　二月社日到都门见花卉初发

走马东来冒驿尘，今年重识帝城春。

自怜已作衰瓮熊，苑树宫花笑杀人。

宋庠

宋庠　泛舟新湖晚归呈坐客

缭绕西堤接暮云，半天残日尚留宾。

归桡直渡无多怖，纵有风波不陷人。

宋庠

宋庠　访李生郊居

林下一逢迎，幽人此养生。

歌嬉入尧壤，种树漏秦坑。

岁晏农囷实，宾欢野馔盈。

松黄浮晚酒，薇叶芼晨羹。

霜树榴房绽，阳畦药甲荣。

归轩且莫驾，孤月在山楹。

宋庠

宋庠　访宋氏溪园

偶作城隅逝，居然物外期。

林风瓢易觉，山雨石先知。

藤老犹依格，沟斜更会池。

看蝉琴误曲，过树路成歧。

节近吹花酒，欢留败袄棋。

主人名族后，啸竹客忘疲。

宋庠

宋庠　废书

断简孔堂坏，遗经汲塿虚。

谩求芸辟蠹，先叹鲁成鱼。

旧帛愁连盖，亡篇恨蠟车。

吾家先训在，楹凿晏生庐。

宋庠

宋庠　废园

金谷苍茫旧里存，年年芳草怨王孙。

游人慎莫寻荒径，霜露沾衣似泪痕。

宋庠

宋庠　奉和御制龙图等阁观三圣御书

群玉中天府，珍图绿错文。

丛楹开禹穴，宝画烂尧云。

万牒真行辨，千题甲乙分。

圣心尊世烈，披玩不知勤。

宋庠

宋庠　奉和御制赏花钓鱼次韵私赋

秘苑神池帐殿开，钩陈遥卫斗车来，

柳舒瑞雾迎仙跸，花献天香入寿杯。

恋藻文鳞争聚散，听韶丹翼剩徘徊。

宋庠

宋庠　奉送滁州赵学士

灼灼书林彦，胡为江海滨。

希迁杜陵客，出守始平人。

夕萝螭隺远，前驱隼旆新。

离觞君莫愬，去去易沾巾。

宋庠

宋庠　奉诏赋后苑诸殿牡丹

灵囿先春启，联跗应候开。

根随一元毓，瑞协两宫来。

吐艳迎丹旭，扬芬散薄埃。

敛烟交钿合，侧露并霞杯。

耀彩珠翻树，薰空蕙供煤。

化工殚巧意，不为翦刀催。

宋庠

宋庠　奉诏过都代书寄昭文相公

六年衰鬓两为州，何意瓜时谒冕旒。

去位本无三已色，过城应有复来讴。

吹虀胆怯空思勉，沦骨恩深未易酬。

即日诣门重谢罪，豫惭危涕满中篝。

宋庠

宋庠　奉诏止雨宿斋建隆观

汉家候神馆，奉诏穰沈灾。

解缨就斋幕，恍若跻蓬莱。

云罗絓朝舄，露掌承仙杯。

众真拱象帝，宝宇正崔嵬。

炉烟薰太虚，重阴为之开。

单枕不成寐，俗魂自惊猜。

心迷坐忘术，万虑无根来。

天鸡殊未鸣，霜雁有馀哀。

借问麋鹿姿，云胡尘国台。

构极谢隆栋，裨山劣织埃。

上惭稷契名，下愧丙魏才。

惟馀止足戒，临路空徘徊。

宋庠

宋庠　佛岭

凤谷掩西岭，鷲宫联四陬。

山晴岩独雾，林暑涧常秋。

风御疏清磬，云柯抱晚楼。

琼芝遍诸崦，岁暮傥来游。

宋庠

宋庠　浮桥

东潬双津隘，浮梁古制存。

滩移淤岸势，标谑涨波痕。

逆浪船排首，周阿缆植根。

祀劳如举典，元凯有英魂。

宋庠

宋庠　府斋秋日

卷帷收扇暮凉初，秋意盈襟小疾除。

池面宿烟荷盖老，阶唇漏日竹阴疏。

虚舟触物真无意，高枕论才似有馀。

学道知非堪自哂，眼昏方读贝多书。

宋庠

宋庠　府斋岁晏节物感人辄成拙诗二篇上寄昭文相公枢密太尉虽俚调无取亦

晓拂青铜感岁阑，萧萧华发强扶冠。

病憎蛇影能为怪，老爱松心不受寒。

世务焦头机已息，主恩沦髓报应难。

镆铘自躶非吾意，且作洪炉旧物看。

宋庠

宋庠　府斋岁晏节物感人辄成拙诗二篇上寄昭文相公枢密太尉虽俚调无取亦

处世何尝尽值才，虚名高位自惊猜。

千重浪里随流出，百尺竿头试险回。

衰鬓不徒欺晓雪，孤心兼欲伴寒灰。

嵩阳颍曲风烟接，已仗归云作隐媒。

宋庠

宋庠　负暄

旭日东南霁，霜天病骨寒。

心同阳藿展，志鄙夏畦难。

东洛貂裘坏。西华葛被单。

嵇慵聊自乐，爱景始三竿。

宋庠

宋庠　赴洛经郑马上偶成

去国虽伤别，乘輚尚及春。

荥风清翼盖，鞏树绿迎人。

后队金铙响，前驱隼旆新。

衰怀无丽赋，何以诧西宾。

宋庠

宋庠　赴郑出国门经西苑池上

十里商中抱帝畿，苑烟宫雾共霏微。

长杨猎近寒熊吼，太液歌馀瑞鹄飞。

碧护斗城天倚盖，光衔蓬岛日舒围。

楼船法从年年盛，借问孤臣何岁归。

宋庠

宋庠　赋风

噫气含朝籁，离星动夕躔。

威灵随汉筑，煦妪上虞弦。

清拂兰台客，徐飘郑圃仙。

来应凭虎啸，去不待蛇怜。

塞外凄天马，林端饱露蝉。

入松和韵古，转蕙逐光妍。

黄落汾睢地，悲歌易水天。

如何箕颍上，独取一飘捐。

宋庠

宋庠　感花

前日来攀小园树，枝头蓓蕾无万数。

今朝置酒来赏花，已有残英伴飞絮。

春花如此将奈何，白日虽迟终不住。

莺歌蝶舞两矜春，见我长嗟亦飞去。

宋庠

宋庠　感怀寄进士胡肃

离怀何事共凄然，云路无因著祖鞭。

赋苑竹荒沈旧赏，书邮梅老怨残年。

庄魂断处星垂地，楚思摇时水接天。

赵壹穷愁堪自笑，拟将文腹敌囊钱。

宋庠

宋庠　感秋二首

夕轩疏雨罢，物物为秋惊。

病叶先风落，寒蝉趁候鸣。

西飞愁燕急，左界恨河倾。

借问三江客，鱸鱼底有情。

宋庠

宋庠　感秋二首

岁事催人事，荣心伴客心。

鸾骖收画扇，螳臂感瑶琴。

夕露繁将滴，朝云薄亦阴。

金貂寓直省，潘兴转难任。

宋庠

宋庠　庚午春观新进士锡宴琼林苑因书所见

秘苑仪星地，群英得隽年。

飞綏鲸浦右，供帐斗城偏。

表道槐阴直，凌氛柞影圆。

丛楹开玉宇，华组会琼筵。

湛湛融君渥，渠渠奖士贤。

银珰尊右席，绿帻佑双笾。

饰喜优坊伎，均恩醵礼钱。

沼浮渑酒渌，坻聚舜庖羶。

场迥歌声合，风回舞节妍。

柳疑添绀幄，鹦解啄鸣弦。

臣藿心倾日，需云象在天。

綈囊斋睿什，钿轴照儒篇。

宝思垂霓烂，欢声抃岳传。

珍台纷蹇产，翠气浩宛延。

池讶阳乌浴，桥疑汉鹊填。

千夫拔河索，三令夺标船。

帐殿沧波匝，鉤梯複道连。

瑶甍轩凤羽，云岛压鳌颠。

牺觡驯灵囿，天黣蔽大田。

江头拔兰紫，林下摘樱鲜。

玉藻初盈沼，神芝欲冒廛。

阳沟连禹洫，阴石骇秦鞭。

冰静恩鱼出。园空瑞鹄旋。

缭垣包井落，别渚上风烟。

金埒争镳地，珠翳射雉阡。

去辎雷远陌，归袂藻平川。

乍集储胥外，还经馺娑前。

子云嗟寂寞。无思状甘泉。

宋庠

宋庠　宫保庞丞相以诗二首见寄次韵和答

西畿三辅切天阍，何意颁来细札文。

学谬诗书惭作帅，身非甽亩更思君。

使轺结辙横周道，乡木交阴忆汉枌。

保傅上才敦雅眷，满章褒意蔼兰薰。

出入台阶谢奋庸，白头持节更为公。

临民不称瞻岩尹，慰俗犹依赠扇风。

天许云鸿砫缴外，世怜池鹜稻粮中。

一闻丽唱情何极，心结平津旧阁东。

宋庠

宋庠　孤坐北斋因怀出处之难偶成感咏

白头荣路念何之，出处空惊未得宜。

刘放老于宫里树，庄生愁煞庙中牺。

嵩岩桂坞堪休影，颍曲芝廛好疗饥。

但愿天心从尔欲，敢言归赴亦松期。

宋庠

宋庠　穣城主簿王崇者少得养生禅寂之道中年弃官入汉阴武当之间邈与世绝

余本丘壑人，失计蹈尘网。

轩冕忽缰锁，风波若流荡。

高羽颠宏罗。奔骖偾归鞅。

众伪缘境滋，千忧共身长。

进乏汗马劳，居畏濡鹈赏。

力命频遘迍，幽忧思独往。

闻君集汉阴，遁世久忘象。

因溜为鸣琴，凭岩作烟幌。

复有延陵季，亦善南趎养。

篵宇近亲仁，耕田或歌壤。

且言掛瓢处，一径扪萝上。

杳若御风游，萧萧骨毛爽。

芝术纷异苗，麏鼯结幽响。

老木森千寻，丹藤垂百丈。

洞谷答啸歌，云霞代邻党。

咨予倦游者，缅邈期真赏。

之子幸我怜，试烦翦幽莽。

傥獲蜗牛居，即谢海禽饗。

时从渔父鱼，聊植仙人杖。

渐脱区中缘，永托无生奖。

宋庠

宋庠　故池

几曲春渊逗碧塘，翚檐沙版照波光。

多年不浴荀池凤，戏鹜时时下夕阳。

宋庠

宋庠　故岁东园植竹喜今春方芳

几日霜根地，新年绿玉阴。

春来虽换叶，寒去转虚心。

乳节烟膏腻，空梢夕籁沈。

何时殊实老，留遗九苞禽。

宋庠

宋庠　故相国沂公建设学官实宠兹土近闻生徒寖盛姑复慰怀因成拙诗一章奉

旧学开宏构，斯文耸奥区。

由来汉丞相，善教鲁诸儒。

自昔升堂训，于今避席趋。

照函经满帙，绘壁礼成图。

集讲占庭鱣，怀贤咏谷驹。

道存终拾芥，声瀍或逃竽。

一篑宜无止，连城莫自沽。

育材真孟乐，希圣乃颜徒。

寸晷堪轻璧，繁英慎夺朱。

雾蒸还作市，风至即名雩。

晓圃林如泮，春郊水是洙。

从兹弦诵地，不复叹榛芜。

宋庠

宋庠　关外

关外峥嵘岁，河边寂寞洲。

寒云能不雨，高柳强先秋。

野静狐狸出，沙长雁鹜留。

登临虽信美，无赋可销忧。

宋庠

宋庠　观文丁右丞求赐茶因奉短诗二章

金门高隐宰官身，尽把功名付客尘。

慧露真腴内消热，可烦霞脚一瓶春。

宋庠

宋庠　观文丁右丞求赐茶因奉短诗二章

龙衔缥质尊王贡，月满春规记焙名。

此味赏音知有意，不将甘醴作交情。

宋庠

宋庠　官况

发策非乡秀，瘝官玷郡联。

恩深育莪沚，技薄戴盆天。

病骨三钟粟，銛锋一割铅。

怀能真鼫鼠，惜已甚寒蝉。

吏笑移书卧，人讥面壁禅。

曹府忧倥偬，邑教昧平镌。

席上巾釃酒，斋中易绝编。

隙尘吹晓日，瓮隧引春泉。

戒养聊馨膳，将芜敢命篇。

区区犬马志，何术谢陶甄。

宋庠

宋庠　官况

久旷三山直，空陪五日趋。

文无饰羽巧，心有刻舟愚。

陛戟愁饥死。关门骇宠呼。

缺然偏自愧，乘马与双凫。

宋庠

宋庠　过璨师房

病客尘缨外，幽斋法境中。

庭喧施鸟食，坐拂去花风。

茗溜沈瓯绿，檀烟入篆红。

忘言一相对，何处妄求空。

宋庠

宋庠　过曹氏坟庵在灊皖间蜀僧修静自天柱退居于此

山郭屏仆从，取径问樵牧。

短松新被冈，青嶂远遮屋。

鸡犬无四邻，日月自两毂。

阿师厌机缘，脱迹谢尘俗。

是心大圆明，一室了具足。

汲泉烹细芽，支铛炊脱粟。

默坐契从三，诸方付藏六。

我来同友生，得饱径眠熟。

稍为微风醒，已欢畏景促。

买山知几时，所惜负松菊。

宋庠

宋庠　过都造朝入见之日蒙恩延登赐坐感天荷德退而成篇

出守西周又许田，白头何幸再朝天。

升阶子细瞻尧日，不似侏儒梦灶年。

宋庠

宋庠　过汉洛阳故城

汉家遗堵满山川，六里东西遂渺然。

寒日似愁圭影地，秋风真作黍离天。

五株杏发陵无邑，一项茅荒井失田。

更欢道边多弃骨，可能犹为直如弦。

宋庠

宋庠　过列子观

雨作朱辬守，重登羽客宫。

故墟墙舍坏，尘案酎杯空。

款户殊无屡，乘衣尚有风。

轩游曾驻跸，高意掩崆峒。

宋庠

宋庠　过留台吴侍郎新葺菜市小园

解选幽栖地，园居压野开。

清风无近至，双派即同来。

度彴幽人屐，临渠醉客杯。

倒根柽拥岸，初箨箂穿苔。

溪石行堪钓，沙鸥已罢猜。

宵游应更好，长负月徘徊。

宋庠

宋庠　过普明禅院二首

自昔仁为里，于今福作田。

清风残竹地，宝色故池天。

绘象成真侣，家声入梵缘。

一披龙藏集，无复叹亡篇。

宋庠

宋庠　过普明禅院二首

轩冕唐年客，溪林洛社坊。

虽开居士室，未坏鲁恭堂。

佛树高弥绿，天花落更香。

惟馀名不灭，来伴法灯长。

宋庠

宋庠　过行庆关

洛郑东西接，河山表里雄。

岭回千树出，天转两崖通。

虎圈周原绿，敖仓汉粟红。

今无杨仆恥，四海是关中。

宋庠

宋庠　过紫嵩萩

新结禅萩当小斋，见山何必上高台。

嵩岩更似知音赏，雨罢先供翠色来。

宋庠

宋庠　寒野

芳岁行遒尽，高堂兴耿然。

林号欲风野，云绽已霜天。

乌彩疑留日，鸿声似恶弦。

幽衿忽忘返，更为月娟娟。

宋庠

宋庠　汉滨北楼

一水东流阔，诸峰右转深。

蟾规欲破晕，天杵不盈寻。

浦逗分风席，洲喧避缴禽。

凭高机事息，并为汉川阴。

宋庠

宋庠　汉将三首

汉家开绝域，日夕羽书闻。

朝那杀都尉，北地败将军。

沙明疑书雪，气黑似秋云。

片月就城偃，长蛇随阵分。

冰藏马窟路，血沫剑星文。

直置鸿毛命，聊图麟阁动。

宋庠

宋庠　汉将三首

频年随校尉，晚节事轻车。

瞻烽数奔命，辞第讵为家。

轻赍绝瀚海，间道袭昆邪。

双韐朝负羽，三蟚夜鸣笳。

金痍先雨觉，蓬鬓后霜华。

如何差六级，遽使抱长嗟。

宋庠

宋庠　汉将三首

薄伐乃中谋，和亲非上策。

匈奴负汉恩，男儿喜边檄。

故岁出定襄，今年救张掖。

沙平落日黄，月迥遥峰白。

急击右地兵，连俘月支馘。

幕府省文书，家人非尺籍。

夜拔五岭旗，晨追六骡迹。

陛下焚谤书，孤臣勒燕石。

宋庠

宋庠　汉上春雪

繁雾乘阴结，寒英匝宇飘。

风催洛妃舞，春伴郢人谣。

逗浦添珠媚，萦丛掩柳娇。

楼空先月白，野阔助天遥。

稍傍鱼冰合，还依雉陇销。

一樽无与晤，幽思满兰苕。

宋庠

宋庠　汉上春雪呈郡太守

春草江南瑞霰霏，溪山千叠共清辉。

林繁不辨妆梅落，川秀空疑月蚌归。

夕苑萦丛聊自舞，横塘拂水更低飞。

民畴脉偾农祥近，壤有尧歌绝晋饥。

宋庠

宋庠　浩叹

鼻浊哀吟倦，空怀浩叹盈。

心同注鉤怯，功比画墁轻。

俗态惊狙怒，刚肠谢鹜争。

淹回江外客，日夕望尧旍。

宋庠

宋庠　和伯中尚书闻琵琶诗一绝

香拨檀槽奉客杯，细音馀响碎琼瑰。

只应强作弦中误，且欲周郎一顾回。

宋庠

宋庠　和参政丁侍郎从驾出猎

诏跸承冬令，郊几陃狞场。

钩陈来作卫，袀服正腾装。

表野千旌合，舒围万骑张。

清尘风效职，捧辔日呈祥。

宝畤遥惊翟，天弧即射狼。

林空平陆险，云断见鹰扬。

猛圈聊夸汉，恩罗遂祝汤。

数功浮白饮，均惠割鲜尝。

别苑黄山外，仙城北斗傍。

辅臣忠力盛，馀思满雕章。

宋庠

宋庠　和参政丁侍郎洛下新置小园寄留台张郎中诗三首

勤勤高意念林丘，新买溪园洛水头。

千载圣贤方契会，恐君难作赤松游。

宋庠

宋庠　和参政丁侍郎洛下新置小园寄留台张郎中诗三首

芝廛松坞富烟霞，更接西台御史家。

借问贤人何日聚，定知郎宿映台华。

宋庠

宋庠　和参政丁侍郎洛下新置小园寄留台张郎中诗三首

十亩名园隔世尘，山嵇风义暗相亲。

只应岁晚凌霜操，并托松篁待主人。

宋庠

宋庠　和柴天休郑舍人奉祠太一见怀之作

初启冬冥琯，知祠毫忌坛。

云環赓夜曲，琼蕊供朝餐。

真御扶飚远，仙威抱斗寒。

劳君怀晤语，此夕宿坡銮。

宋庠

宋庠　和答并州经略太尉相公元日见寄

边亭春色感离居，犹记衰龄本命馀。

樽味阻陪曹相国，带围空老沈尚书。

军中鼓吹千蹄马，物外风烟一壑鱼。

幹栋不材须适分，愿公容我作庄樗。

宋庠

宋庠　和答李学士见寄长韵

璇源多清派，兰谷无绝芳。

之子相门裔，高才映周行。

妙年弄文史，雅志含圭璋。

中岁困官簿，铢两争低昂。

一通金闺籍，荏苒潘鬓霜。

剖符屡麾阮，执戟更疲扬。

闻君近多暇，归偃三经堂。

左右褫绅组，纵横罗巾箱。

安驱仁义涂，弭节名声场。

战酣道始胜，心泰无癯尫。

壮思挟飞藻，诏我临霞章。

我时坐铃阁，寂寞如禅房。

开缄一快读，隽味腴且长。

高义溢句流，清风随篇翔。

感人不无意，在水河汤汤。

吾匪辩音者，空冀怀仁藏。

矧属岁躔暮，百贲皆芸黄。

何以谢君子，松柏同苍苍。

宋庠

宋庠　和答吴充学士见寄长韵

多士秀王国，珍群鹜天衢。

其间延陵季，煜煜承华跗。

盛藻班蔡流，芳年终贾徒。

籤芸拥石室，札绨纷鸿都。

刊伪富清暇，壮思弥天隅。

投我尘外什，粲然风义俱。

幽襟恣申咏，不觉颓阳乌。

渴吻潄仙液，饥肠涵道腴。

衰翁牵夙尚，骚雅尝驰驱。

疲足道虽顿，流波心未渝。

过门辄大嚼，临博犹狂呼。

讵云獲真赏，聊复惬所娱。

矧繄绝唱赠，无胫来明珠。

报之乏琼玖，宝玩徒区区。

宋庠

宋庠　和答越州吕乡见赠之作兼以为别

绿发仙郎得郡新，颍川重喜拂征尘。

樽前道旧情无改，马上裁篇笔有春。

万里江山迎使旆，九门冠剑别朝绅。

请君更读韦平传，莫把家声苦让人。

宋庠

宋庠　和梵才寄林逋处士

白首江湖传散人，天弢解尽有天真。

汉家不惜青蒲费，终为枚生一裹轮。

宋庠

宋庠　和河间通博王太博见贶春雨应时雅什

东来春色变层阴，甘霈前符望岁心。

云叶乍惊重礱润，土膏先过一犂深。

皇慈已浃流根泽，芳节殊非贯序霖。

忽枉新篇真寡和，鼻声衰浊费长吟。

宋庠

宋庠　和寄花诗

省访春丛艳最殊，寄来犹识锦霞舒。

名园自宝仙葩种，可是全因勿翦馀。

宋庠

宋庠　和经略宣徽吴太尉以将经洛阳旧隐之作

公有长才动缙绅，朝廷不肯弃名臣。

高怀空结山中社，远略今清塞外尘。

竹坞未荒溪叶密，菊丛虽旧径花新。

南台素壁题名处，莫惜麾铙一驻轮。

宋庠

宋庠　和龙图王学士经涂洛邑见寄

谢病台阶别邃旒，更荣符钥守司州。

箧书已辩恩难报，台礼虽颁政未修。

潄石洛波鸣佩晓，插云嵩色绀屏秋。

烦君丽句催登览，欲便长随麋鹿游。

宋庠

宋庠　和通判刁博士属疾交韵

退食仍移疾，消烦尚偃床。

玉姿经爏润，松色贯寒芳。

潄液仙池满，观心慧炬光。

清魂同鹤警，妙数喜龟长。

且答毗城问，休回楚客肠。

定知灵气复，新句有风霜。

宋庠

宋庠　和吴侍郎答汝州诸官唱酬之作

青管裁篇属旧僚，赓歌奇意亦飘飘。

横徽曲妙谁逃赏，过物风清尽应箫。

此路烟霞催入洛，他年簪笏庆归朝。

乘秋不奈多高兴，重取兰薰答楚谣。







卷337

宋庠

宋庠　和吴侍郎惠诗

最乐乘秋浩气全，洛台归兴满新篇。

霞浆不杂甘辛味，庙瑟都遗掩抑弦。

崑岭希珍惊倦鹊，兰台清吹饮吟蝉。

欲知传诵人多少，正似三都纸贵年。

宋庠

宋庠　和吴侍郎见贶白莲

田田香叶满桥阴，镂玉仙葩照玉浔。

应恐天姿太明洁，浅红微绿护芳心。

宋庠

宋庠　和吴侍郎留题北楼

疾间勤勤解郡章，北楼舒啸寄徜徉。

山围轩后乘车野，水接尧民洗耳乡。

拂衽风头迎爽籁，压林霞尾送残阳。

冶城极望虽高世，争奈临秋鬓未霜。

宋庠

宋庠　和吴侍郎龙门宝应寺设斋

阙塞千岩入画图，八关修供柅征车。

半斤运泰贤将用，不二门深疾始除。

香钵净羞熏宝席，法螺仙曲逗晴虚。

从兹定许陪登觉，肯效区区栗里舆。

宋庠

宋庠　和吴侍郎题宾应僧房白鸡冠花

野卉秀禅庭，瑶华发素英。

托根真不染，肖质似先鸣。

露叶疑藏羽，烟蕤更作缨。

何妨依忍草，休辩好丹名。

宋庠

宋庠　和吴侍郎微雨中与一二亲友同登香山石楼

伊濑鸣秋麓，香楼隔雨溪。

天形林罅出，山脊雾中迷。

岸峻灵龛密，沙平野路低。

只应观佛土，物物便堪齐。

宋庠

宋庠　和吴侍郎相从经岁忽有陕许之别见贶长句

接武西台属钜贤，琴樽欢意满山川。

论交共到忘言地，感别空惊易守年。

陕界霜氛迎喜气，颍郊秋色犯华颠。

卜邻自有归休约，终就溪林占一廛。

宋庠

宋庠　和吴侍郎曏号乐城居士今复职守陕临歧自哂二绝

竹圃云斋谢病还，更将禅号拟香山。

诏恩叙旧君何让，从古英贤不得闲。

宋庠

宋庠　和吴侍郎曏号乐城居士今复职守陕临歧自哂二绝

催拜连翩凤诏飞，乐城幽概愿相违。

高云出岫虽无意，且待商岩作雨归。

宋庠

宋庠　和吴侍郎谢予送酒

岁稔兵厨富酒材，几槽新溜滴芳醅。

秋香自与兰英合，春色潜依竹叶回。

蟹甲佐欢宾斝溢，鸱幐参贡县邮催。

虽非平乐十千斗，愿奉康成三百杯。

宋庠

宋庠　和吴侍郎谢余洎诸朝客见过亭沼

碧瓦新堂压素波，主人欢意驻鸣珂。

风清共觉烦襟快，觞急都忘醉弁俄。

江苇有情侵岸出，野鸥无事掠船过。

西墙墨妙须珍护，皇祐高秋胜永和。

宋庠

宋庠　和吴侍郎游普明禅院

履道遗坊敞净庐，昔人曾此赋闲居。

园经汉传挥金罢，石记商贤作砺馀。

绿玉千竿多映水，苍帷双树竞凌虚。

神交不必论年辈，一夕清吟万境如。

宋庠

宋庠　和吴侍郎寓赵中令韩王宅

平昔元勋第，多年洛水头。

荒池威凤去，高栋野鸱愁。

木老争侵日，花寒各媚秋。

犹欣宾馆在，临赏寄名流。

宋庠

宋庠　和吴侍郎自陕归阙

几日星催召节飞，迎车千盖溢郊畿。

秦城璧返蝇休汙，轩阁巢高凤始归。

两憩甘棠歌美化。重攀温树怅流晖。

因君更感忠虔意，夕萝翩翩绕帝闱。

宋庠

宋庠　和谢酒

腊脚春槽细溜香，一杯何幸得君尝。

十年离恨无销处，且付山公酩酊乡。

宋庠

宋庠　和晏尚书宣德门侍宴观灯

梵楼佛火千轮出，汉畤神光百道来。

为报金吾休禁夜，太平箫鼓宴钧台。

宋庠

宋庠　和晏尚书宴归马上醉题

宝阙凌云宴罢初，纷纷归骑遍春衢。

灯光月彩留清玩，不觉车前甚宠呼。

宋庠

宋庠　和杨学士和答中丞晏尚书西园玩菊

憭慄众芳歇，金英无与俦。

香疑饮潭日，欢似漉巾秋。

润蘤霜华入，薰丛野色留。

郢兰休自咤，冰玉此赓酬。

宋庠

宋庠　和友人晚出池上

节物更徂候，幽衿属钓台。

兰苕兼佩长，桂叶学旗开。

鹊避惊弦去，鱼随晚饵来。

谢塘多藻思，弭盖一相陪。

宋庠

宋庠　和运使王密学见赏公醖

公秫丰秋酿，兵厨絜燕罍。

如何勤使传，不许釂离杯。

蚁瓮方涵液，鸱幐幸载醅。

欢游虽暂隔，飞藻已先回。

左手螯初美，东篱菊尚开。

故人宽礼分，一笑伫行台。

宋庠

宋庠　和运使王密学西亭未开牡丹

新年西圃带轻寒，芳意含华洽客欢。

瑞露只知催濯锦，朝霞犹欲隐乘鸾。

暗期玉蕊蜂窠润，偷裛天香蝶粉乾。

应为主人恩不浅，併留颜色占春兰。

宋庠

宋庠　和致政王子融侍郎喜昭文庞相公登庸

感会由来属俊贤，谁知出处更相先。

蒲且卷弋冥鸿日，荀令开池浴凤年。

佚老疏金催具酒，济时商楫正横川。

高风盛德俱难状，留与名山信史传。

宋庠

宋庠　和中丞晏尚书乘舆宿殿致斋日巡仗遇雪

十里甘泉卤簿新，即时天借雪清尘。

光含九陌疑无暝，花拂千旗旋作春。

夹路緕楼偏著粉，中天峣阙更成银。

绛驺案仗传呼盛，宁似梁王不悦辰。

宋庠

宋庠　和中丞晏尚书观上御青城案警场

崔嵬缯阙倚云梯，三叠鸣笳引夕鼙。

使范雄严天意悦，瑞氛斜日紫垣西。

宋庠

宋庠　和中丞晏尚书和答十二兄夜归遇雪之作

有客天街夜辔还，霰花无数拂雕鞍。

路疑西极瑶池近，人

南朝鹤氅寒。

漏鼓传声催暝色，麴车迷辙寄馀欢。

埙箎雅韵皆多感，偏觉阳春再和难。

宋庠

宋庠　和中丞晏尚书木芙蓉金菊追忆谯郡旧花

绛艳由来拒早霜，金英自欲应重阳。

主人昔意兼新意，并为寒葩两种香。

宋庠　和中丞晏尚书西园石楠红叶可爱

几岁江南树，高秋洛涘园。

碧姿先雨润，红意后霜繁。

影叠光风动，梢迷夕照翻。

一陪幽兴赏，容易到黄昏。

宋庠

宋庠　和中丞晏尚书西园晚秋怀寄

节物名园晚，风烟亦媚秋。

钿梢低露竹，珠罅老霜榴。

坞籁晴先响，窗霞暝自收。

山楹谁侍坐，正似傅岩幽。

宋庠

宋庠　和中丞晏尚书西园晚秋怀寄

众籁日萧萧，闲园气寂寥。

风萍难覆水，霜叶易辞条。

噪鹊繁声合，寒蝉旧吹飘。

试寻篱下菊，邻酒浊盈瓢。

宋庠

宋庠　和中丞晏尚书圆丘观礼

三袭觚坛夜未央，金支蟾彩共荧煌。

凤舆遥憩壝门次，翟尾交分褥路香。

星魄媪神联绀席，文宗武祖侑瑶觞。

万灵醉止纯休集，方信周家骏命长。

宋庠

宋庠　和中函晏尚书忆谯涡二首

縠浪如烟曲里深，使旗斋舫此幽寻。

不知鱼鸟思人否，曾费东山拥鼻吟。

宋庠

宋庠　和中函晏尚书忆谯涡二首

沿缘绿簊无穷岸，萦带香荷几曲溪。

可惜高秋真赏地，夕阳残月枉平西。

宋庠

宋庠　和朱舅暮春积雨

沮洳江云寂寞春，一轩风雨叹弥旬。

灰残淮馆蟾韬晕，石去湘陵燕湿身。

委路落花红罢舞，傍楼低柳绿争颦。

萧萧枉结年华恨，愁煞西州掩鼻人。

宋庠

宋庠　和子京旅况

春城岑寂早花开，久脱冠梁有薄埃。

安邑本缘饥腹累，茂陵非为富赀来。

惊罗晚雀同茅宇，争席春农伴茗杯。

自有忘言记真意，不烦骚客赋衔枚。

宋庠

宋庠　河上岁晏

久觉宦情薄，何堪星岁徂。

冰鱼寒不动，沙鹤晚相呼。

日短挥戈舍，天閒造物炉。

河澄诸浦涸，山秃万林枯。

感为中来远，心因不倚孤。

虚名三品禄，懦政五州符。

稷契熙妫祚，萧张翼汉图。

曩贤真命世，今忝剧非夫。

狐偃腥臊肉，随何腐烂儒。

是非均一马，多少任双凫。

念老归欤叹，铭恩蕞尔躯。

风声犹栗烈，酒意近屠苏。

薛县能琴客，桓家善笛奴。

歌吟聊自适，何必矢嘉谟。

宋庠

宋庠　河阳寒食

关辅陪京外，年华禁火中。

柳矜河上绿，花献酒边红。

野市韋韆月，春楼觱篥风。

三州六赞燧，安得不衰瓮。

宋庠

宋庠　河阳秋思六首

关外山河阔，城边卉木腓。

露浓蝉始罢，风急燕犹飞。

不雨云中薄，澄沙水自微。

善哉吾祖叹，能此送将归。

宋庠

宋庠　河阳秋思六首

自古悲秋物，多伤黯黯魂。

鱸鱼轻客臣，纨扇感君恩。

颍濑寒明野，嵩云侧露村。

此中知止地，归去掩柴门。

宋庠

宋庠　河阳秋思六首

芳序虽云晚，华颠亦已新。

蛩鸣偏傍耳，燕去不辞人。

山隐棲岩路，朝婴佩玉身。

故溪应更好，前夜梦垂纶。

宋庠

宋庠　河阳秋思六首

出处因年警，多惭与愿违。

於陵终不仕，疏傅几时归。

江柳寒阴瘦，畦菘晚叶肥。

寄声溪上鸟，且莫背人飞。

宋庠

宋庠　河阳秋思六首

久雨收寒潦，层飔荡薄埃。

鸣蛙鼓吹歇，高雁弟兄来。

食肉嗟谋短，关弓任世猜。

故园三径在，新菊几丛开。

宋庠

宋庠　河阳秋思六首

秋物自能晚，秋声何足悲。

欢应随壮去，病已与衰期。

斗远终难挹，天高不易欺。

此心丘壑恋，匪石恐难移。

宋庠

宋庠　后池春水初满

水从云表济祠来，春冻初消旧堰开。

岸侧浅黄先映柳，石边新绿便成苔。

就深整顿吴歲桨，因曲安排洛禊杯。

莫道使君无野兴，把竿常到月中回。

宋庠

宋庠　后园秋物

秋水清能浅，秋声断复寻。

衰荷欹似扇，新菊碎于金。

匏熟犹垂格，藤乾倒附林。

日光寒转淡，山色远弥深。

索索群芳歇，幽幽妙虑沉。

薄言谢病晚，必望丘中琴。

宋庠

宋庠　后园新水初满坐高明台远眺

济渠冰解逗奫沦，花柳兼催近郭春。

城外天形低合野，水边楼影倒倾人。

趁晴鱼意双游乐，助闹禽声百种新。

老倚芳樽从外诮，且交吟啸代经纶。

宋庠

宋庠　候月台

平昔词林伯，尝为右辅来。

庾公偏爱月，薛县未倾台。

鑱石云根断，临波水腹开。

良宵时弭盖，方信谢庄才。

宋庠

宋庠　湖山

空水渺澄鲜，苍山复盘踞。

沙草媚苔矶，云柯抱岩树。

畸人兹与留，脱世如遗履。

宋庠

宋庠　淮南汶上三见春物有感

一麾南北数移官，三见莺花送雁寒。

双鬓欺人还似雪，寸心忧国本如丹。

雕虫曲艺论文浅，乘障迂儒破敌难。

惟有归耕初志在，故田西接饮牛滩。

宋庠

宋庠　淮南早春风雨连日俗以为宜

淮海岁方新，层阴便浃辰。

山山能作雨，物物解呈春。

野鸟千声异。江芜一色匀。

农区田溜满，偏慰守藩臣。

宋庠

宋庠　淮南自讼

偶然人乏贰中枢，赐罢犹专督府居。

发白自伤闻道晚，心丹谁识报恩馀。

淮天目极风帆驶，韩野魂销宰树疏。

却顾病身何所用，只堪归钓颍滩鱼。

宋庠

宋庠　淮上

晚岁清淮路，淹留数问津。

风平天合水，舟进树迎人。

饥鹜贪鱼没，高鸿望渚遵。

楚乡梅柳意，相慰似先春。

宋庠

宋庠　皇帝阁端午帖子词

吹律蕤宾动，乘离玉烛明。

荐盘荆俗黍，颁饵汉祠羹。

宋庠

宋庠　皇帝阁端午帖子词

宝轸流薰唱，仙壶永瑞曦。

欲知人厉息，天报艾生迟。

宋庠

宋庠　皇帝阁端午帖子词

宝典灵辰旧，皇居瑞应偏。

冰纨能辟暑，丝缕解延年。

宋庠

宋庠　皇帝阁端午帖子词

宫中命缕千丝合，阶下祥蓂五荚芳。

汉殿桃枝先作印，楚人兰叶续为汤。

宋庠

宋庠　皇帝阁端午帖子词

天关却暑金为狄，帝坐禳氛斗转枢。

不似人间传节物，岁时长作辟兵符。

宋庠

宋庠　皇帝阁端午帖子词

蕊宫琼构切昭回，五月嘉辰万寿杯。

舜殿薰风琴里散，汉闺明月扇中来。

宋庠

宋庠　皇后阁端午帖子词

魏井开冰洁，齐宫献服新。

宫门无暑气，犹许艾为人。

宋庠

宋庠　皇后阁端午帖子词

朱索连荤种，仙缯篆秘符。

谁知万灵贶，先日拥椒涂。

宋庠

宋庠　皇后阁端午帖子词

鲜云瑞旭楼前晓，宝艾芳椒殿里香。

五数已知随地永，九重更自配天长。

宋庠

宋庠　皇后阁端午帖子词

楚筒结棕金盘丽，班{上竹下捷右半}裁纨玉字轻。

琥枕透蚊光不灭，瑶箱乳燕羽初成。

宋庠

宋庠　皇后阁端午帖子词

篆桃刻印神图术，采药和丹宝笈功。

欲验嘉辰蠲毒处。轻炎不入广寒宫。

宋庠

宋庠　皇子庆诞奏御

积德皇阶厚，诒孙宝训长。

祺宫前祝祉，猗殿此开祥。

即夕铜吹律，先时日抱光。

由来七鬯主，更重室家王。

瑞荚随辰满，仙兰备浴芳。

已知周卜永，方验宋宗彊。

京甸欢馀霈，宸帷溢庆觞。

史臣虽弱翰，行及纪元良。

宋庠

宋庠　黄孝恭失官多作歌诗极于哀丽

秃瓮无版出无轩，清藻千章愬旧冤。

可惜骚人能设问，皇天终不答根源。

宋庠

宋庠　惠泉

济物功偏厚，朝宗势不迷。

一般容宋苇，六斗异泾泥。

润溢呼鱼辙，光分抱瓮畦。

宁同南国咏，酌饮变夷齐。

宋庠

宋庠　讥俗

白雪赓歌苦，华颠答难频。

寒惊穿履客，饿恥祭墦人。

洴澼金终贱，胡虑琐未真。

原生宁是病，结驷往相亲。

宋庠

宋庠　疾风

天陆箕躔动，林箫万籁空。

扶摇庄海北，悲眩鲁门东。

贪诫诗人隧，清思赋客雄。

何因知劲草，霜陌尽飞蓬。

宋庠

宋庠　集贤张相国诞辰颂德十韵

颢印传侯刻，圯编翊帝图。

还生王国佐，来焕泰阶符。

瑞绂双婴觡，祥蓬四射弧。

从龙参震邸，附凤入星枢。

嗣正调元席，宏开造物炉。

仪刑瞻魏采，励翼矢皋谟。

穆穆资同体，拳拳避硕肤。

诚虽贯霜雪，诫甚勒盘孟。

师石冈为寿，仙春道有腴。

欲知难老意，八柱与天俱。

宋庠

宋庠　季冬立春日侍宴垂拱殿契丹使预会

腊破寒犹在，春融气已回。

千祥随宝胜，万寿入天杯。

燕骏戎输{上尽下贝}，虞韶律应灰。

楼前风著柳，殿里雪装梅。

妙戏鱼龙出，欢心凫藻催。

欲知邦好永，奕世会钧台。

宋庠

宋庠　季秋侍宴中阙与诸公憩学士院作

冠剑中休会禁扃，暂欹孤枕拂云屏。

汉臣责重非真醉，楚客秋高恨独醒。

宝墨喜窥前赐榜，华絛犹记旧呼铃。

诏催终宴箫韶动，更学鶢鶋子细听。

宋庠

宋庠　季秋晓出题出光寺

旦夕人语喧，汎舟北城曲。

十里望禅刹，飘若尘外躅。

是日秋宇高，清辉澹晨旭。

林风唱残蜩，泽稗下饥鹄。

野实迎露黄，川芜傲霜绿。

循涯得微径，捨楫步幽麓。

佛寺讶靓深，僧庐互重複。

山气导真想，天香洗烦欲。

嗟余秉微尚，丘壑返初服。

失计蹈尘嚣，虚名玷缨毂。

妄排金马门，谬草紫泥牍。

温省专慎辞，中阶佐调餸。

器偏固自倾，绠短良难续。

何言一麾出，尚参九州牧。

恩深无后疵，颜靦有馀恧。

孔训懲惮改，羲爻许频复。

朼来清净区，冀脱泥涂辱。

醉象或可调，藩羝悔前觸。

万缘自我空，至道非外勗。

聊谨三载期，吾得事栖伏。

宋庠

宋庠　寄长安端明王左丞

纲辖尊华省，旌麾镇旧秦。

州荣朱毂守，公待黑头人。

从橐荷中密，仁风扉外春。

才包扬马思，政续赵张神。

鼎飪终调鹄，天文尚翦鹑。

山光函谷晓，柳色渭桥新。

勒队良家子，邀欢代舍宾。

声华今绝拟，事丛古难伦。

顾我非贤宰，惟朝念老臣。

官衔温室殿，城垒富平津。

有秩皆踰分，无功可活民。

餐霞聊却疾，面壁更求真。

野屐茨峰路，渔竿颍水滨。

拳拳知止诫，行及谢交亲。

宋庠

宋庠　寄李端明献臣

学道年嗟晚，知非骨已惊。

世纷說要路，天意罪浮名。

汶上朱辬宠，淮南白髮生。

惟馀方寸地，留賏岁寒情。

宋庠

宋庠　寄题奉宁枢密直谏议新葺漱玉斋

闻说西斋水，潺湲逼画楹。

虽添新窦响，不改故源清。

花落波浮乱，杯迟屈曲行。

无因陪夜宿，同赏瀑岩声。

宋庠

宋庠　寄题滑台龙图梅君新作西溪

遥羡西溪境，鸣笳从赏频。

蒲莲应得地，鱼鸟更留人。

树密藏川雨，堤长截路尘。

清移严濑月，欢陋习家春。

按曲吴歲伎，酬篇禊帖宾。

太平三辅乐，须信属才臣。

宋庠

宋庠　寄题职方周员外庐山笑台

周郎有旧隐，远在南山陲。

一笑偶为乐，九层遂成基。

旁连醉令石，却眺社僧碑。

地远云物秀，岩深松桂滋。

当时惊高兴，益友相攀追。

乐圣自鼓腹，谈经亦轩眉。

风猿助清啸，谷鸟参朋嬉。

忽引朝闺籍，久乖林下期。

头白二千石，高盖复来思。

活活弄新溜，苍苍援故枝。

虽云未投绂，良足纾烦疲。

余怀本丘壑，世路方馽羁。

愿言独往客，缅邈心空驰。

税驾或未晚，从君歌紫芝。

宋庠

宋庠　寄武昌胡从事

君家酥酪弟兄贤，督府从军滞幕莲。

江上归音鱼失素，天边离思月成弦。

阮毫答记无遗草，楚赋悲秋有剩篇。

玉骨道风沈俊久，汉条新计会甘泉。

宋庠

宋庠　寄许师孟

鶗鴃三惊楚泽秋，回肠更用斛添愁。

燕台市骏千金骨，汉客逃名九羘鰌。

木断华樽俱失性，瓢空陋巷独堪忧。

夏畦墦食非吾事，终访班生问一丘。

宋庠

宋庠　寄延州经略庞龙图

驿骑传书拂塞尘，开缄长跪墨犹新。

霜余且喜青松在，火尽谁矜白璧真。

嵇阮交游思旧隐，皋夔功丛记名臣。

年来更嗜无生学，笑杀关西仗钺人。

宋庠

宋庠　寄致政杜相国

多年零雨咏公归，得谢高怀与世违。

池凤何尝嗟见夺，冥鸿终不更低飞。

寿觞应举三朋酒，师衮閒抛一品衣。

我亦摧颓踰耳顺，异时惇史托馀辉。

宋庠

宋庠　寄子京

八年三郡驾朱轮，更忝鸿枢对国均，

老去师丹多忘事，少来之武不如人。

车中顾马空能数，海上逢鸥想见亲。

宋庠

宋庠　祭春偶作呈通判职方

关外春来亦可怜，平明箫鼓浊河边。

殿门恩泽催幡胜，不预朝簪整八年。

宋庠

宋庠　霁后

小雨春膏润，微波晚照空。

壶光遥送电，梁影半倾虹。

珍树疏烟合，幻塘暗溜通。

羲皇谁可上，靖节有窗风。

宋庠

宋庠　甲戌冬属疾赐告二首

行年三十九，病脑剧中乾。

目界空花眩，脾仓宿滓寒。

未灯欹夕枕，欲食进朝丸。

惟有披书乐，依稀及士安。

宋庠

宋庠　甲戌冬属疾赐告二首

恩告偃衡荜，年华飞琯灰。

右眠安佛脅，深息养仙胎。

数犯稽违禁，谁怜瀋落材。

使轺均病粟，更自冁然咍。

宋庠

宋庠　见白发有感

昔人三十二，已赋二毛悲。

况乃踰强仕，何能怨始衰。

星星簪外出，冉冉鑑中垂。

颜负前丹渥，心惊故石移。

袁公忧汉室，蜀客问湘累。

此际重搔首，孤怀君讵知。

宋庠

宋庠　建隆寺北池亭

宝刹开初地，沧浪绕故城。

芰莲俱野色，凫鸨各秋声。

岸阔烟无著，窗虚日易明。

归骖谁讶久，正为濯尘缨。

宋庠

宋庠　讲读春秋彻篇侍宴崇政殿奏御

睿览凝星璧，才儒集露门。

披经穷鲁记，摘句辩尧言。

曩例褒成衮，先猷化启源。

香云收宝袠，甘醑滟慈樽。

饰喜韶音纵，均和玉色温。

史臣叨伟观，炙行愿殚论。

宋庠

宋庠　讲诗彻章置酒崇政殿讲官两府宗室近臣皆预会奏御

经艺尊诗学，书林眷讲臣。

礼将恩并渥，道与日俱新。

圣问临篇裕，王风即席淳。

妙谈开宝帙，高宴宠华绅。

朝笏仪庭鹭，宗藩瑞世麟。

天浆聊挹斗，帝曲豫回春。

惠洽需占象，欢留景驻轮。

诸儒稽古力，千载颂逢辰。

宋庠

宋庠　郊报纪事奏御

阳燎修鸿报，斋居祓至诚。

还登八觚畤，亲用一元牲。

瑞月随黄屋，鲜云抱紫营。

天香浮玉帛，霄籁避咸英。

陟配文交举，来同福备成。

均休敷恺泽，冠朔让尊名。

喜动吹莩气，欢流浃宇声。

空参尧壤末，试颂泰阶平。

宋庠

宋庠　今日棋轩风爽天休可纡步无以簿领为解兼戏成短章

不肯归休本俗才，痴儿了事太悠哉。

劝君抽取文符手，且就凉轩鬬茗来。

宋庠

宋庠　进读唐书终帙

隋室重氛极，唐家景命新。

地归裂残壤，天洗战馀尘。

遂纳诸戎贡，争陪二月巡。

瀛洲登俊老，烟阁尽名臣。

轻重非关鼎，兴亡要在人。

旧都纷秀麦，前事遍书筠。

哲后疑图暇，西厢访古频。

终篇见成败，摘句屡谘询。

青史嘉遗直，元龟遗圣长。

愿将稽古意，万一助尧仁。

宋庠

宋庠　禁中寒蝉

何处幽林蜕，来依禁树鸣。

风緌非冒宠，露腹祗知清。

晓韵飘觚阙，残嘶逗采甍。

秋螳多怒臂，寂寞好全生。

宋庠

宋庠　京师故僚以余退居近畿数赐存问因叙怀自感

病馀颇厌肉，欣得僧庐蔬。

僧窗亦明洁，可以观我书。

弟兄冷相对，因著柏酒醉。

酹馀欲拈笔，状乃尔狼狈。

我老固有素，未至形苶具。

其事故可知，宁复论年数。

阿连吾语汝，我计当何取。

学道既无成，何如事农圃。

宋庠

宋庠　京师故僚以余退居近畿数赐存问因叙怀自感

多年京洛寓灵台，贪见三山缥帙开。

野鹤据轩真冒禄，跛{特寺换羊}生奥苦为灾。

茂陵养疾愔愔骨，庄室刳心寂寂灰。

南鄙孤城非灞岸，欲乘春气望瑶魁。

宋庠

宋庠　九日南阳与诸公会

憭慄霜华六幕空，丹萸成佩菊芬丛。

香浮彭泽仙巾酒，影落龙山宴帽风。

诗笔娱情真泣豆，舞腰回节更惊鸿。

夕阳峣榭愁重顾，不见舂陵旧郁葱。

宋庠

宋庠　久客怀故里

汉枌遗产接东陂，舒啸行吟失旧期。

岭上孤猿惊别久，山中芳草怨归迟。

鲋波希润宁堪待，龙断求丰忍自欺。

负郭已荒金未佩，天涯浩叹满隆墀。

宋庠

宋庠　僦庐僻远因畜鸣鸡为入谒之候岁久驯狎其信如一因成短咏

唳鹤啼乌隔斗城，喈喈辛苦报朝缨。

僦庐不识端门漏，长愧东窗第一声。

宋庠

宋庠　句

轩野龙催驭，尧宫鹤厌寒。

宋庠

宋庠　句

草平天一色，风暖燕双高。

宋庠

宋庠　句

羽毛丹穴种，头角玉麟儿。

宋庠

宋庠　句

积高人上雍，昭配礼从周。

宋庠

宋庠　句

花寒阴鹤警，霜草腐萤疏。

宋庠

宋庠　句

露夕梨津饱，霜天蟹甲肥。

宋庠

宋庠　句

筒分细细泉。

宋庠

宋庠　句

竹坞度钟声。

宋庠

宋庠　句

青牛恃力狂挨树。

宋庠

宋庠　句

冰萼瓊华次第开。

宋庠

宋庠　绝句

波环颍曲持竿石，云拥嵩岩鍊药炉。

尽是他年归隐计，更凭猿鹤作前驱。

宋庠

宋庠　筠亭

岁晚檀栾姿，山中映孤宇。

声繁天籁吟，影动仙幢舞。

即境是真如，黄花间幽圃。

宋庠

宋庠　郡楼望嵩少作

旷荡三河阔，东西二室连。

埋云峰树短，抱日岭霞鲜。

黛压周南野，岚薰鞏右天。

峥嵘元气外，磅礴太虚前。

斜麓横包壑，倾崖碧逗烟。

巢荒尧客隐，笙断洛储仙。

夙尚临风结，幽怀傃里县。

功名青史后，才器散樗边。

整顿登山屐，签题炼药篇，

采芝应有路，种玉得无田。

喻指存真契，如灰息世缘。

寄声鸾鹤侣，千载共来旋。

宋庠

宋庠　郡圃观春物有感

河桥烟北寂寥城，山圃虽春气尚清。

戏蝶有时飞自远，野禽终日语无情。

露痕浥浥添花重，风意沾沾助絮轻。

看遍物华还自看，乾坤同是一浮生。

宋庠

宋庠　郡圃观稻

谁取霜禾种，来依郡圃栽。

芒随虎掌熟，畦作佛袍开。

自应蝉鸣候，应无蟹啮灾。

公庖丰甑饭，知免拾颜煤。

宋庠

宋庠　郡圃海棠初开追忆学士院玉堂后西轩此花最盛置酒有感

昔作瀛洲赏，今逢汶水春。

可怜无并色，来对始衰人。

温树遥知汉，仙桃尚记秦。

临樽如旧识，争忍判芳辰。

宋庠

宋庠　郡圃秋日二首

闰去秋归早，开轩洒病襟。

晓风凌羽扇，商气袭瑶琴。

竹雨无情碧，荷烟底事深。

萧萧差可赏，只是恨年深。

宋庠

宋庠　郡圃秋日二首

累榭孤城侧，空陂八月凉。

高云收雨意，淡日作秋光。

叶落风蝉坞，巢空社燕梁。

变衰从此始，何术奈群芳。

宋庠

宋庠　郡圃洗心亭宴坐对春物因书所见

尽画山楹坐，居然外物身。

野葵能向日，怖鸽解投人。

万萼融朱蠟，平芜识绀茵。

须知无事处，堪养不才臣。

宋庠

宋庠　郡斋对雪

节晚云虽暗，年丰气自嘉。

乘寒初集霰，向夕遂韬霞。

缓舞先萦洛，妍歌不待巴。

无声来物表，一色共天涯。

露失仙人掌，春惊驿使花。

拂帘珠淅沥，装树玉查牙。

护石云惭素，开楼月让华。

海边鸥误客，辽左鹤迷家。

粉液塘冰厚，琼苗陇麦斜。

中邦盈尺喜，何必问龙沙。

宋庠

宋庠　郡斋多疾

歌召非周陕，褎黄谢汉台。

名将恩共忝，衰与疾俱来。

素发惭犀导，朱颜藉玉杯。

勋劳真索莫，出处尚徘徊。

且脱平津粟，谁忧长孺灰。

淮阳安敢薄，卧治恐非才。

宋庠

宋庠　郡斋感怀寄呈参政给事同年

老持藩印守河卫，苟禄惟知恋轼熊。

游旧最叨青眼客，埏陶今仰黑头公。

巢由逸躅心空断，儒墨常谈耳欲聋。

自笑晚年轻济丛，焚香静坐习元功。

宋庠

宋庠　郡斋无讼春物寂然书所见

阁铃无响昼辉迟，短发山巾尽日欹。

战蚁群行开蛰后，暝禽相语欲栖时。

遥通窦水添新溜，密数庭花记落枝。

讼息宽条恩莫报，晚年馀有白云期。

宋庠

宋庠　孔明

汉家乱无象，贤才戢鳞翼。

武侯霸王器，隆中事耕殖。

堂堂刘豫州，介绍徐元直。

一闻卧龙誉，三驾荒庐侧。

士为知己用，陈辞薄霄极。

说吴若转丸，抗魏犹卷席。

谈笑驭关张，从容羁梁益。

持邦二纪馀，君臣绝织隙。

浮埃蔽穹壤，大节沦金石。

梁甫不复闻，怀贤涕沾臆。

宋庠

宋庠　哭公实学士

高子北方士，才为国之华。

灵襟绝尘藻，丽藻纷春葩。

虽云服韁锁，高意笼青霞。

子昔久蒙润，逢辰亨乃嘉。

联飞奉台阁，相顾引龟緺。

鲍叔不予怯，楚臣宁妆瑕。

诏书频出沐，归辔屡回车。

时过蒋生径，或诣子云家。

柏将松立悦，人与室非遐。

自谓百年分，风期何所嗟。

君命良不淑，浮生兹有涯。

沈疴犯霜露，幽识发龙蛇。

美志一朝尽，馀哀千古赊。

招魂知是否，生肘讵真耶。

涂斤失郢匠，膝席夭长沙。

青黄饰沟木，藩褥坠风花。

世事一以谬，何言定隆窊。

都门执讴绋，原路引哀笳。

夕云旌外惨，春日塿头斜。

自此掩瑶轸，其谁知伯牙。

宋庠

宋庠　哭子正直讲

頍弁王门客，横经胄席师。

频扬四巡颂，屡析六身疑。

寂寞终嘲白，侏儒讵信饥。

一朝嗟溘尽，福善亦予欺。

宋庠

宋庠　苦热

溽署南方候，贞光大火天。

流金空畏日，坠水忽惊鸢。

掌露凉难挹，心瓜疾未蠲。

鵩妖卑湿地，魃虐蕴隆年。

虚谷全收籁，焦原欲出烟。

洪炉方扇物，何处预陶甄。

宋庠

宋庠　郎中胡君出守三衢特枉长韵一篇曲叙故人之契且有嘉命别督饯章牵课

南宫仙客欲归休，更领铜符越绝州。

郎位虽嗟三不遇，友声偏喜两相求。

朝端引籍辞群鹭，天外忘机信白鸥。

行矣松乔君自爱，虚名官职压人头。

宋庠

宋庠　老屋

老屋共栖迟，穷年吊影悲。

宵床牛误鬬，书壁鼠无仪。

窗北那成隐，家东益自嗤。

因声谢巢燕，京洛足华榱。

宋庠

宋庠　李公佐归汉东

门有联瓜懿，人伤掺袂分。

新篇稽奏牍，故社恋乡枌。

桂魄离怀苦，兰苕夕膳薰。

芳音毋自宝，西北足归云。

宋庠

宋庠　立春

曾见青旂上苑回，瑞幡仙萼翦刀催。

朝来独曝茅檐日，且暖蓬心一寸灰。

宋庠

宋庠　立春

底处春来早，依依傍日华。

年光随宝胜，阳律犯鸣笳。

冰沼应潜坼，风枝已自斜。

江南无驿骑，何计赏梅花。

宋庠

宋庠　立春前二日嘉雪应祈呈昭文相公

皇心精祷动昭回，嘉雪乘时弭岁灾。

先作飞霙随腊舞，便含膏泽趁春来。

天渊百顷移星汉，禁御千枝傲岭梅。

一曲巴人虽下里，愿持欢意助康哉。

宋庠

宋庠　立春日置酒郡斋因追感三为郡六迎春矣呈坐客

闰章馀历气先回，腊尾新阳已暗催。

三改使符惊岁往，六倾宾酒驾春来。

枝头翦采仙葩折，胜里宜年宝字开。

更听美人金缕曲，从兹争合捨尊罍。

宋庠

宋庠　立秋后一日凉风萧瑟便若感人

倏忽徂炎罢，惊秋自此辰。

残蜩空爱露，孤扇欲辞人。

嵩少千寻岭，沧浪万里津。

如何一乘兴，烟策弄飚轮。

宋庠

宋庠　梁冀二首

狐尾单衣汉绶长，归来珍馆看啼妆。

将军幸有封侯力，忍使秦宫令太仓。

宋庠

宋庠　梁冀二首

外戚豪华善意钱，折巾平帻映鸢肩。

支期一世惟偷宠，虚秉东京跋扈权。

宋庠

宋庠　林下

偶作中林适，聊观万化春。

蜂巢喧似市，禽舌巧于人。

陂溜鸣田尾，藤梢衣树身。

乡农时晤语，野意合天真。

宋庠

宋庠　临春水

尽日临春水，非关问要津。

舟行鱼避檝，岸坐草留人。

香萼千红糁，苔花小翠鳞。

已堪遗俗虑，何必擉江滨。

宋庠

宋庠　临秋三首

兀坐临秋水，悠然到夕霏。

莲丛经雨折，菰米待霜肥。

有饵潜鳞出，无轩野鹤飞。

驺呼且勿遽，更待月华归。

宋庠

宋庠　临秋三首

素潦沙成岸，苍条柳映津。

蝉休疑惜己，晴去似猜人。

绀幕随天远，琼鉤伴月新。

清风时一至，吹尽故缨尘。

宋庠

宋庠　临秋三首

脱叶金霜罢，沧洲满目前。

林风寒结籁，溪日晚留烟。

独木横官彴，方苞入稻田。

持麾更吏隐，殊觉主恩偏。

宋庠

宋庠　凌景阳寺丞与韩综监簿蔡襄秀才雪夕会饮聊诗数十韵以相示因成诗句

岁籥愁云暮，朋簪夕宴开。

贤如颍川聚，兴是剡溪来。

泻酒蟾波溜，雕章烛刻催。

三英知绝攎，況复是平台。

宋庠

宋庠　流杯亭

昔记神皇驻六龙，横波箫鼓沸天中。

谁知一代繁华意，吹作菰蒲落日风。

宋庠

宋庠　流杯小宴偶成拙诗奉呈运使王密学紫微韩舍人

溪斋元巳得嘉宾，曲曲烟渠逗翠沦。

泼水乍经三月雨，泛觞重记九年春。

风前小舞惊馀雪，梁外清歌落暗尘。

此会贵交应绝拟，斗枢星掖两贤臣。

宋庠

宋庠　留别知郡职方杨员外

矛本草茅士，世无钟鼎荣。

在昔未胜冠，先畴弓冶倾。

茹荼滨十死，属纩存微生。

分遂甯牛饭，谁希庄雁鸣。

龙具泣妻子，练裙悲弟兄。

慈诲断轲织，遗书开晏楹。

感激侏儒饱，呻吟裘氏声。

下武纂丕构，协风翔四瀛。

纷驰贲丘帛，高竖当衢旌。

鸾翮不暇戢，骥材方自呈。

车徒首燕路，冠盖溢秦京。

文章赵元叔，唇舌娄君卿。

列邸曳裙入，群公交幣迎。

仆尝不自料，奋迹希时英。

弟子许都养，词人嗤老伧。

一旦褐衣召，千斩昆玉名。

安知轼蛙贱，但觉轩鸿轻。

初命六百石，关掌列侯城。

居然懵操决，无术裨澄清。

天炎屡来集，冤狱纷以盈。

诮让使台檄，流离民屋征。

结课谅无最，黜幽兹有萌。

晚遘金闺彦，传瑞提千兵。

为僚笃古义，赏善多新评。

坐则席函丈，出则车连衡。

高论天人际，细略米盐争。

愚虑或窥管，嘉言兹报琼。

赏音非易遇，旷古难为并。

严惠不世出，萧朱犹害成。

何言末路日，独契后凋情。

累洽帝图盛，思皇贤路平。

愿言寄君子，始终同所营。

宋庠

宋庠　留台吴侍郎时泛小舟临玩清洛辄成拙诗奉寄

闻有沧洲尚，时时清洛滨。

烟波能弄檝，沙鸟不惊人。

佛髻寒排岫，星桥晚跨津。

湍鸣知乱石，漪碎觉跳鳞。

玉匕停馀剂，华缨濯故尘。

今无李元礼，仙袂许谁亲。

宋庠

宋庠　榴花

谁取孤根植槛旁，绛跗丹蘤鬬年芳。

惊飚莫损亭亭艳，百子先秋未有房。

宋庠

宋庠　榴花

孤根西土几时传，绛蕊缃趺早夏天。

艳发虽惭李桃后，子成犹占雪霜前。

醖馀霞醑香应在，染杀绡裙色未鲜。

一种芳心耐风雨，敢辞重叠奏君筵。

宋庠

宋庠　柳嘲竹

好在碧檀乐，丛低度岁寒。

何堪裁凤律，只好制鱼竿。

拂水烟梢润，含风钿叶攒。

芳阴聊奉庇，君试仰天看。

宋庠

宋庠　龙兴题额

八法神毫焕宝题，至今鸾鹊欲惊飞。

临空莫遣流尘晦，幸有仙人拂石衣。

宋庠

宋庠　洛城秋雨

霜月兼寒雨，高斋伴寂寥。

已能阴漠漠，更自韵萧萧。

宫迥天低阙，津长雾失桥。

芦灰迷桂晕，梁屋掩霞朝。

烟重兰摧叶，风凄柳劲条。

远沉缑鹤唳，轻送洛鸿飘。

瓮圃应馀汲，芝岩定长苗。

有人思旧隐，归驾不须招。

宋庠

宋庠　洛京王尚书学士寄惠牡丹十品五十枝因成四韵代书答

十种仙葩各有名，相逢暂似到周京。

簪端珥萼头虽白，酒面含华眼更明。

风暖天香吹不断，露深宫采洗初成。

慇懃数尽千重叶，未抵衔恩感旧情。

宋庠

宋庠　落花

一夜春风拂苑墙，归来何处剩凄凉。

汉皋佩冷临江失，金谷楼危到地香。

泪脸补痕劳獭髓，舞台收影费鸾肠。

南朝乐府休赓曲，桃叶桃根尽可伤。

宋庠

宋庠　马上见梅花初发

瞥见江南树，繁英照苑墙。

无双春外色，第一腊前香。

云叶遥惊目，琼枝昔断肠。

莫吹羌坞笛，容易损孤芳。

宋庠

宋庠　漫成

二典勋华冠号荣，爊然三代继英声。

如何孟子尊儒术，不肯临篇信武成。

宋庠

宋庠　漫成二绝

日日开门避宠呼，舞骖飞盖共虚徐。

昔人枉解痊秦痔，只得君王五乘车。

宋庠

宋庠　漫成二绝

代故由来足纠纷，高才忧世强云云。

太宗不用长沙传，虚使群臣諡孝文。

宋庠

宋庠　冒雨出省示同舍

簇云丝雨共凄迷，红日应衔苑树西。

陌上绛涂深几许，羸骖无锦可障泥。

宋庠

宋庠　梅

花落亭亭素脸开，忍寒刚欲背春来。

已迷江令琼花树，更傍周王璧水台。

楚馆娇云愁梦断，洛廛香雪待风回。

一枝寄远真何益，费尽南朝陆凯才。

宋庠

宋庠　孟津跨大河寒气特盛岁暮作

河里孤城岁倍寒，冰霜千里正漫漫。

炉熏宝焰翻沈暖，酒入衰容不借丹。

翠幕障风褰影数，玉琴抽雪按徽难。

天高木落千花尽，闲抚青松仔细看。

宋庠

宋庠　孟津岁晚十首

我怼流年晚，年将我志违。

终风来北怒，寒日趁西归。

野兽求群骋，离鸿望影飞。

君恩殊未报，愁忆故山薇。

宋庠

宋庠　孟津岁晚十首

地阔山川巑，风高万卉乾。

山烟晨作暝，河气晚催寒。

革眼移前带，梁金晦旧冠。

胡然坐衰靡，无客饷千丸。

宋庠

宋庠　孟津岁晚十首

隐轸分河壤，峥嵘念岁华。

关云沈鞏树，楼月啸羌笳。

要路谁云骋，浮生会有涯。

高哉羡门子，横海挹朝霞。

宋庠

宋庠　孟津岁晚十首

岁籥行周矣，官斋坐悄然。

脩篁全露节，衰柳不停烟。

霜苦云收阵，天斜月控弦。

寸心如斗柄，常在帝车前。

宋庠

宋庠　孟津岁晚十首

曲岸群芳歇，高台倦目留。

晋山青不断，河潦浊难收。

世路功名急，天衢岁月遒。

吾生犹可养，嵩麓是耕畴。

宋庠

宋庠　孟津岁晚十首

戍苦河兼重，星回岁聿悲。

颓云埋雪树，暗水入冰池。

山叠看疑近，楼高倚更危。

吞腥何日了，归去茹华芝。

宋庠

宋庠　孟津岁晚十首

大室东南望，分明鸾鹤飞。

何尝无路往，自是有心违。

隐谷松声淡，仙区药甲肥。

行年六十一，非外更知非。

宋庠

宋庠　孟津岁晚十首

芳序虽摇落，吾生任屈伸。

日催轻璧士，天赦戴盆人。

宵雁多号月，冰鱼暗待春。

自怜麋鹿性，晚节顿缨频。

宋庠

宋庠　孟津岁晚十首

昔日山林愿，今兹轩冕游。

祗惊年苒苒，安议政优优。

小雪烟横野，残笳月背楼。

河边杨树老，不是桂淹留。

宋庠

宋庠　孟津岁晚十首

渥赭随颜罢，飞霜入鬓新。

夜壶寒展刻，冬晷急驰轮。

名美诚堪徇，身闲我独亲。

聊持一樽酒，不为画蛇人。

宋庠

宋庠　孟津晚景

二月春风引夕阴，鞏烟邙树怅登临。

醯鸡瓮外天方阔，偃鼠河滨水正深。

万叠绀螺山北耸，半边红壁日西沈。

凭高薄暮人谁见，一寸如丹魏阙心。

宋庠

宋庠　明堂大飨庆成奏御

盛节严周配，宏模轶汉仪。

还因大庭敞，就展合宫祠。

揆序乘霜签，涓辰袭宝龟。

重檐开窈竔，缀牖列参差。

苍邸尊圆覆，嘉牲接厚祇。

五精均帝飨，三圣侑灵嬉。

备物先昭德，长言各奏诗。

美光浮羽戚，休气冒尊彝。

虚次天弥健，还衡斗辄随。

礼成无坠典，神醉答繁釐。

解作初占雨，恩浓遂浃肌。

欢心偕岳抃，赦驿与星驰。

载瑞催麟笔，包锋促虎皮。

具臣何以报，拜首百工熙。

宋庠

宋庠　明堂宿斋赐贡茶珍果上樽御膳

太寝陪祠宿斗城，宠颁通夕助斋明。

吴包瑞果金衣润，闽焙春团宝月盈。

满腹鸱幐催御酒，溢杯羊簍{焰火换血}识君羹。

甘滋饱德殊无寐，坐数章沟肃唱声。

宋庠

宋庠　默记淮南王事

室饵初尝谒帝晨，宫中鸡犬亦登真。

可怜南面称孤贵，才作仙家守厕人。

宋庠

宋庠　默记淮南王事

班葛才华尽冠时，如何褒贬两参差。

八公并号翀宵客，谁作当年诣吏辞。

宋庠

宋庠　默记淮南王事

二山仙藻郁纷纶，鸿宝于中秘术新。

他日铸金多不效，馀灾翻及献方人。

宋庠

宋庠　默诵

虚名三纪玷王朝，晚岁刚肠万虑销。

笃学自依袁伯业，醒狂谁比盖宽饶。

将旄烛日逢兵偃，隐谷连云负客招。

白首报恩虽竭节，拟留馀力事耕樵。

宋庠

宋庠　谋退

家家皋稷会亨辰，老丑无谋念孰亲。

自乐一麾称外守，耻将三物诅谗人。

灌园路僻苍烟晓，洗耳滩长碧溜春。

此地敢言逃楚相，他年终拟作尧民。

宋庠

宋庠　谋退四首

勤勤念耦耕，不是钓虚名。

皓魄圆犹缺，芳卮满故倾。

佩韦防事急，分肉倚心平。

此意将谁语，临深坐冶城。

宋庠

宋庠　谋退四首

常闻疏少傅，知足遽辞官。

祖道宾仪盛，挥金里宴欢。

畏途非蠖屈，高志自鹏抟。

行路贤哉叹，吾心良所安。

宋庠

宋庠　谋退四首

昔日於陵子，遗荣自灌园。

三分轻国爵，一世谢人宣。

野笠锄春陇，横槔汲晓源。

区区冒荣者，天壤亦何言。

宋庠

宋庠　谋退四首

济世才无取，登朝运所遭。

濡鵼真竊禄，汗马本非劳。

汉重商贤隐，尧嗟颍客高。

古今閒自況，何翅九牛毛。

宋庠

宋庠　暮春感兴

九十芳期去不留，解痟何计贳珍裘。

炉残晋俗清明火，水冷山阴祓禊洲。

风径舞花催暮色，雨梁归燕说春愁。

离归莫问年华事，赋笔悲于宋玉秋。

宋庠

宋庠　暮归舟中

一水萦纡荡夕霏，樵风上下燕参差。

斜阳无限沧洲景，可惜山阴兴尽归。

宋庠

宋庠　南禅院

王舍多幽刹，林居访净人。

旁行经叶古，宝色梵天春。

风阁铃如语，烟溪树胜轮。

道场聊抖擞，认得客衣尘。

宋庠

宋庠　南轩望雨

层霭冒遥城，风长雨足轻。

暗云依电簇，微日记虹明。

树洗连帷出，荷翻百琲倾。

幸无漂麦虑，舒啸倚前楹。

宋庠

宋庠　辇下寒食

旧节虽龙忌，中都富物华。

有行官户柳，无数苑墙花。

饮市喧银客，优场隘幰车。

街尘盘马燥，树日斗鸡斜。

蹋鞠将军第，吹箫贵主家。

金丸随落宿，丝障乱朝霞。

水暖船争旆，风长鼓应笳。

池边人酩酊，殿里客伊亚。

画卵宾盘盛，香糜赐品嘉。

只应王泽厚，行乐遍天涯。

宋庠

宋庠　撚鼻

一饥惯食腥腐，三嗅不分臭香。

残质心灰已久，末年鼻壅何伤。

宋庠

宋庠　念古

贤哉邴曼容，出处知所据。

官馀六百石，辄自移疾去。

富贵非不怀，殆辱亦先虑。

嗟我材下中，叨恩最蕃庶。

尧庭纳言职，轩野方明御。

服衮作槐班，曳履南宫署。

虽经斥免诮，尚玷高华处。

徒有守直弦，何能借前箸。

愚甘六马对，谗恨三物诅。

年来感衰疾，倦鸟思返翥。

抗心望先哲，俯首惭昔誉。

西景尚可收，归辕未云遽。

傥以人望人，期君或吾恕。

宋庠

宋庠　念衰二首

劲风吹北林，落叶舞南牖。

岁序忽已高，峥嵘薄星斗。

大化驱群物，始终迭相授。

羲和亦何为，挟日但西走。

少壮驰目前，衰颓蹑人后。

星星两霜鬓，伴我老成丑。

学道若嗟晚，扪心更馀咎。

兹意将奈何，投身就杯酒。

宋庠

宋庠　念衰二首

衰容览青铜，寒光了无隐。

照我颠上毛，星星罕余鬷。

持此将奈何，岁月屡遒尽。

少壮罕闻道，下士乃为哂。

操绠遽汲深，持矛复夸榡。

任重力疾颠，塼穷计方窘。

上孤明主恩，下违昔贤淮。

忧悔从中来，老至非无眹。

尚忝麾守尊，居惭政条敏。

孤心企寒柏，万境付朝菌。

往失奚足追，来戒戜堪引。

明发丘壑情，予将治归轸。

宋庠

宋庠　偶观竹林七贤画像

七子高风拂混茫，丹青遗影尚琳琅。

山王偶尔兼荣遇，不得延年赠短章。

宋庠

宋庠　贫病

贫病两何缘，相将百虑煎。

储空擔石粟，书贷倍称钱。

客讶甘螬李，偷惊昔故氈。

因声谢才鬼，攎作送穷船。

宋庠

宋庠　屏居春日

初服仍从洛涘居，鸣蛙铙吹满前除。

露园柘弹愁逢雀，磻渚璜钩枉饵鱼。

蜡屐幽怀高下齿。斲轮真想古今书。

汉人尚自嘲频解，犹得凝神守泊如。

宋庠

宋庠　七夕三首

一夕欢娱凤帐秋，晓天归驾待琼辀。

银潢便是东西水，不独人间有御沟。

宋庠

宋庠　七夕三首

紫宙风轻敛夕霏，露华应湿六铢衣。

鹊桥贪问经年恨，不觉蛛丝减旧机。

宋庠

宋庠　七夕三首

汉家猗殿敞云屏，青雀西来底有情。

席上残桃犹可种，刘郎争奈不长生。

宋庠

宋庠　前岁春仆与献臣同饯常山公于苑西曾未再杘已均师门之痛兼承即日亲

昔岁西郊饯，曾瞻出守麾。

今年东第哭，便叹哲人萎。

辰巳空成识，膏肓不遇医。

诘朝闻衮敛，心拆寝门悲。

宋庠

宋庠　钱侯东斋

北里开公第，东斋集俊游。

祕书家有副，甲令世传侯。

凤竹供聊册，鲭盘入宴羞。

门前多鹤盖，不为骋长楸。

宋庠

宋庠　乾兴诏罢自咏

忍当昭世卧隆中，西笑无谋始讳穷。

鸥散海边渔事废，炙残京口客盘空。

乡魂怨晓虚为蝶，头葆悲秋不后蓬。

欲把遗编论兴废，诸儒争奈喜嘲雄。

宋庠

宋庠　潜溪晚归二首

诘曲山阿冒石梯，听泉寻竹到招提。

凭兰未遍催归驭，可惜溪西更有溪。

宋庠

宋庠　潜溪晚归二首

刹刹寻僧驻盖频，已闻归骑趣城闉。

岩云不散溪泉咽，野色幽声共怨人。

宋庠

宋庠　清辉殿双头牡丹

禁御含晖地，春英浥露天。

万柯蒸协气，双蘤应祥篇。

傃日香弥酷，乘风艳欲然。

联葩宸屋外，交影帝觞前。

咏掩华跗秀，名均紫脱妍。

朝綏歌茂贶，声冠亿斯年。

宋庠

宋庠　清明

前旬风雨逼清明，柳色天高雪絮轻，

冷落介推藏火月，寂寥潘令种花城。

军中蹋鞠人穿域，门外吹箎客诧餳。

今日太宫还直具，多年私邸隔朝缨。

宋庠

宋庠　清明出沐

晓树阴岑客舍春，卿舆不访著书人。

长楸有地金成埒，曲突无烟桂徙薪。

自欠解兰抛北阜，更堪鸣磬是南邻。

饧香酝冷沈欢绪，枉负山郎出沐辰。

宋庠

宋庠　清明日东归舟次滞雨

月弦离毕破芳辰，舟子招招数问津。

压岸晚阴云著野，蘸渠春色柳随人。

烟畴雊雉逢谁叹，风碛惊鸥莫我亲。

赐告有程归棹急，赧然归水愧游鳞。

宋庠

宋庠　秋出近郊

修邙才转便维嵩，都占黄河小曲中。

秋助峰峦相倚碧，日催梨枣一番红。

烟芜虽歇犹藏野，霜叶能飞不待风。

关辅俗淳无巧弋，天边何意有惊鸿。

宋庠

宋庠　秋蝶

百卉芳心罢，空园蝶影微。

虽逢已凉节，尚作有情飞。

露菊聊堪采，风兰或可依。

履霜从此懼，君意定何归。

宋庠

宋庠　秋湖上晚景四首

小小江山国，轻轻缟紵衣。

波光清作面，天势碧成围。

岸蝶随人舞，沙鸥掠坐飞。

此心兼此境，安得不忘机。

宋庠

宋庠　秋湖上晚景四首

曲槛堪何倚，幽芳几独寻。

颓云山露顶，孤月水呈心。

翘鹭多依浅，惊鱼更就深。

归怀无晤语，身世两浮沈。

宋庠

宋庠　秋湖上晚景四首

春溜来无限，新蒲绿未齐。

苍烟山带北，红浪日平西。

野鹜时孤往，林鹦忽并啼。

一篇行一曲，依约似青溪。

宋庠

宋庠　秋湖上晚景四首

浦溆春初满，风烟晚不销。

泛杯横截窦，通舫小开桥。

莲叶抽萍面，藤梢落树腰。

此中无骇浪，容易打双桡。

宋庠

宋庠　秋霁观野物

雨毕天高卷断虹，郊原无物不秋丰，

禾麻自称霜前熟，梨棗偏依日处红。

烟外短帘閒映柳，水边轻翼暗随风。

田庐我亦牵魂梦，归去嵩阳一老瓮。

宋庠

宋庠　秋圃感物

秋叶霜前绿，秋池雨后清。

残蝉多默默，寒蝶强轻轻。

丹果林梢熟，黄花草际明。

心惭逃相客，世外掩柴荆。

宋庠

宋庠　秋日出沐感怀

落落穷阎静，萧萧晚岁昏。

臣饥徒索米，童小未应门。

清世为尘诮，私家出沐恩。

斗回非挹酒，天远讵兼盆。

腐烂翔鹓鼠，青黄断木樽。

容容谁觊福，栩栩自交魂。

衰柳空烟穗，寒苔叠雨痕。

鸣蛙沈故沼，噪雀恋空园。

有客嘲黔突，无人赏负暄。

终期六百石，初服卧丘樊。

宋庠

宋庠　秋日漫兴

天淡云摧险，风清水始波。

暗蟲催纺纬，惊鹊报填河。

宫扇纨规掩，仙眕露彩多。

空馀归客恨，芝术老岩阿。

宋庠

宋庠　秋日小雨后作

晚陌收残雨，高轩冒夕霏。

风乾移旧乡，月破隐空围。

败叶相将舞，寒云不肯飞。

兴无潘掾笔，何术写心微。

宋庠

宋庠　秋晚禁庐独坐

霜日薄西牖，境寂趣自閒。

风篁宿天籁，海碧沈云山。

宫树未全落，栖乌相与还。

心疑蹈虚宇，踖乃尘清班。

自顾丘壑志，何施轩冕颜。

终当谢绯服，戢翼榆枋间。

宋庠

宋庠　秋夕池上

月御横霄陸，溪楼敞夕霏。

神龟荷里宿，仙骥露中飞。

屏箑风摧暑，攀條客念归。

冶城空极望，忧乐意多违。

宋庠

宋庠　秋夕感怀

风蟾成晕露成霜，玉箭添筹怨漏长。

四载归心同骑省，半分仙骨过东阳。

惊猿久负排巢客，乘驷谁轻喻蜀郎。

掩鼻裁诗多感慨，吟馀星斗转秋潢。

宋庠

宋庠　秋夜禁直闻雨

徼道千庐地，宵霖八月天。

床栖吴簟竹，窗湿汉宫钱。

幕影翻层浪，檐声乡细泉。

空附何所得，併是废悉眠。

宋庠

宋庠　求遗书

政革秦馀暴，文兴汉德优。

中经虽并集，逸典更旁求。

使节褒遗训，儒林补大猷。

家无藏壁恨，人弭挟书忧。

深穴资遐览，燃藜伫对雠。

因斯流略盛，终古冠缇油。

宋庠

宋庠　求志

壮心销尽见天机，敢惜功名与世违。

拙似潘生难济用，老于蘧瑗转知非。

多年鷄口惭争食，自古驽筋爱举肥。

常恐冒荣孤晚节，春来魂梦到柴扉。

宋庠

宋庠　屈原

蜜勺琼浆荐羽卮，脩门工祝俨相依。

蛾眉杂遝无穷乐，泽上迷魂底不归。

宋庠

宋庠　屈原

司命湘君各有情，九歌愁苦荐新声。

如何不救沈江祸，枉解堂中许目成。

宋庠

宋庠　去年三月禊饮池上岁月易得忽复暮春因再宴僚属作

前兹属元巳，置酒苍烟台。

芳序忽复周，春风正徘徊。

懽言速僚友，亟使具觥杯。

长渠溢芳溜，列坐浮香来。

灵嚣合众乐，隐若南山雷。

舞袂纷杂袭，宾冠俨崔嵬。

美人前为寿，颜色如琼瑰。

况我千万日，行乐无疑猜。

新歌袅天衢，兴视行云回。

我时语四座，兹赏诚难哉。

妙颜无再朱，白发惟相催。

跖躥盈圣智，孔颜罹忧摧。

区区百世后，美恶同尘灰。

吾欲挈瑶斗，踞海为金罍。

挹兹忘忧物，与尔同嘲谐。

天地为一朝，长短何足哀。

鲁阳久不作，白日任西颓。

宋庠

宋庠　去秋九日置酒今秋复喜兹会诗呈通判比部并诸幕府

城上凌氛百尺台，晚秋重喜宴楼开。

汎樽露菊疑相识，吹帽霜风是再来。

宝瑟丁宁催客饮，丹萸灿漫辟谁灾。

莫惊银烛先为具，天际残阳唤不回。

宋庠

宋庠　群玉殿十二月二十三日锡宴

岁晏彤帷敞，天深紫宇宽。

气和先合乐，仗密不知寒。

斟酌中衢饮，伊亚别殿欢。

先春皇意悦，花满从臣冠。

宋庠

宋庠　群玉殿十二月二十三日锡宴

宝翰挥文罢，瑶触续宴初。

帝韶重舞凤，玉藻更歌鱼。

景驻三休阁，欢留六尺舆。

赐金将厚意，并入史臣书。

宋庠

宋庠　人日

阳律初回七日春，谁将灵品占佳辰。

镂金翦采空迎福，无奈牛羊已胜人。

宋庠

宋庠　壬子岁四月甲申夜纪梦

积雨暗长夜，山行经险巇。

悲风撼林木，崖谷蔽参差。

远闻豺虎号，鬼燐弄光辉。

十步九失足，中心祗自持，

所适既迢递，黾勉焉可为。

道旁见明烛，抵宿依茅茨。

开户念生客，喜逢主瓮慈。

暖汤趣妻子，然薪为更衣。

艰难又奚怨，少息非所期。

鸡鸣夜将旦，熟寐百无知。

欣戚一以忘，何有安与危。

生死宇宙内，旷怀亦如斯。

聊纪梦中事，谁当赓我诗。

宋庠

宋庠　入朝感旧

二纪便番冒主恩，归来荣感两惊魂。

昌辰尽见群龙出，急景俱随骇驷奔。

史册褒贤空汗竹，山丘馀泣已陈根。

此身不减灵光殿，遗老班中岿独存。

宋庠

宋庠　入谒马羸不进

上路传呼万毂流，羸骖踏月五更愁。

城门争道无因入，始恨车前欠八驺。

宋庠

宋庠　入谒马上作

残月冬鼓喧，中衢幰轮鹜。

九关忽洞陃，万盖沈云布。

烛乱建章星，麈迷华阴雾。

车幅避鸣驺，銮音听朝御。

嗟予亦何为，簉此珍群羽。

野鹤载轩愁，狂狙裹衣怒。

肃穆未央朝，蹒跚寿陵步。

人生固有志，躁静各成趣。

生当伏农畎，乃尔汙贤路。

峨弁束蓬颠，吞腥满饥素。

乐育过阿陵，增裨乏尘露。

徒怀一割志，但恐流芳暮。

且复竣逡巡，南山有场圃。

宋庠

宋庠　闰三月再到西湖花卉已过春馀夏早景物亦佳因复留连日夕忘返

再来湖上已春残，物物随时亦强欢。

紫叶抽荷疑弄橐，翠皮包竹好裁冠。

惊桡野鹜移沙渚，贪饵鲜鳞荐客盘。

尽日临流忘吏事，须知名世六条宽。

宋庠

宋庠　闰十二月望日立春禁中作

闰历先春破腊寒，采花金胜宠千官。

水从太液池边动，柳向灵和殿里看。

瑞气因风生禁仗，暖晖依日上仙盘。

须知圣运随生殖，万国年年共此欢。

宋庠

宋庠　三月晦日夜坐有感

城头吹角乱昏鸦，坐敞空楼感岁华。

遥电不知何处雨，狂风还送一年花。

洛桥禊席随流水，箕岭仙巢倚暮霞。

出处半生虽未决，归心常傍故侯瓜。

宋庠

宋庠　善惠师禅斋

象马王城地，禅扃此独开。

漏声随叶换，风意绕幡来。

驯鸽依斋树，飞花恋講台。

朝珂时一集，并为碧云才。

宋庠

宋庠　伤死马

辨道曾资智，嘶风忽绝音。

故蹄休践雪，朽骨讵酬金。

附尾讒蝇散，投鞍啮鼠侵。

弃帷宜一报，尽力有前箴。

宋庠

宋庠　舍人院观御篆微阁榜赐宴奏御

近署新层构，仙跗锡宝题。

凝章下天汉，布画俨星奎。

榜势虬檐负，缯华凤押栖。

崇儒推宴豆，观象耸朝闺。

九张需云洽，三休贺雀迷。

从兹河洛奥，併在紫垣西。

宋庠

宋庠　涉淮泝清迫于冰涸舟次下邳先寄彭门赵侍御二首

病骨忧南土，孤怀念北迁。

欣承紫泥诏，且向汶阳田。

夜雪淮冰合，朝暾海气鲜。

风波虽缭绕，自有故交怜。

宋庠

宋庠　涉淮泝清迫于冰涸舟次下邳先寄彭门赵侍御二首

此地淮壖极，连樯北转初。

风烟寒背楚，陂泽远通徐。

葆髮惊秋外，葵心恋阙馀。

不忧芳岁晚，松柏自扶疏。

宋庠

宋庠　摄祀出城过西苑马上作

斗柄仙城晓，龙鳞下隰通。

三竿眺羲驭，十里过商中。

水藉天容碧，尘依驿辙红。

喜闻何力语，应为乐秋丰。

宋庠

宋庠　诗寄河阳夏侍中

勤勤书札问青氈，郧水逢知似曩缘。

海燕不忘栖厦日，霜松宁有改柯年。

陪京玉节诸侯上，坐省华貂百辟先。

朝夕公归领冠剑，定应偏作故簪怜。

宋庠

宋庠　时贤多以不才诮我因自咏

我本无心士，终非济世才。

虚舟人莫怒，疑虎石曾开。

蚊负愁山重，葵倾喜日来。

欲将嘲强解，真意转悠哉。

宋庠

宋庠　时余不得预会戏成二韵

笔阵谈锋醉幕天，遥知三俊共周旋。

据鞍旧将曾销髀，不得行间左执鞭。

宋庠

宋庠　榴花

谁取孤根植槛旁，绛跗丹蘤鬬年芳。

惊飚莫损亭亭艳，百子先秋未有房。

宋庠

宋庠　榴花

孤根西土几时传，绛蕊缃趺早夏天。

艳发虽惭李桃后，子成犹占雪霜前。

醖馀霞醑香应在，染杀绡裙色未鲜。

一种芳心耐风雨，敢辞重叠奏君筵。

宋庠

宋庠　柳嘲竹

好在碧檀乐，丛低度岁寒。

何堪裁凤律，只好制鱼竿。

拂水烟梢润，含风钿叶攒。

芳阴聊奉庇，君试仰天看。

宋庠

宋庠　龙兴题额

八法神毫焕宝题，至今鸾鹊欲惊飞。

临空莫遣流尘晦，幸有仙人拂石衣。

宋庠

宋庠　洛城秋雨

霜月兼寒雨，高斋伴寂寥。

已能阴漠漠，更自韵萧萧。

宫迥天低阙，津长雾失桥。

芦灰迷桂晕，梁屋掩霞朝。

烟重兰摧叶，风凄柳劲条。

远沉缑鹤唳，轻送洛鸿飘。

瓮圃应馀汲，芝岩定长苗。

有人思旧隐，归驾不须招。

宋庠

宋庠　洛京王尚书学士寄惠牡丹十品五十枝因成四韵代书答

十种仙葩各有名，相逢暂似到周京。

簪端珥萼头虽白，酒面含华眼更明。

风暖天香吹不断，露深宫采洗初成。

慇懃数尽千重叶，未抵衔恩感旧情。

宋庠

宋庠　落花

一夜春风拂苑墙，归来何处剩凄凉。

汉皋佩冷临江失，金谷楼危到地香。

泪脸补痕劳獭髓，舞台收影费鸾肠。

南朝乐府休赓曲，栴　叶桃根尽可伤。

宋庠

宋庠　马上见梅花初发

瞥见江南树，繁英照苑墙。

无双春外色，第一腊前香。

云叶遥惊目，琼枝昔断肠。

莫吹羌坞笛，容易损孤芳。

宋庠

宋庠　漫成

二典勋华冠号荣，爊然三代继英声。

如何孟子尊儒术，不肯临篇信武成。

宋庠

宋庠　漫成二绝

日日开门避宠呼，舞骖飞盖共虚徐。

昔人枉解痊秦痔，只得君王五乘车。

宋庠

宋庠　漫成二绝

代故由来足纠纷，高才忧世强云云。

太宗不用长沙传，虚使群臣諡孝文。

宋庠

宋庠　冒雨出省示同舍

簇云丝雨共凄迷，红日应衔苑树西。

陌上绛涂深几许，羸骖无锦可障泥。

宋庠

宋庠　梅

花落亭亭素脸开，忍寒刚欲背春来。

已迷江令琼花树，更傍周王璧水台。

楚馆娇云愁梦断，洛廛香雪待风回。

一枝寄远真何益，费尽南朝陆凯才。

宋庠

宋庠　孟津跨大河寒气特盛岁暮作

河里孤城岁倍寒，冰霜千里正漫漫。

炉熏宝焰翻沈暖，酒入衰容不借丹。

翠幕障风褰影数，玉琴抽雪按徽难。

天高木落千花尽，闲抚青松仔细看。

宋庠

宋庠　孟津岁晚十首

我怼流年晚，年将我志违。

终风来北怒，寒日趁西归。

野兽求群骋，离鸿望影飞。

君恩殊未报，愁忆故山薇。

宋庠

宋庠　孟津岁晚十首

地阔山川巑，风高万卉乾。

山烟晨作暝，河气晚催寒。

革眼移前带，梁金晦旧冠。

胡然坐衰靡，无客饷千丸。

宋庠

宋庠　孟津岁晚十首

隐轸分河壤，峥嵘念岁华。

关云沈鞏树，楼月啸羌笳。

要路谁云骋，浮生会有涯。

高哉羡门子，横海挹朝霞。

宋庠

宋庠　孟津岁晚十首

岁籥行周矣，官斋坐悄然。

脩篁全露节，衰柳不停烟。

霜苦云收阵，天斜月控弦。

寸心如斗柄，常在帝车前。

宋庠

宋庠　孟津岁晚十首

曲岸群芳歇，高台倦目留。

晋山青不断，河潦浊难收。

世路功名急，天衢岁月遒。

吾生犹可养，嵩麓是耕畴。

宋庠

宋庠　孟津岁晚十首

戍苦河兼重，星回岁聿悲。

颓云埋雪树，暗水入冰池。

山叠看疑近，楼高倚更危。

吞腥何日了，归去茹华芝。

宋庠

宋庠　孟津岁晚十首

大室东南望，分明鸾鹤飞。

何尝无路往，自是有心违。

隐谷松声淡，仙区药甲肥。

行年六十一，非外更知非。

宋庠

宋庠　孟津岁晚十首

芳序虽摇落，吾生任屈伸。

日催轻璧士，天赦戴盆人。

宵雁多号月，冰鱼暗待春。

自怜麋鹿性，晚节顿缨频。

宋庠

宋庠　孟津岁晚十首

昔日山林愿，今兹轩冕游。

祗惊年苒苒，安议政优优。

小雪烟横野，残笳月背楼。

河边杨树老，不是桂淹留。

宋庠

宋庠　孟津岁晚十首

渥赭随颜罢，飞霜入鬓新。

夜壶寒展刻，冬晷急驰轮。

名美诚堪徇，身闲我独亲。

聊持一樽酒，不为画蛇人。

宋庠

宋庠　孟津晚景

二月春风引夕阴，鞏烟邙树怅登临。

醯鸡瓮外天方阔，偃鼠河滨水正深。

万叠绀螺山北耸，半边红壁日西沈。

凭高薄暮人谁见，一寸如丹魏阙心。







卷338

宋庠

宋庠　明堂大飨庆成奏御

盛节严周配，宏模轶汉仪。

还因大庭敞，就展合宫祠。

揆序乘霜签，涓辰袭宝龟。

重檐开窈竔，缀牖列参差。

苍邸尊圆覆，嘉牲接厚祇。

五精均帝飨，三圣侑灵嬉。

备物先昭德，长言各奏诗。

美光浮羽戚，休气冒尊彝。

虚次天弥健，还衡斗辄随。

礼成无坠典，神醉答繁釐。

解作初占雨，恩浓遂浃肌。

欢心偕岳抃，赦驿与星驰。

载瑞催麟笔，包锋促虎皮。

具臣何以报，拜首百工熙。

宋庠

宋庠　明堂宿斋赐贡茶珍果上樽御膳

太寝陪祠宿斗城，宠颁通夕助斋明。

吴包瑞果金衣润，闽焙春团宝月盈。

满腹鸱幐催御酒，溢杯羊簍{焰火换血}识君羹。

甘滋饱德殊无寐，坐数章沟肃唱声。

宋庠

宋庠　默记淮南王事

室饵初尝谒帝晨，宫中鸡犬亦登真。

可怜南面称孤贵，才作仙家守厕人。

宋庠

宋庠　默记淮南王事

班葛才华尽冠时，如何褒贬两参差。

八公并号翀宵客，谁作当年诣吏辞。

宋庠

宋庠　默记淮南王事

二山仙藻郁纷纶，鸿宝于中秘术新。

他日铸金多不效，馀灾翻及献方人。

宋庠

宋庠　默诵

虚名三纪玷王朝，晚岁刚肠万虑销。

笃学自依袁伯业，醒狂谁比盖宽饶。

将旄烛日逢兵偃，隐谷连云负客招。

白首报恩虽竭节，拟留馀力事耕樵。

宋庠

宋庠　谋退

家家皋稷会亨辰，老丑无谋念孰亲。

自乐一麾称外守，耻将三物诅谗人。

灌园路僻苍烟晓，洗耳滩长碧溜春。

此地敢言逃楚相，他年终拟作尧民。

宋庠

宋庠　谋退四首

勤勤念耦耕，不是钓虚名。

皓魄圆犹缺，芳卮满故倾。

佩韦防事急，分肉倚心平。

此意将谁语，临深坐冶城。

宋庠

宋庠　谋退四首

常闻疏少傅，知足遽辞官。

祖道宾仪盛，挥金里宴欢。

畏途非蠖屈，高志自鹏抟。

行路贤哉叹，吾心良所安。

宋庠

宋庠　谋退四首

昔日於陵子，遗荣自灌园。

三分轻国爵，一世谢人宣。

野笠锄春陇，横槔汲晓源。

区区冒荣者，天壤亦何言。

宋庠

宋庠　谋退四首

济世才无取，登朝运所遭。

濡鵼真竊禄，汗马本非劳。

汉重商贤隐，尧嗟颍客高。

古今閒自況，何翅九牛毛。

宋庠

宋庠　暮春感兴

九十芳期去不留，解痟何计贳珍裘。

炉残晋俗清明火，水冷山阴祓禊洲。

风径舞花催暮色，雨梁归燕说春愁。

离归莫问年华事，赋笔悲于宋玉秋。

宋庠

宋庠　暮归舟中

一水萦纡荡夕霏，樵风上下燕参差。

斜阳无限沧洲景，可惜山阴兴尽归。

宋庠

宋庠　南禅院

王舍多幽刹，林居访净人。

旁行经叶古，宝色梵天春。

风阁铃如语，烟溪树胜轮。

道场聊抖擞，认得客衣尘。

宋庠

宋庠　南轩望雨

层霭冒遥城，风长雨足轻。

暗云依电簇，微日记虹明。

树洗连帷出，荷翻百琲倾。

幸无漂麦虑，舒啸倚前楹。

宋庠

宋庠　辇下寒食

旧节虽龙忌，中都富物华。

有行官户柳，无数苑墙花。

饮市喧银客，优场隘幰车。

街尘盘马燥，树日斗鸡斜。

蹋鞠将军第，吹箫贵主家。

金丸随落宿，丝障乱朝霞。

水暖船争旆，风长鼓应笳。

池边人酩酊，殿里客伊亚。

画卵宾盘盛，香糜赐品嘉。

只应王泽厚，行乐遍天涯。

宋庠

宋庠　撚鼻

一饥惯食腥腐，三嗅不分臭香。

残质心灰已久，末年鼻壅何伤。

宋庠

宋庠　念古

贤哉邴曼容，出处知所据。

官馀六百石，辄自移疾去。

富贵非不怀，殆辱亦先虑。

嗟我材下中，叨恩最蕃庶。

尧庭纳言职，轩野方明御。

服衮作槐班，曳履南宫署。

虽经斥免诮，尚玷高华处。

徒有守直弦，何能借前箸。

愚甘六马对，谗恨三物诅。

年来感衰疾，倦鸟思返翥。

抗心望先哲，俯首惭昔誉。

西景尚可收，归辕未云遽。

傥以人望人，期君或吾恕。

宋庠

宋庠　念衰二首

劲风吹北林，落叶舞南牖。

岁序忽已高，峥嵘薄星斗。

大化驱群物，始终迭相授。

羲和亦何为，挟日但西走。

少壮驰目前，衰颓蹑人后。

星星两霜鬓，伴我老成丑。

学道若嗟晚，扪心更馀咎。

兹意将奈何，投身就杯酒。

宋庠

宋庠　念衰二首

衰容览青铜，寒光了无隐。

照我颠上毛，星星罕余鬷。

持此将奈何，岁月屡遒尽。

少壮罕闻道，下士乃为哂。

操绠遽汲深，持矛复夸榡。

任重力疾颠，塼穷计方窘。

上孤明主恩，下违昔贤淮。

忧悔从中来，老至非无眹。

尚忝麾守尊，居惭政条敏。

孤心企寒柏，万境付朝菌。

往失奚足追，来戒戜堪引。

明发丘壑情，予将治归轸。

宋庠

宋庠　偶观竹林七贤画像

七子高风拂混茫，丹青遗影尚琳琅。

山王偶尔兼荣遇，不得延年赠短章。

宋庠

宋庠　贫病

贫病两何缘，相将百虑煎。

储空擔石粟，书贷倍称钱。

客讶甘螬李，偷惊昔故氈。

因声谢才鬼，攎作送穷船。

宋庠

宋庠　屏居春日

初服仍从洛涘居，鸣蛙铙吹满前除。

露园柘弹愁逢雀，磻渚璜钩枉饵鱼。

蜡屐幽怀高下齿。斲轮真想古今书。

汉人尚自嘲频解，犹得凝神守泊如。

宋庠

宋庠　七夕三首

一夕欢娱凤帐秋，晓天归驾待琼辀。

银潢便是东西水，不独人间有御沟。

宋庠

宋庠　七夕三首

紫宙风轻敛夕霏，露华应湿六铢衣。

鹊桥贪问经年恨，不觉蛛丝减旧机。

宋庠

宋庠　七夕三首

汉家猗殿敞云屏，青雀西来底有情。

席上残桃犹可种，刘郎争奈不长生。

宋庠

宋庠　前岁春仆与献臣同饯常山公于苑西曾未再杘已均师门之痛兼承即日亲

昔岁西郊饯，曾瞻出守麾。

今年东第哭，便叹哲人萎。

辰巳空成识，膏肓不遇医。

诘朝闻衮敛，心拆寝门悲。

宋庠

宋庠　钱侯东斋

北里开公第，东斋集俊游。

祕书家有副，甲令世传侯。

凤竹供聊册，鲭盘入宴羞。

门前多鹤盖，不为骋长楸。

宋庠

宋庠　乾兴诏罢自咏

忍当昭世卧隆中，西笑无谋始讳穷。

鸥散海边渔事废，炙残京口客盘空。

乡魂怨晓虚为蝶，头葆悲秋不后蓬。

欲把遗编论兴废，诸儒争奈喜嘲雄。

宋庠

宋庠　潜溪晚归二首

诘曲山阿冒石梯，听泉寻竹到招提。

凭兰未遍催归驭，可惜溪西更有溪。

宋庠

宋庠　潜溪晚归二首

刹刹寻僧驻盖频，已闻归骑趣城闉。

岩云不散溪泉咽，野色幽声共怨人。

宋庠

宋庠　清辉殿双头牡丹

禁御含晖地，春英浥露天。

万柯蒸协气，双蘤应祥篇。

傃日香弥酷，乘风艳欲然。

联葩宸屋外，交影帝觞前。

咏掩华跗秀，名均紫脱妍。

朝綏歌茂贶，声冠亿斯年。

宋庠

宋庠　清明

前旬风雨逼清明，柳色天高雪絮轻，

冷落介推藏火月，寂寥潘令种花城。

军中蹋鞠人穿域，门外吹箎客诧餳。

今日太宫还直具，多年私邸隔朝缨。

宋庠

宋庠　清明出沐

晓树阴岑客舍春，卿舆不访著书人。

长楸有地金成埒，曲突无烟桂徙薪。

自欠解兰抛北阜，更堪鸣磬是南邻。

饧香酝冷沈欢绪，枉负山郎出沐辰。

宋庠

宋庠　清明日东归舟次滞雨

月弦离毕破芳辰，舟子招招数问津。

压岸晚阴云著野，蘸渠春色柳随人。

烟畴雊雉逢谁叹，风碛惊鸥莫我亲。

赐告有程归棹急，赧然归水愧游鳞。

宋庠

宋庠　秋出近郊

修邙才转便维嵩，都占黄河小曲中。

秋助峰峦相倚碧，日催梨枣一番红。

烟芜虽歇犹藏野，霜叶能飞不待风。

关辅俗淳无巧弋，天边何意有惊鸿。

宋庠

宋庠　秋蝶

百卉芳心罢，空园蝶影微。

虽逢已凉节，尚作有情飞。

露菊聊堪采，风兰或可依。

履霜从此懼，君意定何归。

宋庠

宋庠　秋湖上晚景四首

小小江山国，轻轻缟紵衣。

波光清作面，天势碧成围。

岸蝶随人舞，沙鸥掠坐飞。

此心兼此境，安得不忘机。

宋庠

宋庠　秋湖上晚景四首

曲槛堪何倚，幽芳几独寻。

颓云山露顶，孤月水呈心。

翘鹭多依浅，惊鱼更就深。

归怀无晤语，身世两浮沈。

宋庠

宋庠　秋湖上晚景四首

春溜来无限，新蒲绿未齐。

苍烟山带北，红浪日平西。

野鹜时孤往，林鹦忽并啼。

一篇行一曲，依约似青溪。

宋庠

宋庠　秋湖上晚景四首

浦溆春初满，风烟晚不销。

泛杯横截窦，通舫小开桥。

莲叶抽萍面，藤梢落树腰。

此中无骇浪，容易打双桡。

宋庠

宋庠　秋霁观野物

雨毕天高卷断虹，郊原无物不秋丰，

禾麻自称霜前熟，梨棗偏依日处红。

烟外短帘閒映柳，水边轻翼暗随风。

田庐我亦牵魂梦，归去嵩阳一老瓮。

宋庠

宋庠　秋圃感物

秋叶霜前绿，秋池雨后清。

残蝉多默默，寒蝶强轻轻。

丹果林梢熟，黄花草际明。

心惭逃相客，世外掩柴荆。

宋庠

宋庠　秋日出沐感怀

落落穷阎静，萧萧晚岁昏。

臣饥徒索米，童小未应门。

清世为尘诮，私家出沐恩。

斗回非挹酒，天远讵兼盆。

腐烂翔鹓鼠，青黄断木樽。

容容谁觊福，栩栩自交魂。

衰柳空烟穗，寒苔叠雨痕。

鸣蛙沈故沼，噪雀恋空园。

有客嘲黔突，无人赏负暄。

终期六百石，初服卧丘樊。

宋庠

宋庠　秋日漫兴

天淡云摧险，风清水始波。

暗蟲催纺纬，惊鹊报填河。

宫扇纨规掩，仙眕露彩多。

空馀归客恨，芝术老岩阿。

宋庠

宋庠　秋日小雨后作

晚陌收残雨，高轩冒夕霏。

风乾移旧乡，月破隐空围。

败叶相将舞，寒云不肯飞。

兴无潘掾笔，何术写心微。

宋庠

宋庠　秋晚禁庐独坐

霜日薄西牖，境寂趣自閒。

风篁宿天籁，海碧沈云山。

宫树未全落，栖乌相与还。

心疑蹈虚宇，踖乃尘清班。

自顾丘壑志，何施轩冕颜。

终当谢绯服，戢翼榆枋间。

宋庠

宋庠　秋夕池上

月御横霄陸，溪楼敞夕霏。

神龟荷里宿，仙骥露中飞。

屏箑风摧暑，攀條客念归。

冶城空极望，忧乐意多违。

宋庠

宋庠　秋夕感怀

风蟾成晕露成霜，玉箭添筹怨漏长。

四载归心同骑省，半分仙骨过东阳。

惊猿久负排巢客，乘驷谁轻喻蜀郎。

掩鼻裁诗多感慨，吟馀星斗转秋潢。

宋庠

宋庠　秋夜禁直闻雨

徼道千庐地，宵霖八月天。

床栖吴簟竹，窗湿汉宫钱。

幕影翻层浪，檐声乡细泉。

空附何所得，併是废悉眠。

宋庠

宋庠　求遗书

政革秦馀暴，文兴汉德优。

中经虽并集，逸典更旁求。

使节褒遗训，儒林补大猷。

家无藏壁恨，人弭挟书忧。

深穴资遐览，燃藜伫对雠。

因斯流略盛，终古冠缇油。

宋庠

宋庠　求志

壮心销尽见天机，敢惜功名与世违。

拙似潘生难济用，老于蘧瑗转知非。

多年鷄口惭争食，自古驽筋爱举肥。

常恐冒荣孤晚节，春来魂梦到柴扉。

宋庠

宋庠　屈原

蜜勺琼浆荐羽卮，脩门工祝俨相依。

蛾眉杂遝无穷乐，泽上迷魂底不归。

宋庠

宋庠　屈原

司命湘君各有情，九歌愁苦荐新声。

如何不救沈江祸，枉解堂中许目成。

宋庠

宋庠　去年三月禊饮池上岁月易得忽复暮春因再宴僚属作

前兹属元巳，置酒苍烟台。

芳序忽复周，春风正徘徊。

懽言速僚友，亟使具觥杯。

长渠溢芳溜，列坐浮香来。

灵嚣合众乐，隐若南山雷。

舞袂纷杂袭，宾冠俨崔嵬。

美人前为寿，颜色如琼瑰。

况我千万日，行乐无疑猜。

新歌袅天衢，兴视行云回。

我时语四座，兹赏诚难哉。

妙颜无再朱，白发惟相催。

跖躥盈圣智，孔颜罹忧摧。

区区百世后，美恶同尘灰。

吾欲挈瑶斗，踞海为金罍。

挹兹忘忧物，与尔同嘲谐。

天地为一朝，长短何足哀。

鲁阳久不作，白日任西颓。

宋庠

宋庠　去秋九日置酒今秋复喜兹会诗呈通判比部并诸幕府

城上凌氛百尺台，晚秋重喜宴楼开。

汎樽露菊疑相识，吹帽霜风是再来。

宝瑟丁宁催客饮，丹萸灿漫辟谁灾。

莫惊银烛先为具，天际残阳唤不回。

宋庠

宋庠　群玉殿十二月二十三日锡宴

岁晏彤帷敞，天深紫宇宽。

气和先合乐，仗密不知寒。

斟酌中衢饮，伊亚别殿欢。

先春皇意悦，花满从臣冠。

宋庠

宋庠　群玉殿十二月二十三日锡宴

宝翰挥文罢，瑶触续宴初。

帝韶重舞凤，玉藻更歌鱼。

景驻三休阁，欢留六尺舆。

赐金将厚意，并入史臣书。

宋庠

宋庠　人日

阳律初回七日春，谁将灵品占佳辰。

镂金翦采空迎福，无奈牛羊已胜人。

宋庠

宋庠　壬子岁四月甲申夜纪梦

积雨暗长夜，山行经险巇。

悲风撼林木，崖谷蔽参差。

远闻豺虎号，鬼燐弄光辉。

十步九失足，中心祗自持，

所适既迢递，黾勉焉可为。

道旁见明烛，抵宿依茅茨。

开户念生客，喜逢主瓮慈。

暖汤趣妻子，然薪为更衣。

艰难又奚怨，少息非所期。

鸡鸣夜将旦，熟寐百无知。

欣戚一以忘，何有安与危。

生死宇宙内，旷怀亦如斯。

聊纪梦中事，谁当赓我诗。

宋庠

宋庠　入朝感旧

二纪便番冒主恩，归来荣感两惊魂。

昌辰尽见群龙出，急景俱随骇驷奔。

史册褒贤空汗竹，山丘馀泣已陈根。

此身不减灵光殿，遗老班中岿独存。

宋庠

宋庠　入谒马羸不进

上路传呼万毂流，羸骖踏月五更愁。

城门争道无因入，始恨车前欠八驺。

宋庠

宋庠　入谒马上作

残月冬鼓喧，中衢幰轮鹜。

九关忽洞陃，万盖沈云布。

烛乱建章星，麈迷华阴雾。

车幅避鸣驺，銮音听朝御。

嗟予亦何为，簉此珍群羽。

野鹤载轩愁，狂狙裹衣怒。

肃穆未央朝，蹒跚寿陵步。

人生固有志，躁静各成趣。

生当伏农畎，乃尔汙贤路。

峨弁束蓬颠，吞腥满饥素。

乐育过阿陵，增裨乏尘露。

徒怀一割志，但恐流芳暮。

且复竣逡巡，南山有场圃。

宋庠

宋庠　闰三月再到西湖花卉已过春馀夏早景物亦佳因复留连日夕忘返

再来湖上已春残，物物随时亦强欢。

紫叶抽荷疑弄橐，翠皮包竹好裁冠。

惊桡野鹜移沙渚，贪饵鲜鳞荐客盘。

尽日临流忘吏事，须知名世六条宽。

宋庠

宋庠　闰十二月望日立春禁中作

闰历先春破腊寒，采花金胜宠千官。

水从太液池边动，柳向灵和殿里看。

瑞气因风生禁仗，暖晖依日上仙盘。

须知圣运随生殖，万国年年共此欢。

宋庠

宋庠　三月晦日夜坐有感

城头吹角乱昏鸦，坐敞空楼感岁华。

遥电不知何处雨，狂风还送一年花。

洛桥禊席随流水，箕岭仙巢倚暮霞。

出处半生虽未决，归心常傍故侯瓜。

宋庠

宋庠　善惠师禅斋

象马王城地，禅扃此独开。

漏声随叶换，风意绕幡来。

驯鸽依斋树，飞花恋講台。

朝珂时一集，并为碧云才。

宋庠

宋庠　伤死马

辨道曾资智，嘶风忽绝音。

故蹄休践雪，朽骨讵酬金。

附尾讒蝇散，投鞍啮鼠侵。

弃帷宜一报，尽力有前箴。

宋庠

宋庠　舍人院观御篆微阁榜赐宴奏御

近署新层构，仙跗锡宝题。

凝章下天汉，布画俨星奎。

榜势虬檐负，缯华凤押栖。

崇儒推宴豆，观象耸朝闺。

九张需云洽，三休贺雀迷。

从兹河洛奥，併在紫垣西。

宋庠

宋庠　涉淮泝清迫于冰涸舟次下邳先寄彭门赵侍御二首

病骨忧南土，孤怀念北迁。

欣承紫泥诏，且向汶阳田。

夜雪淮冰合，朝暾海气鲜。

风波虽缭绕，自有故交怜。

宋庠

宋庠　涉淮泝清迫于冰涸舟次下邳先寄彭门赵侍御二首

此地淮壖极，连樯北转初。

风烟寒背楚，陂泽远通徐。

葆髮惊秋外，葵心恋阙馀。

不忧芳岁晚，松柏自扶疏。

宋庠

宋庠　摄祀出城过西苑马上作

斗柄仙城晓，龙鳞下隰通。

三竿眺羲驭，十里过商中。

水藉天容碧，尘依驿辙红。

喜闻何力语，应为乐秋丰。

宋庠

宋庠　诗寄河阳夏侍中

勤勤书札问青氈，郧水逢知似曩缘。

海燕不忘栖厦日，霜松宁有改柯年。

陪京玉节诸侯上，坐省华貂百辟先。

朝夕公归领冠剑，定应偏作故簪怜。

宋庠

宋庠　时贤多以不才诮我因自咏

我本无心士，终非济世才。

虚舟人莫怒，疑虎石曾开。

蚊负愁山重，葵倾喜日来。

欲将嘲强解，真意转悠哉。

宋庠

宋庠　时余不得预会戏成二韵

笔阵谈锋醉幕天，遥知三俊共周旋。

据鞍旧将曾销髀，不得行间左执鞭。

宋庠

宋庠　岁晏感怀寄吴侍郎

百虑静相寻，萧萧芳岁阴。

感君辞剧日，休我冒荣心。

历块疲东道，巢枝忆故林。

霜毛秋更短，持底受华簪。

宋庠

宋庠　岁晏思归五首

岁晏坐伊川，孤襟日惘然。

无功堪载策，有路即防贤。

宠辱丹心寸，年光素发边。

含毫虽踯躅，自欲赋归田。

宋庠

宋庠　岁晏思归五首

碌碌真邀宠，容容谢致君。

短凫生愧胫。狂鹿老思群。

急节惊流水，浮名伴薄云。

归欤堪击壤，况复值唐勳。

宋庠

宋庠　岁晏思归五首

昔宠尘三事，今怀念一丘。

稻粱争鹜饱，章服裹狙愁。

心与蘧非化，年惊赵语偷。

欲将知止意，归谢汉恩侯。

宋庠

宋庠　岁晏思归五首

颍曲多成濑，茨山亦有村。

不知荣革履，便欲返衡门。

邵圃瓜畴熟，掏庐菊径存。

敢言轻宠禄，知退是酬恩。

宋庠

宋庠　岁晏思归五首

世有功名羡，人将躁静殊。

冥鸿专避弋，斗鶡喜捐躯。

驾败谁矜巧，山移却信愚。

白云无诮我，归意本区区。

宋庠

宋庠　太一奉祠夜即事

天极三元会，星精五福游。

神光来集夜，邦祝此迎秋。

导献森威节，严真默翠帱。

醴觞琼借液，牲俎黫为羞。

蕊简空歌续，金支宝焰流。

宰衣纷曳绣，仙{左衤右属}俨居楼。

降格云颓席，归欢电翼辀。

种祠知汉德，时介万灵休。

宋庠

宋庠　叹张縡

峤外归来白发新，胸中无物有经纶。

局当辕下骅骝足，倚著门边肮脏人。

风雪又残梁苑岁，烟萝谁管楚山春。

由来荣悴多如此，莫为前薪急后薪。

宋庠

宋庠　提刑张司封同年垂访别郡以诗为谢

天圣光华第二春，与君同日脱凡鳞。

何知素领分符地，却见青云共榜人。

千重使移行府重，一觞欢伯故俦亲。

言诗击节兼风义，且欲因声附翠珉。

宋庠

宋庠　题巢父井亭

箕岭逃尧去不回，沈沈遗甽碧烟开。

廉泉让水犹堪贵，何况曾轻天下来。

宋庠

宋庠　题高明堂后池杂景二首

荒城岑寂冒春霏，竹落江村具体微。

蛙怒爱为先雨叫，燕轻多作逆风飞。

印波鸾鉴新荷小，碍路犀簪早箂肥。

极目织尘都不动，元规安得汙人衣。

宋庠

宋庠　题高明堂后池杂景二首

一窦春泉贯晓溪，水光涵物见织微。

波凫泛泛骚人卜，风蝶翩翩佛助飞。

雨足旧兰穿畹出，饵香鲜鲔压钩肥。

昔闻缓带犹堪羡，退食何妨野客衣。

宋庠

宋庠　题广爱寺楞伽山亭

谁履为山篑，工侔架海形。

神鞭阴助险，佛髻巧分青。

栋老栖烟湿，禽翻避呪灵。

会须依定观，一一访岩扃。

宋庠

宋庠　题江南程氏家清风阁

临波飞阁迓层飚，溽暑狂酲此并销。

客至自同仙寇御，舟归不减郑公樵。

云明别岛朝虹饮，月碎前溪夜鲤跳。

借问北窗馀兴否，羲皇高世一相招。

宋庠

宋庠　题李洗马归欤堂

君有诛茅地，重归一畝宫。

身同岩桂老，心似草堂空。

昔叹鱼随饵，今欢鹤出笼。

吾庐嵩颍畔，亦欲狎樵瓮。

宋庠

宋庠　题赞城张氏林亭

里占西豪族望雄，一隅幽概掩隆中。

彩鸳戢翼高梧在，蔚豹成章旧雾空。

冷接安斋投辖井，细生吟榭快襟风。

谢庭罗宅资真赏，兰有清芬菊有丛。

宋庠

宋庠　天街马上遇雪

章街十里瑞霙飞，有客蓬山寓直归。

双履未穿乘款段，比量东郭是轻肥。

宋庠

宋庠　天人阁端午帖子词

令月辰标午，皇居物效祥。

仙蒲九节长，宫树万年芳。

宋庠

宋庠　天人阁端午帖子词

越簟轻裁玉，齐纨巧缕冰。

宫中虽命节，何处有炎蒸。

宋庠

宋庠　天人阁端午帖子词

汉家宫掖与天连，桃印金刀瑞气鲜。

朱夏虽称五之日，皇图自乐万斯年。

宋庠

宋庠　天人阁端午帖子词

金徒漏永乌犹渴，宝扇风徐雉欲飞。

借问人间传采缕，何如石上拂仙衣。

宋庠

宋庠　天禧初侨寓安陆有宅一区尝于斋前手植橘树才尺馀许未几擢第随牒游

昔年封蘖栽，生意颇柔脆。

今兹见丹实，落落如星丽。

斯果号难成，常踰豫章岁。

孤根何为者，尚记吾庐地。

蔽芾讵因棠，连蜷乃同桂。

厥包千里遥，守舍重缇惠。

金颗照病眸，霜津益痟肺。

却算去里年，十听秋鸿唳。

无复陆绩怀，宁图李衡计。

他时攀树悲，讵减金城涕。

宋庠

宋庠　天禧诏罢寄王贯之

裂繻无路学西游，衡木为扉恋一丘。

阮籍自多回辙泪，虞卿长有著书愁。

江边客素沈惊鲤，海上机心失故鸥。

借问骚人才几许，莫因鶗鴃枉悲秋。

宋庠

宋庠　添色红

景淑能藏媚，情多不顿开。

初疑香色老，终伴采烟来。

夕露濡仙缬，晴阳染醉腮。

施朱应有意，併为楚人材。

宋庠

宋庠　庭树

岩曲孤根为底来，婆娑生意画云开。

霜繁露重樛枝落，借问于今材不材。

宋庠

宋庠　同年胡宿自江外寄遗诗笔杂文

万仞青云接翼翔，江南离思满雕章。

轻投暗路珠无胫，骤濯迷魂玉有浆。

奏记诸公多感慨，拟骚前哲剩凄凉。

寄怀何止三年字，留秘传家古锦囊。

宋庠

宋庠　同年庞汝弼赴宰临贺见过叙别因成感咏

朋好日寥落，征骖那忍闻。

先成数日恶，更负十年薰。

客棹秋泷水，官邮暮岭云。

图南尚良食，少作吊湘文。

宋庠

宋庠　同万秀才讌杨侯别墅

苑路轻骖拂晓霞，斗城南畔列侯家。

临邛贵客倾中坐，漳水词人记后车。

一石蒲桃先载酒，万株金谷正交花。

风光不减兰亭会，醉墨凭君纪岁华。

宋庠

宋庠　同吴侍郎小园池上送杨端明归马上口占

偶作河梁饯，翻为池上宾。

归骖不忍驾，新月共留人。

宋庠

宋庠　屯田任君数以歌诗授余感叹不足因成答赠

绿发仙郎藻思新，就中诗语更通神。

清襟逗兴初无滓，采笔呈华别有春。

顾我风期情背俗，感君官职命欺人。

汤汤听尽流波曲，终愧衰聋赏未真。

宋庠

宋庠　晚泊白村登舟回望因成拙句寄淮阳龙图王给事

临艎西泝近神垌，六辅联疆见驿亭。

千里暮霞烘日脚，一篙春水皱天形。

野桥烟火微分市，曲岸渔樵别有汀。

忽忆主人恩意厚，倚墙回首涕空零。

宋庠

宋庠　晚出池上

憭慄梧楸似楚骚，霜馀寒水失溪毛。

游鳞泼泼心应乐，乱雀飞飞意不高。

平世功名难强立，昔贤卿相是真逃。

人间万事无涯际，争得先生一藉糟。

宋庠

宋庠　晚出池上观秋物

临溪长是见归乌，摇落初惊岁物徂，

虎掌烟芒金穗密，雁头霜叶绀轮枯。

差差去幕东西燕，两两随波上下凫。

更向岸边横饮舫，便疑狂醉宿江湖。

宋庠

宋庠　晚春出郭北山佛寺

幽刹寻春傍翠微，游人谁解惜芳菲。

阴晴野日不常见，红白路花相杂飞。

一世功名催俊杰，千金歌舞属轻肥。

左迁病守真无用，试学山公倒载归。

宋庠

宋庠　晚春小园观物

小园乘暖敞孤斋，畦埒经春尽绿苔。

新箂偶随枯簊出，野花閒抱故藤开。

双桐夹路元标井，酸枣依墙本乏台。

北户清风时一至，此身疑到上皇来。

宋庠

宋庠　晚登东楼怀子京镇阳二首

洛表楼堪倚，燕陲望不穷。

秋声南送雁，寒意北随风。

敛暝关云黑，衔规苑日红。

凋年霜霰恶，慎勿损荆丛。

宋庠

宋庠　晚登东楼怀子京镇阳二首

周界西穷陕，常山北尽边。

关河相望日，容鬓各衰年。

蓬乱将风野，禽稀欲雪天。

治戎如有暇，莫惜赋归田。

宋庠

宋庠　晚登信美亭

磴道盘纡薄晚云，天边疑见斗方春。

清风万里知何意，吹尽华缨漠漠尘。

宋庠

宋庠　晚归驰道遇雨马上作

朝雨杂轻霾，浓阴暮未开。

天低五里雾，日晦九成台。

宫溜轻淙玉，坊车小隐雷。

不愁驰道远，宾色来千槐。

宋庠

宋庠　晚霁

断续簷声歇，徘徊隙影赊。

归云卫树破，残雨入楼斜。

径绿都成草，丛薰尚隐花。

便同江海思，春水照军牙。

宋庠

宋庠　晚晴

斜日红初敛，晴山翠欲流。

休歌陌妇怨，宁作贾胡留。

物意如相乐，吾生有底愁。

早分好风月，更上庾公楼。

宋庠

宋庠　晚岁感旧寄永兴相国晏公

误知三十载，顽鲁寄洪钧。

物化青氈旧，年惊白发新。

河冰斜界陕，关树曲遮秦。

何日陪师席，孤怀跪自陈。

宋庠

宋庠　晚台

霁色秋空送目劳，小台摇落更平皋。

红垂海树乌栖日，清溢江沱鹭浴涛。

天势暮围鳞隰阔，雁行斜转翼云高。

楚风摵摵迷魂地，可在扬雄独广骚。

宋庠

宋庠　晚庭

苍靋秋霖歇，高轩夕景迟。

桐凋金井恨，兰老玉琴悲。

巢燕寒初失，风蝉晚屡移。

黄昏禽语闹，相唤宿何枝。

宋庠

宋庠　晚庭噪雀

空庭残雨伴风休，芳树阴阴晚雀留。

无限好枝堪敛翼，不知何事更啁啾。

宋庠

宋庠　晚望京邑

暮壘初休角，孤谯半掩门。

鸿声骋寥泬，鸦意恋黄昏。

远岫排头碧，春河徹底浑。

关东三百里，依约是天阍。

宋庠

宋庠　晚坐北台见新月

落霞残日罢空楼，月挂黄昏破客愁。

天上幸无封拜事，谁教蟾影曲如鉤。

宋庠

宋庠　晚坐高明台

悔倚危栏望夕霏，临高无事亦依依。

天长去鸟几时返，风罢孤云何处归。

一世功名惭击节，百年耕凿愿忘机。

衔恩感旧谁能免，犹喜荒洲在日围。

宋庠

宋庠　晚坐观风亭三首

戍楼西北最凌空，倦客凭兰八月风。

一曲黄河连野浊，半规残日背人红。

山林枉负沈冥志，刀笔终无尺寸功。

犹喜不迷存阙地，绛英瑶斗虎牢东。

宋庠

宋庠　晚坐观风亭三首

百尺空台河上城，远波虚籁助秋声。

过穷旅雁书难得，啼杀饥乌曲未成。

急节何当容白发，流尘只欲傍华缨。

临高莫讶频东顾，忧国思君不为名。

宋庠

宋庠　晚坐观风亭三首

我来秋色逼霞曛，更作凭兰远望人。

山口远衔遥白渡，水头斜略小平津。

年华有恨惊心去，世事无端刺眼新。

深愧具茨芝术在，挂冠终拟狎尧民。

宋庠

宋庠　王粲

秦川贵公子，避地来荆州。

流离世道丧，简脱天姿遒。

岁时不我与，假日赋销忧。

妍辞縟非雾，逸韵锵鸣球。

曹师下南服，置酒临沧洲。

慷慨前为寿，高谭王霸筹。

归来奉丞相，摄组登华辀。

独步今已矣，空馀清汉流。

宋庠

宋庠　未晓出城陪州长考功李员外祷雨大悲禅刹

城上繁星五鼓初，江臬申祷访精庐。

林回半隐翔鸳刹，野阔平飞画隼旟。

十地真容陪合掌，百城甘澍待随车。

先秋闵雨农心乐，宜在麟编直笔书。

宋庠

宋庠　魏花千叶

露畹移珍树，丹房一绀帏。

绡轻无奈痓，霞碎却相依。

素日香难敛，擎风力自微。

他时零落恨，千片为谁飞。

宋庠

宋庠　闻安道舍为邻火所焚

里旅闻遗燎，连甍委夕煨。

初无徙薪智，枉被及鱼灾。

勺水宁堪救，三车谅未摧。

天知君自足，聊复寄灵台。

宋庠

宋庠　闻胡明远记室将至

昔叹都门别，今闻陇坂还。

风烟背秦塞，陵邑过时周关。

松老忘年契，朱衰玩日颜。

须君述征赋，方验此涂艰。

宋庠

宋庠　闻蛙有感

燕池昔有金丸戏，蝈氏今无牡菊烟。

暗水群鸣聊借问，为官何似为私年。

宋庠

宋庠　闻子京拜扫后周视田庐因问有可为归计者二首

韩邑西南上故原，春林几处驻行轩。

何妨豫卜归休地，从古三公亦灌园。

宋庠

宋庠　闻子京拜扫后周视田庐因问有可为归计者二首

耕畴乔木许西偏，嵩颍相望似有缘。

更问具茨南复北，那边堪作种芝田。

宋庠

宋庠　无题

西峙东流意欲分，紫箫呼凤隔烟闻。

书因屡答机无素，梦为频惊峡费云。

羽帐枕寒晨未转，玉楼衣冷夜还薰。

琴乌一曲何曾听，七十鸳鸯失旧群。

宋庠

宋庠　吴侍郎生朝

朝端旧记生贤日，使节临门恩有秩。

诏书感会形温辞，宴品丰华动私室。

降崧孕昴诚不诬，史简诗絣互褒述。

贤人挹道随汙隆，忽向西台就安逸。

门弧纪旦还复周，瑞霰连天芳岁遒。

埙音箎曲会中坐，栏丛玉树来西州。

称觞献寿私庭里，别得人生行乐意。

贰官礼乐春闱卿，托迹逍遥漆园吏。

病尹论交情最深，因声附祝成孤吟。

愿将明哲保身智，遗我摧颓知止心。

宋庠

宋庠　五鼓度洛水谒九龙祠祷雨马上作

跨陌津桥十里亭，前驺横绝犯严更。

银河荡漾斜垂地，瑶斗阑干倒倚城。

苑阔树头迷阙影，川长烟外誮滩聲。

农畴闵雨心祈切，上尽丛祠日未明。

宋庠

宋庠　夕雨

春溜簷声细，层波幕影斜。

雷车陈后馆，云枕楚王家。

桂凝霞杯蚁，莲空蜜炬花。

莫漂枝上蝶，幽梦在天涯。

宋庠

宋庠　西陂

岁晏西陂好，澄波共夕阳。

戏鱼来有晕，惊鹜去无行。

荇叶疏犹碧，兰苕老更香。

裴回归鞅晚，併为似沧浪。

宋庠

宋庠　西都官属咸备尹政得以仰成暇日池圃便同尘外因书所见以志一时之幸

谁谓留都剧，翻同小隐年。

沐头休吏日，闭阁读书天。

竹町能依沼，山楼解纳烟。

瘿床閒拥肿，茅栋自连蜷。

岸阔沙留鸟，波平树击船。

雨荷朝橐重，霜果佛脣鲜。

玉甽浮杯地，冰涵给酿泉。

处阴灵蔡老，背坞晚{左鹿右加}眠。

弈思才知路，琴欢肯要弦。

扇声方樾外，屐齿野桥边。

宫鑰虽尸宠，岩廊合避贤。

有恩沦骨髓，无术效埃涓。

圭祀田供粟，公餐月费钱。

不知瓜代满，皏尹峦山川。

宋庠

宋庠　西斋见雪寄呈靖彦惠

岁阴休沐坐空斋，集霰飘霙次第来。

仙粉有痕缘幌入，乱花无数觅丛开。

故裘御湿便羔袖，冻醴扶衰藉药杯。

向暮纷纷何所拟，谢家儿姪有清才。

宋庠

宋庠　西斋杂咏

粉箨烟膏秀可餐，森森庭际斗檀乐。

谁教节目生皮外，却解虚心保岁寒。

宋庠

宋庠　昔叹

昔叹桴乘海，今悲涧隐松。

连城轻伪璧，画室畏真龙。

静胜将生白，机亡耻合踪。

谁谈龟手术，洴澼换吴封。

宋庠

宋庠　惜白发

晓鉴霜毛乱欲飘，感衰怀壮两无聊。

渊明雅思真高世，也解嘲人插素标。

宋庠

宋庠　溪斋春日

问君何事拙谋身，竹坞溪斋养钝人。

白鹭仪形閒照水，野莺言语乱嘲春。

半生已悔婴朝绂，万境方将付客尘。

自笑经旬无宴具，对花孤坐嚥琼津。

宋庠

宋庠　鸂鶒

曲浦江湖漾，文禽伊洛飞。

爱寻芳蓼去，更伴晚霞归。

露溽金翘润，菰香锦臆肥。

主人真赏厚，慎勿去郊扉。

宋庠

宋庠　习彦威

四海习彦威，英英出江汉。

高韵凌风翔，雕文夺星烂。

感激阳秋辞，奸雄非所惮。

蜀弱自为正，曹强乃名乱。

阴忤柄臣意，飘然去恩馆。

驱车自北门，四頋兴长饮。

终焉谢病免，犹得为人半。

缅矣身后名，临风寄悽惋。

宋庠

宋庠　喜晴晚归

八月高空卷断霓，落霞残照掖门西。

仙城气暖犹藏雾，辇路尘清不杂泥。

殿里风回闻禁漏，阙边云敛见丹梯。

迎寒便立甘泉仗，扈从应无七圣迷。

宋庠

宋庠　祫飨礼成

孝飨邦仪重，亲祠祏室开。

推尊二祧合，献力九宾来。

宝蔡前涓日，祥霙近弭灾。

钩陈严法仗，绵蕝谨容台。

祓坐皇为邸，登车斗转魁。

三辰随藻衮，百末湛云罍。

遍裸灵心像，终歌帝祉雙。

华绅纷嶽抃，端阙俨天回。

蝇笔言丝慎，鸡场赦鼓催。

好生先祝纲，作解遂成雷。

贲有戋丘帛，刑无弃道灰。

须知蒙福意，万事入康哉。

宋庠

宋庠　下元日扈跸朝拜景灵宫

令月开真馆，宸游薄太霄。

躬行原庙礼，更作蕊宫朝。

宝扇森排羽，仙轮恍御飚。

霞觞浮桂液，琼馔荐芝苗。

日霁楼先晓，天深树不凋。

繁禧将浩劫，世世会杨寥。

宋庠

宋庠　夏日北溪亭上

义轮亭午烁炎威，溪上轩窗匝翠微。

野泽蒲深初类堞，坏垣苔老半成衣。

争花晚蝶萦丛住，避戈惊禽截浦飞。

一任雄风消内热，高门无意事轻肥。

宋庠

宋庠　夏日出池上

节候春虽往，年华暑未残。

莲香开佛座，竹老退刘冠。

戏渚藏頳尾，鸣皋濯素翰。

堇葵红不一，蒲稗绿多端。

宜物心无对，深根气自完。

功名俱画饼，虚玷拥旄官。

宋庠

宋庠　夏日对雨

岑寂省庐幽，诸曹吏始休。

空烟催树晚，急雨借庭秋。

暮影层波动，簷声万绠流。

缥墙明叠藓，坳径聚浮沤。

乱湿缘虚隙，微凉袭翠帱，

拙艰兼寓直，潘鬓怯搔头。

宋庠

宋庠　夏日久雨

泽国梅蒸早，郊云泄雨多。

阴泉湧阶穴，重雾宿庭柯。

月魄藏仙驭，山头洗佛螺。

朝虹饮江曲，夜电发岩阿。

织{上竹下捷左半}清初暑，香藭辟旧疴。

官闲门自静，不为翟公罗。

宋庠

宋庠　夏日晚出芙蓉堂

哲匠昔缔構，文榱面清池。

回环水光合，左右云容披。

苍烟限壘断，空碧盈轩垂。

蕙绿不待染，荷圆皆中规。

戏鱼触新藻，幽鹭翘空坻。

初箂半遗箨，残跗犹抱枝。

我来冰未泮，倏此亘炎曦。

节物一以换，余怀焉独怡。

内惭固陋质，本乏廊庙姿。

印绶纷璀错，旌旄森陸离。

林狙裹华黻，野鹿骇金羁。

负山力已竭，倾日心空疲。

知此危殆辱，斯言非我欺。

横琴不成调，慷慨念归期。

宋庠

宋庠　夏夕雨霁

积晦连空卷，繁蒸此夜收。

峰催云去夏，珪伴月迎秋。

树老残烟入，庭虚爽气留。

长康惟半黠，孤咏费冥搜。

宋庠

宋庠　献臣学士与余通书因成感咏

夫君班扬俦，抱椠群玉府。

久读未见书，躬抽击年谱。

坠绪獲先秦，亡篇出东鲁。

上泝三皇坟，旁探百家语。

怪牒汲郡来，幽经茂陵聚。

英哲资缮藏，缇油画刊补。

蒸青劲竹残，削误规刀苦。

种别踰九流，星罗轶千部。

顾我寡见闻，蒙薰异伦伍。

秘帙乐共披，认文许交举。

家捩互纷纶，邮筩戏旁午。

初无班嗣嗤，更免许慈拒。

矧余羁官久，寂寞繄茅宇。

礼乏赠酒甧，疑增照觞怒。

尚赖启新编，时时发聋瞽。

宋庠

宋庠　相州春日

北上无繁卉，空亭有暝阴。

狂飞憎野絮，多舌恨春禽。

地燥山如朽，池寒水不深。

生平箕颍志，轩冕独何心。

宋庠

宋庠　小疾

旧疹感春阳，岑岑體正尫。

双胧便貉睡，一息寄龟肠。

味减辧羹釜，心疑照弩觞。

药苗行可采，更验太清方。

宋庠

宋庠　小疾请告

昼枕高舂体不勤，客来犹复著纶巾。

冒荣初牒无三最，宁是朝家予告人。

宋庠

宋庠　小圃雨霁

风雨残秋罢，年芳遂悄然。

黄花沉暮蝶，苍柳啸孤蝉。

霁日高弥淡，曛霞冷不鲜。

忽闻双鹤唳，心断故豨田。

宋庠

宋庠　小桥

野水危梁渡，凌虚一径横。

郑车求代涉，汉櫂且专行。

濠咏观鱼乐，圯书跪履情。

斜阳葭萯岸，鸥鸟为谁惊。

宋庠

宋庠　小隐春日

小隐非吾土，幽怀属暮春。

人忧原宪病，鬼笑子龙贫。

草合看迷路，篁抽欲过邻。

俗嘲慵自解，鼷弩惜千钧。

宋庠

宋庠　小园

节物过芳苞，幽奇胜近郊。

先秋蝉弃甲，背岁鹊营巢。

池小萍周岸，筠低露泣梢。

摽梅资宴豆，赐舋佐晨庖。

夕坞禽声乱，芳蹊屐齿交。

茂丛罗宅菊，长柄庾园匏。

尸竊虞官谤，嘉肥愧遯爻。

披襟时一至，未塞学心茅。

宋庠

宋庠　小园春昼

日永春残陋巷深，四邻萧寂小山林。

张罗门外人惊爵，仰秣槽中马听琴。

燕坐角巾移竹影，野谈争席占墙阴。

灌园本是三公事，倄倄闲舒傲世心。

宋庠

宋庠　小园秋思

年华摇落自骚骚，衰境牵人更畔牢。

月里惊乌愁夜永，箧中团扇恨风高。

烟霏曲靋蜘蛛织，气袭空阶蟋蟀号。

恩重才疏归计晚，可怜身世一鸿毛。

宋庠

宋庠　小园四首

小园烟草接邻家，桑柘阴阴一径斜。

卧读陶诗未终卷，又乘微雨去锄瓜。

宋庠

宋庠　小园四首

历尽危机歇尽狂，残年惟有付耕桑。

麦秋天气朝朝变，蚕月人家处处忙。

宋庠

宋庠　小园四首

村南村北鹁鸠声，刺水新秧漫漫平。

行遍天涯千万里，却从邻父学春耕。

宋庠

宋庠　小园四首

少年壮气吞强敌，晚觉丘樊乐事多。

骏马宝刀俱一梦，夕阳閒和饭牛歌。

宋庠

宋庠　晓出城祀风师坛马上作

风穴灵坛背汉皋，肃将祀典会诸曹。

城头五鼓催关鑰，席上双笾荐沼毛。

冠岭昕霞迎霁旭，冒畴农橛渍春膏。

箕扬毕好宜流惠，江外刀耕楚俗劳。

宋庠

宋庠　晓汲

晓汲过春畦，高梧待凤欹。

瓮思閒凿{左土右遂}，瓶险畏居湄。

照影香钗坠，蠲烦素绠垂。

寂寥无醉辖，瓢饮共栖迟。

宋庠

宋庠　晓入謻门趋殿中马上作

鑰出驰宫路，更馀送晓筹。

露盘先得日，温树未知秋。

烟幕昏朱里，风旂飏采斿。

鸣鞘历宣室，应为□神休。

宋庠

宋庠　晓谒城东狱祠回马上作

洚水成灾后，霜原落木秋。

浊河虽自复，寒潦不知收。

路坏停轺馆，城摧却敌楼。

民廛无黍稷，何术望神休。

宋庠

宋庠　啸台

孤壁横天畿，归然袤寻丈。

恭承晋高士，尝此摅遐想。

临风挹胜轨，意若无今曩。

当涂昔战龙，典午方搆象。

忠贤履危运，鳞羽婴密网。

烈烈炽邦刑，耽耽翦人望。

嵇吕膏磚斧，涛舒受羁鞅。

先生机且神，妙用包群枉。

兀尔谢将迎，聩然寄昏放。

礼法虽我雠，智恬非外奖。

恻怆广武游，留连步兵酿。

朼来桑梓国，凭高念长往。

舒啸万籁先，浮精九皇上。

归禽宛颈还，秣驷临刍仰。

当日天地心，寥寥共悲壮。

咄嗟涉千祀，隐轸存遗壤。

临岸知是非，俎豆犹彷像。

我来一倾耳，城隅断馀响。

枭鹗愁空林，狐狸语平莽。

高韵邈已徂，清铭复谁赏。

尝闻史氏传，涂穷辄怊怅。

正人与直辔，何代非流荡。

淳风日已微，投辞谢精爽。

【卷08】

宋庠

宋庠　谢答吴侍郎惠茶二绝句

贡焙僧岩各有名，手封奇品更丁宁。

衰瓮剧饮虽无分，且喜云腴伴独醒。

宋庠

宋庠　谢答吴侍郎惠茶二绝句

一卾真茗慰铃斋，更伴仙卿逸藻来。

夜啜晓吟俱绝品，心源何处著尘埃。

宋庠

宋庠　谢齐屯田见惠诗什

东家华衮屡垂褒，倾耳幽兰郢唱高。

雪苑曳裾惭赋客，春塘飞笔见诗豪。

千金秦市文终贵，九秦钧天梦自劳。

他日海槎如犯斗，愿将孤踖托星曹。

宋庠

宋庠　新春雪霁坐郡圃池上二首

铃斋西北小池台，漠漠年光病眼开。

水面绿深知冻解，柳梢黄浅觉春来。

啁啾野雀遗寒毳，拨刺潜鱼露戏鳃。

物物恼人俱入咏，使君争奈乏天才。

宋庠

宋庠　新春雪霁坐郡圃池上二首

溪上危堂堂下桥，腊馀春意卷寒飚。

烟催树色全疑染，暖逼禽声自学调。

封径老苔翻败锦，抱城空水皱轻绡。

茨山小隐归心动，坐想琼芝几陇苗。

宋庠

宋庠　新年谢故人惠建茗

春筥收英得几丛，小团珍串刻闽工。

甘逾宝屑非关露，快入烦襟不为风。

左{左金右历}沸香殊有韵，越瓷涵绿更疑空。

从来酷茗嘲伧鬼，莫枉奴名立异同。

宋庠

宋庠　新晴

夕雾休残雨，霏霞侧半轮。

溪河虽早夏，陇麦尚馀春。

灰月收全晕，泥龙落故鳞。

高花树端湿，芳簊箨梢新。

雷去壶犹电，风来扇未尘。

横琴聊坐啸，何必垫游巾。

宋庠

宋庠　新晴

清明初过雨初收，春意重因霁景留。

风定草烟还压野，云开山色始归楼。

邙阴高树藏低岭，河曲新波没故洲。

点检丛花犹半在，应须秉烛为君游。

宋庠

宋庠　新岁雪霁到西湖作三首

新年城曲坐溪台，密霰初收晚冻开。

无限禽声兼柳意，欲催春色过湖来。

宋庠

宋庠　新岁雪霁到西湖作三首

水华烟熊压回汀，客至无情亦有情。

芳草不须缘短梦，一番新绿满塘生。

宋庠

宋庠　新岁雪霁到西湖作三首

间拂苔矶弄钓轮，幽怀先赏潩滩春。

沙鸥似未知余意，惊舞时时错避人。

宋庠

宋庠　新月

稍傍夕楼明，娟娟底有情。

眉织鬬蛾出，鉤曲误鱼惊。

欲暗犹衔岫，将斜更上楹。

刀头君自晚，莫枉桂初生。

宋庠

宋庠　行舟汉口

泽国风波恨，孤帆日夕征。

山连吴树绿，江入汉源清。

鬓乱将成葆，心摇不后旌。

销魂千里外，宁是忆蒪羹。

宋庠

宋庠　休日

弥旬出沐道山头，僦庑萧萧避俊游。

枉是胸中无块垒，可能皮里有阳秋。

驾车款段惭乡品，托乘鸱夷笑客愁。

曲突无烟宾坐冷，时闻庭雀一啁啾。

宋庠

宋庠　胥集贤复旧官

鸾鹊惊飞诏检开，唐家仙殿育英才。

毫端误墨谗蝇尽，塞上求群故马来。

咄咄书空徒有意，冥冥避弋本无猜。

孤生旧辱知人举，一夕闻风释九回。

宋庠

宋庠　晏公丧过州北哭罢成篇二首

昔迎留守萧丞相，今哭谈经戴侍中。

一代高情无觅处，落花残日九原风。

宋庠

宋庠　晏公丧过州北哭罢成篇二首

故郡迎丧匝野悲，柳车丹旐共逶迆。

泉涂自古无春色，可惜森森琼树枝。

宋庠

宋庠　晏岁

晏岁无情晚，阴飚昨夜闻。

芳條临槛劲，短日转楼曛。

苔石收苍晕，冰溪痓素纹。

蒿兰虽异种，霜至若为分。

宋庠

宋庠　杨寺丞以新集见授

荆台杯酒接殷勤，已是缇灰十五春。

学舍早欣游雾露，辞条今服际天人。

沈居雌蝩那知赏，叶牖神龙更骇真。

侍上可能无狗监，子虚赋就长卿贫。

宋庠

宋庠　杨寺丞掌务西洛访别

长安僦羁宦，门巷绝卿舆。

朝绶徒云忝，宾綦日已疏。

何为趋玉趾，乃肯眷蓬庐。

九棘历华选，四环承庆馀。

频叨范叔赠，时取长卿书。

清晤辄穷景，高谈宁爨苏。

夫何苦吏役，忽尔怆离居。

交臂愿从子，盍簪嗟弃予。

梁郊春草后，鞏树夏云初。

安石访吟社，少游乘泽车。

一官方效智，万里乍纡途。

雅节鄙时尚，高才凌太虚。

奏篇希乙览，刷羽迟南图。

行矣姑自爱，汉家方向儒。

宋庠

宋庠　姚黄

世外无双种，人间绝品黄。

已能金作粉，更自麝供香。

脉脉翻霓袖，差差剪鹄裳。

灵华馀几许，遥遗菊丛芳。

宋庠

宋庠　遥夜

夜夕更筹永，霜飞岁籥空。

斗杓常记候，蟾晕豫知风。

过雁惊流弋，衰萤恋故丛。

可堪乡思发，梦绕免园东。

宋庠

宋庠　瑶津亭同窠双头牡丹

太宇星津曲，灵葩帝囿中。

丹房忽三出，宝艳更双融。

采绚仙囊露，香翻沛筑风。

柔祇宁爱宝，元化自为工。

草让中唐瑞，兰嗤下畹丛。

甘泉宸象洽，无独赋青葱。

宋庠

宋庠　夜出芙蓉堂

北沼凉归早，西轩火正流。

萤光偏爱夜，蛩语最知秋。

好月因云暗，清风为树留。

烟来昏翠幕，雾下失沧洲。

河转疑天侧，星回恨岁遒。

惟馀双鹤唳，不减到林丘。

宋庠

宋庠　夜炉

风窗夜永烛飘煤，坐拥空炉暖冻杯。

束縜未求曹相火，冥心将冷子綦灰。

禅床隐灶徒惊俗，曲突徙薪枉备灾。

馀烬欲销微霰集，燎薰援锦忆平台。

宋庠

宋庠　夜闻牛歌

萧萧墟落暮云寒，坏曲薪歌浃野欢。

何处饭牛归路远，一声辛苦愬漫漫。

宋庠

宋庠　夜坐二首

紫垣疏舍拂霄霓，官烛台衾夜境凄。

况是颜生无饮分，小斋应免醉如泥。

宋庠

宋庠　夜坐二首

省户沈沈奉秘斋，通宵箫唱九天来。

如愚默坐将何比，维斗虚名本不材。

宋庠

宋庠　掖门待漏

晓陌千槐落，严扉万盖留。

浮云低观阙，残漏急章溝。

斗柄遥临殿，参旗侧映楼。

如何轩上鹤，独忆海天秋。

宋庠

宋庠　谒龙门无畏师塔祈雨作

梵圣遗灵骨，洪缘福故都。

慈深云不断，法遍雨常俱。

使节开真槨，天香奉供炉。

拳拳依帝力，馀润冀昭苏。

宋庠

宋庠　已巳孟春二十六日作

纠缠空惊祸福频，沈舟未拯更摧轮。

山头枉是轻廷尉，天上何容著蹇人。

南国祭牺堪畏楚，东门猎犬尚尤秦。

当涂莫竦支离诮，坐受朝家十束薪。

宋庠

宋庠　已巳岁除夜有感

明晦互推斥，中都芳岁兰。

星回迫旧次，籥暖送馀寒。

来辰茧有绪，去境环无端。

天运故相易，人心那独安。

怀此不能寐，揽衣强盘桓。

疏恐缓馀带，危惕整尘冠。

耿耿烛焰直，凄凄霜气酸。

城头陨高木，庭下败丛兰。

抚臆累新欷，掩觞沈故懽。

况乃蹈世纲，虚名争控抟。

挟册滥书府，振缨玷王官。

东序罗圭瑞，西雍集鹓鸾。

昏瞳眩宝肆，短翼厕仙翰。

纵尔值藏疾，何容久素餐。

泛泛骚客凫，坎坎诗人檀。

宁无要路津，所畏在蹒跚。

枳棘附骥尾，纬萧戏龙蟠。

寄语拙艰者，无竢学邯郸。

宋庠

宋庠　因览镜照见衰年状貌有感

拂槛清晨念老馀，只堪丘壑便悬车。

暗围廓落频移眼，坐况苍华不满梳。

緁绶转惭龟钮印，土膏空负鹤头锄。

人生出处真难决，羡杀贤哉汉二疏。

宋庠

宋庠　因览子京西州诗藁感知音之难遇偶成短章

小集曾因善叙传，西州馀藻复盈编。

中郎久已成枯骨，争奈柯亭十六椽。

宋庠

宋庠　因游东园奉寄交代张龙图

修篁绿水已成阴，秀柏凌霜尽直寻。

今日思人还爱树，岁寒颜色岁寒心。

宋庠

宋庠　阴晦残春可惜二首

园林春去自无欢，宴幕经旬掩客盘。

雾野关河非意失，晓楼风雨不时寒。

空梁燕湿休矜舞，曲沼蛙鸣且为官。

嵩少归心堪怅望，紫芝趙桂老琼峦。

宋庠

宋庠　阴晦残春可惜二首

柳长花歇夏云初，幽圃寻芳但绿芜。

不分伯劳随阿母，生憎蛱蝶效当涂。

昏沈岭雾吞斜日，寂寞溪烟压翠蒲。

欲拂琴徽销客恨，哑哑城曲已啼乌。

宋庠

宋庠　永兴端明王左丞寄示见训长句因为后答

西风书驿到河津，且喜开筩丽句新。

安石风流高映世，君房言语妙惊人。

公怀远略须经国，我愧华颠未乞身。

惟有论交方寸地，岁寒留得比松筠。

宋庠

宋庠　永阳登楼怀阙下知已

西北楼边路欲分，神皋不见见浮云。

晋邮尺牍波中断，洛客归心笛里闻。

丽赋有情伤桂魄，劳歌无节怨兰薰。

汉家续食催西上，忍逐江鸥狎旧群。

宋庠

宋庠　咏槐

万物迎春兔目开，亭亭圆影覆莓苔。

孤根信得全身地，可待山中养不材。

宋庠

宋庠　咏史

袁褚才名自古稀，可嗟高节晚相违。

迟行便足为丞相，枉受黄罗乳母衣。

宋庠

宋庠　咏竹

嵇阮生平忆共游，此君高节最凌秋。

见童少作并门骑，千亩留封渭水侯。

宋庠

宋庠　忧关诣台先寄献臣天休二学士

去国三年恨，还台九死馀。

凄凉曾釜粟，感咽晏楹书。

鲋勺怀穷辙，鷄棲整故车。

惟当亲益友，叙阔费涟如。

宋庠

宋庠　忧阕还台次韵和道卿学士终丧归集贤旧职见寄二首

半生多难窜民廛，北阙重来雪履穿。

木在沟中宁有间，人从河上更相怜。

尘栖绶笥昏馀采，虫食书縢脱故篇。

不敢对君重抚臆，孤怀同是一潸然。

宋庠

宋庠　忧阕还台次韵和道卿学士终丧归集贤旧职见寄二首

解籍书林同遇春，茕茕孤影吊穷尘。

茂陵久卧添迟思，东观重归有戏宾。

争食已惭池鹜饱，忘机更待海鸥亲。

懑然末曲何能续，聊志当年并赋人。

宋庠

宋庠　游大明寺

總辔出西坰，寥寥旭宇明。

丛冈森地秀，飞塔恍神行。

惠味沾仙露，疲心识化城。

远香来不断，空梵过犹清。

坐惜忘机晚，居惭緤组荣。

抚怀今古恨，高世友僚情。

顾慕群芳歇，徘徊极野平。

低云参驻盖，寒木隐前旌。

风转松添韵，霜馀菊挫英。

碧垂天势匝，红上日华轻，

垒废麏{上鹿下加}乐，池荒雁鹜鸣。

宫垣除濞国，台址畏轩兵。

胜践欣同适，沈忧悔自婴。

理融无物我，神照罢将迎。

绚藻春供丽，投珍佩合声。

莫嗤三叹拙，聊谢两心倾。

宋庠

宋庠　游广爱寺

鹫宇岧峣轶翠霏，清秋香火绝尘机。

心明更接真空辨，应有天花满席飞。

宋庠

宋庠　游山简习池

昔日白接{上四下离}，时时诣诸习。

累榭今已颓，清池尚堪挹。

遥源乳窦乡，败防流沙急，

况复栏蕙时，幽香远相袭。

宋庠

宋庠　有将独鹤行都市道上者左右奔迫野态憔悴因成短韵

明心本霄汉，此路极喧埃。

何意鸣皋罢，翻同舞市来。

波鱼忧辙涸，海鸟避风灾。

寄语昂昂质，非君羽独摧。

宋庠

宋庠　有释子以禅会图贶余者此图即今驸马都尉李公所制绘故杨大年刘子仪

法集超初地，工毫構妙缘。

星占世外聚，月写相中圆。

指指谁标谕，心心自默传。

惟应阿堵处，俱是到忘筌。

宋庠

宋庠　有邑子夜宿话余先畴芜废

临邛久倦客，彭泽赋归来。

念我何为者，趣时良殆哉。

一身仕东观，三载寄灵台。

望见故乡树，频更缇管灰。

晓车愁蹇蹇，春耜负莓莓。

虚名自缰锁，丰壤成污莱。

目想社枌老，心知门柳摧。

神阡迷马鬣，柏表被狸灾。

一闻里人语，夜静成多怀。

他日还燕泣，前忧成误哀。

宋庠

宋庠　余卧病畿邑御史王君假守潭楚道出于舍下特见存访且寻先子之旧钦承

病客卧穷里，衡扉掩残春，

隳官道家藏，窜踖农廛民。

朝罗噪饥雀，暮席流芳尘。

尸居恥踰岁，踵息动弥旬。

忽讶绛鞲隸，传呼越郊畛。

蹀躞千馀骑，雍容两朱轮。

言是楚邦守，来过安邑贫。

固宜辨贵弃。乃尔存艰辛。

此道古为重，馀风今已沦。

物色认平素，载言接殷勤。

始悟先子旧，早笃尝僚亲。

孤心极摧橹，感涕浩盈巾。

追念舞勺岁，已识栖鸾人。

师筵奉函席，学舍操书筠。

童牙自忘丑，诗钵或娱宾。

公时摛句赏，谓是天麒麟。

亲擘彩牋赠，勉我期日新。

汝南丐题品，有道定人伦。

自尔一暌剌，中年婴世纷。

天圣绍休绪，顿纲横无垠。

鸾鹄不藏翼，蚢蜗无遁鳞。

余时滥隗始，骧首摩苍昮。

司徒揖元叔，天子第平津。

甲科迁尉属，再命宫坊臣。

黄香入东观，贾谊过西秦。

紬绎金匮室，珥彤瑶水滨。

登瀛识褚马，颂汉希渊云。

一朝泣风树，九死存馀焄。

中都索米后，老圃种瓜辰，

惠然下车揖，高义倾前闻。

却计髧髦日，二纪如逡巡。

今形虽隐几，昔训尚铭绅。

丈人笃求旧，偷俗将还淳。

湘水澹苍野，衡峰凌紫氛。

泽节首南夏，瑶魁瞻邃宸。

恋阙魏公子，吊贤楚灵均。

公怀佐时略，宜树光朝勳。

奚为远问俗，惜此徒伤神。

宣室懋清问，华光钦宝邻。

行行爱玉体，趋节伫来臻。

宋庠

宋庠　鱼梁

八月霜潦收，江槎绝烟渚。

竹落如纲裁，渊鳞剧云聚。

鹥鸟争食飞，儿童荷叉语。

去乙鳊项肥，吴羹免辧釜。

宋庠

宋庠　雨霁

晓雨纔收润，高轩一爽神。

雪峰将变夏，桃蠹渐辞春。

霁隙微阳淡，阴墙积藓匀。

空馀稚圭宅，蛙响偏诸邻。

宋庠

宋庠　雨歇

急对乘云度，凉烟落晚留。

山颜红露日，田尾浊鸣溝。

知倦翩翩鸟，来思湿湿牛。

东菑聊骋望，偏识种瓜畴。

宋庠

宋庠　雨夜达旦为蛙所聒

万数噜蛙暑雨天，此声何必问憎怜。

周公忍事肠三斗，寄怒犹烧牡菊烟。

宋庠

宋庠　雨夜秋兴示仲氏子京

秋律眜华序，浓云生夕阴。

群芳伴雨泣，百竅随风吟。

衰萤灭遥径，倦翼翔故林。

暗隙湿已逗，孤灯青欲沈。

愁人此遥夜，万虑集幽衿。

欢绪未盈尺，忧端已越寻。

借问所以然，出处谬素心。

家世本丘壑，才具非璯琳。

灵根夙已殒，野服良所钦。

搴芝幽涧畔，擉鳖故溪浔。

歘尔滥官牒，今焉旅华簪。

兄弟见羁鞅，交朋赖幽箴。

尔讲坏壁简，我攀群玉岑。

严枚交逸藻，潘陆嗣清音。

群才方搆厦，短绠徒汲深。

狂迷顿缨鹿，踉跄乘轩禽。

归来翳编翟，況乃贯愁霖。

求薪动踰桂，鬻赋磨酬金。

原病固为累，朔饥非所任。

犹欣共姜被，岁宴乐愔愔。

宋庠

宋庠　玉宸殿并三枝牡丹歌

中天帝圃蕃英蕤，氤氲嘉祥凝朝曦。

竹间芳种易封殖，叠萼三葩同茂枝。

庆云景宿共灵意，鸿英托寓兹为美。

华夷面内始并柯，慈孝欢心遂联蘤。

云旂羽葆驻天临，玩此能无悦圣心。

幽香自逐德馨远，丽色更缘眉彩深。

因生轶草兼平露，荐祉神庭幸同侣，

盛开已被帝琴风，纵落犹成佛天雨。

宋庠

宋庠　欲访景升先寄

隐庐早学蜗牛样，讲肆仍将马队邻。

北望乌衣才一曲，拟携联简就书筠。

宋庠

宋庠　寓居寰内宰邑者数见存访因成谢

谢病非三最，为氓乏一廛。

何言罗爵尉，时驻舄凫仙。

华辙交深巷，馀香袭故氈。

猪肝难设具，应作闵生憐。

宋庠

宋庠　寓宿南宫言怀

始寓南台直，偏惊素签霜。

悲秋真骑省，出沐愧山郎。

自许鸥机息，谁矜鹤胫长。

尘缁洛客袂，枌老汉人乡，

篝烛沈幽幔，繙经袭隐囊。

杯醪冰馀渌，砚滴泻寒光。

岁晚凋兰佩，风乾裂芰裳。

星乌绕枝倦，瑶草蔽庭荒。

道为虚心胜，情缘感物伤。

劳歌少悽恻，夷路即腾骧。

宋庠

宋庠　寓直晚归见天街早春景物

霁云衔苑雪云开，春色先从禁御回。

马上妩眉偏认柳，楼前妆额固知梅。

吹残凤签惊寒律，忙杀鸱幐取冻醅。

莫问康年行乐意，寿觞初罢佛灯来。

宋庠

宋庠　遇雨放朝余至掖门方審戏呈同舍

诏恩蠲谒静朝扉，掀淖都街独未知。

同舍恣成庄蝶梦，可怜臣朔忍朝饥。

宋庠

宋庠　元会观礼呈仆射相国吕公

乾历端辰启，王庭庆礼昭。

虞篇五端辑，汉句九宾朝。

物象开苍陆，声明薄绛霄。

寒依朱燎尽，春入緕旗遥。

舞翟凌干密，蟠螭压陛骄。

晨光生剑珮，和气引咸韶。

宝极瞻垂衮，星阶集珥貂。

班时先正夏，拜祝故尊尧。

山献称觞寿，雷传浃宇谣。

燕需云布象，恩沥斗回杓。

任土虔方骋，居乡列瑞条。

须知容典盛，画一赖曹萧。

宋庠

宋庠　杂感

从古忠贤困佞邪，区区尘册费长嗟。

谗人肉味知何似，豺虎刚嫌汙齿牙。

宋庠

宋庠　杂感

枉尺由来贱直寻，巧机愁杀汉川阴。

莫将三四为朝暮，虚搅群狙喜怒心。

宋庠

宋庠　再到小园见落花有感

雨馀春色太匆匆，已有残英满地红。

先落后开应定分，一般迟日一般风。

宋庠

宋庠　再到小园见落花有感

急雨前旬滞客筵，群葩何事亦翩翩。

风长日暖东君醉，无限宫娃失翠钿。

宋庠

宋庠　再经行庆

行李才踰郑，关门已及周。

山支抱鞏合，洛尾贯河流。

驿骑迎朱毂，封人讶白头。

往来何太数，惭恨见嵩丘。

宋庠

宋庠　再葺流杯亭兼得今翰林胡学士旧记石刻移置坐隅郡人以为宠

重凿琼波弄酒船，翠珉英藻更相鲜。

从兹春意无销歇，长似山阴癸丑年。

宋庠

宋庠　早春北亭见城隅荒寂

荒城楼堞少，野色偏高低。

蔓草无名绿，幽禽取意啼。

天形冈树北，日脚岭云西。

不觉凝笳动，春风引夕鼙。

宋庠

宋庠　早春雪后见辛夷初发

冒霸初分叶，惊春已作花。

鲜于紫艾绶，殷过赤城霞。

破蓓香囊小，衔趺彩笔斜。

骚人虽丽思，忍作桂旗车。

宋庠

宋庠　早渡洛水见流澌尽解春意感人马上偶成戏咏二首

春色东来不待招，烟光已过洛阳桥。

如何解尽人间冻，鬓畔霜华转不消。

宋庠

宋庠　早渡洛水见流澌尽解春意感人马上偶成戏咏二首

洛浦冰消润韈尘，野禽何处不呼春。

柳梢弄色花条软，已似遥嗤白首人。

宋庠

宋庠　早谒

匹马中衢类断蓬，疏星残月共寒空。

汉家未给千门钥，弛镫墙阴避宪骢。

宋庠

宋庠　噪雀

楚雀乘春翐翐飞，蒜头椒目禀生微。

风前莫学惊鸥散，堂上人无海客机。

宋庠

宋庠　赠兵部尚书鲁肃简公挽词三首

应运推邦直，乘时讲化源。

不冠噇可奏，问树本无言。

亮节裨初载，清风裕后昆。

忽嗟梁木坏，褒册贲忠魂。

宋庠

宋庠　赠兵部尚书鲁肃简公挽词三首

昔事重明邸，俄陶万物钧。

专怀长孺直，终损武侯神。

舟壑先成夜，桃蹊遂不春。

惟馀丽牲刻，终古読名臣。

宋庠

宋庠　赠兵部尚书鲁肃简公挽词三首

伟望岩岩峻，忠言谔谔昌。

门无谢恩客，帷有献书囊。

王骏封侯晚，臧孙树德长。

都门萧鼓发，行路泣云亡。

宋庠

宋庠　赠传法光梵二大卿兼述译场之盛

梵劫扶皇历，高才会圣门。

五天真释种，三国旧王孙。

译诂生知慧。卿联万户恩。

斋熏光汉邸，结集盛秦园。

交照无殊俗，多闻属上根。

学徒纷雾委，经録爊星繁。

妙义观心德，华音置使翻。

祝场千偈出，空境一灯存。

列圣文垂象，旁行笔记源。

院碑鳌抃岛，御榜鷲巢轩。

地倚区中胜，人缘物外尊。

十年参净职，于此愧忘言。

宋庠

宋庠　赠驸马都尉李和文公挽词二首

曲里犹龙族，西京尚主侯。

勳华传旧钺，名理寄虚舟。

得疾真无妄，观生遂若休。

偏嗟荀令沼，回作逝川流。

宋庠

宋庠　赠驸马都尉李和文公挽词二首

北第琴樽歇，东原旌旆飞。

清风邈无所，此路是长违。

野阔车吞响，天愁日抱辉。

空馀门下客，鱼鸟欢何依。

宋庠

宋庠　赠令狐进士

阙里高谈擅席珍，多年嵇痺叹沈沦。

封轺续食论乡士，采服承颜断织亲。

风直鹢郊伤六翮，机藏鼷弩惜千钧。

载肴谁就扬雄宅，覆瓿书成担石贫。

宋庠

宋庠　赠石龙赵山人

衰鬓星星倦折腰，十年归就故山樵。

临江径坏茅围屋，颍水风清树压瓢。

防蠹旧编裁竹牒，蠲疴珍剂访芝苗。

鬻文谋食机心尽，试为劳生谕炙鸮。

宋庠

宋庠　赠司徒兼侍中宋宣献挽词四首

一世文为伯，三隺象有光。

何言隆栋吉，忽叹夜舟藏。

襚礼朝颁册，哀音路过丧。

善人今不与，神理太茫茫。

宋庠

宋庠　赠司徒兼侍中宋宣献挽词四首

梁木萎邦哲，乘舆哭第家。

敛恩周衮里，追品汉貂华。

素礼初无悔，浮生遂有涯。

斯文从此丧，谁与辨咬哇。

宋庠

宋庠　赠司徒兼侍中宋宣献挽词四首

舛运明生疾，忠怀语绝偷。

空荣人曳履，终隔相封侯。

太史藏书法，门生助絜讴。

惟馀文献盆，不复叹平头。

宋庠

宋庠　赠司徒兼侍中宋宣献挽词四首

宗工天下宝，归葬国西原。

野阔箫声苦，云愁旐影昏。

如存三事礼，不返九京魂。

河海空成泪，难酬国士恩。

宋庠

宋庠　赠太傅中书令张文节公挽词三首

素范流邦册，昌言溢帝聪。

三台应天老，万事问胡公。

道有如絣直，生嗟委蜕穷。

令君兼上傅，衮敛贲遗忠。

宋庠

宋庠　赠太傅中书令张文节公挽词三首

昔命光三事，今嗟赎百身。

堂无织蒲妾，车有吐茵人。

台坼层氛夜，槐凋故府春。

空馀相国第，不与势家邻。







卷339

宋庠

宋庠　赠太傅中书令张文节公挽词三首

平时开黄阁，兹辰奠素旗。

留侯尝辟穣，巖说遂骑箕。

天迥哀笳咽，林长道翣遲。

行人此堕泪，何必岘亭碑。

宋庠

宋庠　赠太子太保晁文公挽词二首

帝禁留辞范，儒林老栋材。

方期割牲礼，遽近奠楹灾。

岁晏巢鵀逝，天秋吊鹤来。

宗工铭盛德，千古照泉台。

宋庠

宋庠　赠太子太保晁文公挽词二首

几杖辞荣久，龙蛇感岁迁。

留春太史记，成佛谢公缘。

素盖寒云外，哀箫落月前。

无烦樵牧禁，行路拜新阡。

宋庠

宋庠　赠浔州朱祠部

粉署郎潜已十年，囊毫奏议委千篇。

恥论颇牧云中级，去咏齐夷海国泉。

路控驿疆逢瑞翟，气收炎浦见飞鸢。

铃斋宴坐真腴盛，几种天花落帐前。

宋庠

宋庠　赠职方齐员外

霄极郎星护帝垣，出分鱼竹說歌喧。

邮通五尺秦人道，吏拥双朱汉守辬。

粉闼荀香虚旧帐，铃斋渝舞釂清樽。

归来何处应严召，振鹭神庭铸马门。

宋庠

宋庠　赠中书令沂国王文正公挽词二首

揆路同寅丛，师垣出守麾。

终无三令喜，便集两楹悲。

衮职嗟何补，天心感愍遗。

幽泉空漏渁，非复作霖时。

宋庠

宋庠　赠中书令沂国王文正公挽词二首

自昔荣归衮，今兹骇阅川。

天愁摧柱日，星痛殒箕年。

素履遗儒范，忠谋溢史篇。

空馀洧乡陌，长似岘碑前。

宋庠

宋庠　斋居有感

气逐薰絣动，春随毕雨残。

蠹桃欹废井，新李碍游冠。

处晦垂辕骥，干时上坂丸。

无人怜仲叔，平日忆猪肝。

宋庠

宋庠　斋中读书

藤箧纷披拥蠹筠，日开黄卷代谈宾。

一经皓首心非悔，枉是无言对斲轮。

宋庠

宋庠　斋中焚香宴坐

耳界千声外，炉薰一室中。

妙心那有住，真意本无空。

香饭凝盂白，天花蔽席红。

闲观色身相，方信幻人工。

宋庠

宋庠　招希元对奕

咒木成卢非我事，赌牛探炙亦何缘。

乘闲欲数纹楸路，借问何如葛稚川。

宋庠

宋庠　诏下有感

釐席思贤久，公车下诏新。

金酬燕市骨，蒲裹汉家轮。

署行乡论秀，观光国有宾。

台招能赋客，关识卖符人。

三府催偕计，诸儒待聘珍。

掞天持笔距，连袂照袍银。

丹穴皆来凤，灵渊并躶鳞。

请行多下客，答策有平津。

荣路争高足，孤生最滥巾。

一鸣方及旦，六律肯遗春。

类鹄犹烦刻，成龙不懼真。

纵无清夜诵，犹继壤歌民。

宋庠

宋庠　赵奉礼见过

经年掩卧席凝尘，载喜西都接赋宾。

照坐仙姿嵇玉冷，醉心英气瑾醪醇。

斑衣就养垂华组，葆发伤秋岸幅巾。

更谢妍谈殊未已，肯将车驷诮原贫。

宋庠

宋庠　照虚亭

洛渠西北暮烟来，碧瓦朱轩压水开。

岸曲便容刳木艇，阶唇仍作钓鱼台。

宋庠

宋庠　正月三日作

迎春纔十日，应月已三蓂。

池面开新素，山光复旧青。

灰飞空玉琯，醅动涨金瓶。

剩作寻芳具，当筵忌独醒。

宋庠

宋庠　正月十日作

万里春晖荡晓空，芳心何处不融融。

惟馀两鬓无情雪，最耐人间解冻风。

宋庠

宋庠　正月十日作

偶随和气上层台，河里风烟已暗开。

空说虎牢天地险，不知春色过关来。

宋庠

宋庠　正月四日侍宴紫宸殿契丹使预会

黼座披天幄，朝簪集玉除。

人来重塞表，年是上皇初。

万岫移神岛，千门敞徼庐。

春云低借幕，瑶斗近临车。

露渥仙杯溢，风和法曲徐。

剑丸争献巧，檋索竞凌虚。

老柘优词丽，交竿舞态舒。

盘丰行炙数，冠重赐花馀。

瑞境仪韶凤，欢心在镐鱼。

太平同乐意，应有史臣书。

宋庠

宋庠　正月望日车驾谒会灵观置酒祝禧殿

上月神灯节，年康警跸游。

蒲池渭阳庙，银阙海中洲。

羽扇排云出，飚轮抱日流。

遍升均瑞祝，合宴宠灵休。

画扆霞明坐，春山彩作楼。

鸾歌参帝乐，麟脯助皇羞。

斟酌尧衢饮。惊呼汉殿优。

天襟知众乐，处处驻宸斿。

宋庠

宋庠　正月望夕供养大阿罗汉画像作

端月戒熙阳，望舒秀圆极。

洗心乘佳节，瞻像洗慈德。

穆穆屋漏尊，虚堂与神寂。

绘境纷自奇，法性非所得。

人貌含天虚，彷佛若真觌。

示现随三界，精感超六识。

华灯列清场，宝炷熏梵席。

妙意随春融，疑怀逐冰释。

欲赞已忘言，拳拳自终夕。

宋庠

宋庠　正月望夜侍宴宣德门呈昭文富丞相

帝阙开金狄，仙舆下玉京。

建春天上斗，不夜海边城。

佛火依山出，星榆夹道明。

清尘随汉跸，紫气护轩营。

皓月楼前近，鲜风仗里经。

烟云供瑞色，箫鼓献欢声。

梵宇千花落，祠光众雉惊。

宸仪收宝扇，台座冠朝缨。

客守宫门燎，鸡传徼署更。

皇杯频瞩劝，应为泰阶平。

宋庠

宋庠　正月望夜闻影灯之盛斋中孤坐因写所怀

汉家太一昏祠日，宝炬神灯遍京室。

仁寿先从殿里开。织阿正傍楼前出。

传闻陌上乐康年，宝骑如龙人若仙。

骖驔始见斗城曲，烂熳还逢星汉边。

妍歌巧笑競赓续，万状晶荧夺人目。

洛桥罗韈自生尘，楚国香缨不藏烛。

五侯四姓共豪华，况乃经过赵李家。

迷路非关武陵水，添妆祗为寿阳花。

九门启钥光如昼，若个游人不回首。

春宵病客独无悰，挟册焚香坐虚牖。

坐久更阑可奈何，著书自古穷愁多。

钟磬笙竽尽邻里，谁能载酒来相过。

宋庠

宋庠　至日圜丘摄事礼毕早归马上口占

祠馆宵灯罢，归骖晓辔轻。

天规斜抱苑，斗柄曲临城。

路记仙舆辙，林空宝雉声。

上元新甲子，休气接平明。

宋庠

宋庠　致仕得请泛舟归第

辅郡初辞节，孤舟始去官。

桥头帆影急，枕底浪声寒。

好爵云谁宠，危心且自安。

赐车诚可爱，闲共子孙看。

宋庠

宋庠　致政张郎中惠亲画墨竹二{左巾右上宀下登}以诗为报

南宫仙老本多才，素幅珍纨绘境开。

高节自缘心匠出，野丛还拥笔端来。

挂馀粉箨疑飘席，玩久风枝欲扫苔。

俗眼莫惊无藻丽，岁寒颜色抵琼瑰。

宋庠

宋庠　中秋禁林对月

素籥中分夜，祥蓂对满辰。

千门迎皓彩，一气洗空轮。

净失金鈍影，寒生露掌津。

仙京全是玉，佛界即成银。

宫瓦收苍雾，天渊减翠沦。

纲珠聊借媚，紈扇枉迷真。

爽籁通鴗鹊，斜光淡结邻。

孤怀无晤赏，长啸待清晨。

宋庠

宋庠　仲微殿丞以余多难退居洊贻诲问复缄新什以勉病躯扶力牵课聊抒谢恳

朴遫参邦彦，幽忧负主恩。

投身采樵路，脱籍上车门。

病肘垂杨老，尘眸覆鑑昏。

於陵三咽味，楚泽九升魂。

喘甚吴牛惫，名非卫鹤尊。

箪瓢舍桑客，井臼寄孥村。

引重繄心照，衔哀托涕痕。

馀生何足问，姑学牧鸡豚。

宋庠

宋庠　重阳节玉津园锡宴

纪节符阳序，承恩出上兰，

厨均尧脯膳，优集汉觞欢。

紫菊吹花酎，丹萸辟恶丸。

秋光浮翠帟，杂蘤珥华冠。

宫树遥分柞，林苕且辨兰。

神池翻瑞鹄，帝竹隐歌鸾。

烟阙云中见，严城斗外看。

欲知人意悦。霏雾满归鞍。

宋庠

宋庠　重展西湖二首

绿鸭东陂已可怜，更因云窦注西田。

凿开鱼鸟忘情地，展尽江河极目天。

向夕旧滩都浸月，过寒新树便留烟。

使君直欲称渔叟，愿赐閒州不计年。

宋庠

宋庠　重展西湖二首

西北云波逗异津，两陂相合到城闉。

桥横断岸才通舫，路转新洲不踏尘。

倒影剩容霞底日，暖光平展鑑中春。

摧颓病守时无用，堪与鸥鷼作主人。

宋庠

宋庠　周道士本簪裳世家龆年便慕真教今为庐江黄冠与余有中表之好千里见

亲见乌衣竹马年，如何便学草楼仙。

长安名利非真趣，好趁春膏种玉田。

宋庠

宋庠　竹鸡

羽族何微眇，交交作好音。

远闻真似语，寂听本无心。

倦舌沈荒坞，嬉群聒翠林。

鷦鷯王佐笔，从此异凡禽。

宋庠

宋庠　主荐后喧讼不已

昔贲丘园聘，今嗟势利趋。

何尝轻九九，自欲较铢铢。

鉤百劳筋败，朝三怒气粗。

因声谢乡校，真赏愧非夫。

宋庠

宋庠　擢第南归道中早发

紫汉回天斗柄横，萧萧羸马困遄征。

南归昼绣恩偏厚，应有乡人笑夜行。

宋庠

宋庠　自宝应踰岭至潜溪临水煎茶

关塞云西路，僧庐左右开。

过岩逢石坐，寻水到源回。

天籁吟松坞，云腴溢茗杯。

宫城才十里，导骑莫相催。

宋庠

宋庠　自洛移许初至郡斋作

忝司宫鑰忽三年，恩借閒州得颍川。

楚北苍茫轩后野，国南膏沃许人田。

汉台褒凤今难继，荀里占星俗尚传。

更赖鸭陂能慰我，铃斋西畔似江天。

宋庠

宋庠　自讼一首

左辅朱辬守，南宫革履臣。

孤萤难助日，病木独依春。

暗懦疑蛇客，愚忠数马人。

谁知温省树，自诫鲁堂绅。

监令车中席，江山扇外尘。

何当能浼我，初不缰均茵。

事往方成悔，猜除且莹神。

由来矜百鍊，从此惜千钧。

素发惭华冕，虚舟谢要津。

洗心良有谓，佞佛不无因。

案上仙书{弱一半}，斋中梵氎巾。

更须穷僻地，香火报昌辰。

宋庠

宋庠　宗人缄见过

慈恩题墨七彫年，霰雪相逢倦客天。

男子诣曹羞会课，秃瓮无版欲归田。

爻占后笑馀艰象，书入穷愁有剩篇。

闻道汉家求失职，可能梁甲信灰然。

宋庠

宋庠　醉枕

楚辞虚美独醒贤，左手香螯伴醉眠。

国器载归壶似腹，江萍兴罢幕为天。

雪楼珠丽巴人曲，芝馆尘生洛浦田。

昼枕蝶魂方适兴，莫教痟意傍鵾絣。

宋庠

宋庠　左散骑常侍东海徐公

徐公真丈夫，不独文章伯。

江南兵未解，主忧臣惨戚。

公愿纾其难，苦求使上国。

庶獲一言伸，少息苞茅责。

其君惊且欢，执手涕沾臆。

谓言知尔晚，何此忠义激。

天子叱在殿，诮让雷霆赫。

公亦从容对，曾不渝神色。

仁者必有勇，斯亦古遗直。

书大略其小，我有春秋癖。

所以此诗中，不言公翰墨。

庶警事君心，勉旃希令德。

宋庠

宋庠　坐池上看水偶成五绝句

冰解初分窦，波平便泛舟。

岸花红吊影，沙鸭绿昂头。

宋庠

宋庠　坐池上看水偶成五绝句

漾漾通仙穴，潺潺入故城。

晚来丘壑思，并为一渠声。

宋庠

宋庠　坐池上看水偶成五绝句

短绿抽心草，深红半面花。

游鱼知底事，跳碎水中霞。

宋庠

宋庠　坐池上看水偶成五绝句

已开临水径，自作探花人。

岸柳何为者，都庐欲占春。

宋庠

宋庠　坐池上看水偶成五绝句

桥脚时依树，阶唇便作河。

初无心可洗，谁作洗心歌。
