全宋诗：苏辙
　苏辙　次韵子瞻登望海楼五绝并叙
　苏辙　次韵子瞻对月见忆并简崔度并叙
　苏辙　次韵子瞻见寄并叙
　苏辙　次韵子瞻将之吴兴赠孙莘老并叙
　苏辙　次韵子瞻题孙莘老墨妙亭并叙
　苏辙　次韵子瞻望湖楼上五绝并叙
　苏辙　次韵子瞻游径山并叙
　苏辙　次韵子瞻余杭法喜寺绿野亭怀吴兴太守孙莘老并叙
　苏辙　次韵子瞻雨中督役夜宿水陆寺二首并叙
　苏辙　次韵子瞻自径山回宿湖上并叙
　苏辙　赋黄鹤楼赠李公择并叙
　苏辙　和柳子玉共城新开御河过所居墙下并叙
　苏辙　和子瞻画鱼歌并叙
　苏辙　和子瞻监试举人并叙
　苏辙　和子瞻煎茶并叙
　苏辙　和子瞻开汤村运盐河雨中督役并叙
　苏辙　和子瞻宿临安净土寺并叙
　苏辙　和子瞻自净土步至功臣寺并叙
　苏辙　欧阳太师挽词三首并叙
　苏辙　同陈述古舍人观芍药并叙
　苏辙　宛丘二咏并叙
　苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙
　苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首小诗二十六首并叙
　苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙
　苏辙　赠提刑贾司门青并叙
　苏辙　赵少师自南都访欧阳少师於颍州留西湖久之作诗献欧阳公并叙
　苏辙　安厚卿枢密母夫人挽词二首
　苏辙　八玺
　苏辙　八阵碛
　苏辙　罢提举太平宫欲还居颍川
　苏辙　白菊
　苏辙　白鹇
　苏辙　白须
　苏辙　北京送孙曼叔屯田权三司开坼司
　苏辙　北堂
　苏辙　闭居五咏其二坐忘
　苏辙　闭居五咏其三读书
　苏辙　闭居五咏其四买宅
　苏辙　闭居五咏其五移竹
　苏辙　闭居五咏其一杜门
　苏辙　闭门
　苏辙　表弟程之邵奉议知泗州
　苏辙　丙戌十月二十三日大雪
　苏辙　病後
　苏辙　病後白发
　苏辙　病退
　苏辙　病愈二首
　苏辙　病中郭尉见访
　苏辙　病中贾大夫相访因游中宫僧舍二首
　苏辙　磻溪石
　苏辙　泊南井口期任遵圣
　苏辙　卜居
　苏辙　补种牡丹二绝
　苏辙　补子瞻赠姜唐佐秀才
　苏辙　不到东西二林
　苏辙　蔡州壼公观刘道士
　苏辙　蔡州任氏阅世堂
　苏辙　蚕麦
　苏辙　蚕麦二首
　苏辙　藏菜
　苏辙　曹郎子文赴山阳令
　苏辙　茶花二首
　苏辙　车浮
　苏辙　成都僧法舟为其祖师宝月求塔铭於惠州还过高安送归
　苏辙　城南访张恕
　苏辙　城中牡丹推高皇庙园迟适联骑往观归报未开戏作
　苏辙　乘小舟出筠江二首
　苏辙　程八信孺表弟部符单父相遇颍川归乡待阙作长句赠别
　苏辙　程之元表弟奉使江西次前年送赴楚州韵戏别
　苏辙　池州萧丞相楼二首
　苏辙　迟往泉店杀麦
　苏辙　赤壁怀古
　苏辙　初成遗老斋待月轩藏书室三首其二待月轩
　苏辙　初成遗老斋待月轩藏书室三首其三藏书室
　苏辙　初成遗老斋待月轩藏书室三首其一遗老斋
　苏辙　初成遗老斋二首
　苏辙　初春游李太尉宅东池
　苏辙　初到陈州二首
　苏辙　初到绩溪视事三日出城南谒二祠游石照偶成四小诗呈诸同官　石照
　苏辙　初到绩溪视事三日出城南谒二祠游石照偶成四小诗呈诸同官　汪王庙
　苏辙　初到绩溪视事三日出城南谒二祠游石照偶成四小诗呈诸同官　梓桐庙
　苏辙　初得南园
　苏辙　初发嘉州
　苏辙　初发彭城有感寄子瞻
　苏辙　初葺遗老斋二首
　苏辙　初闻得校书郎示同官三绝
　苏辙　初至金陵
　苏辙　初筑南斋
　苏辙　除日
　苏辙　除日二首
　苏辙　除夕
　苏辙　除夜
　苏辙　除夜泊彭蠡湖遇大风雪
　苏辙　除夜二首
　苏辙　除夜会饮南湖怀王巩
　苏辙　春旱
　苏辙　春旱弥月郡人取水邢山二月五日水入城而雨
　苏辙　春後望雪
　苏辙　春尽
　苏辙　春日耕者
　苏辙　春深三首
　苏辙　春无雷
　苏辙　春雪
　苏辙　春阴
　苏辙　辞灵惠庙归过新兴院书其屋壁
　苏辙　次迟韵对雪
　苏辙　次迟韵二首
　苏辙　次迟韵复雪
　苏辙　次迟韵寄适逊
　苏辙　次迟韵千叶牡丹二首
　苏辙　次迟韵示陈天倪秀才侄孙元老主簿
　苏辙　次前韵
　苏辙　次前韵答景仁
　苏辙　次前韵示杨明二首
　苏辙　次王适韵送张耒赴寿安尉二首
　苏辙　次烟字韵答黄庭坚
　苏辙　次远韵
　苏辙　次远韵齿痛
　苏辙　次韵邦直见答二首
　苏辙　次韵陈师仲主簿见寄
　苏辙　次韵程相公以柳湖久涸辄引蔡水溉注感而成咏二首
　苏辙　次韵迟初入宣河
　苏辙　次韵仇池冬至日见寄
　苏辙　次韵答陈之方秘丞
　苏辙　次韵答孔武仲
　苏辙　次韵答人见寄
　苏辙　次韵答人槛竹
　苏辙　次韵答人幽兰
　苏辙　次韵答王巩
　苏辙　次韵道僭南康见寄
　苏辙　次韵道潜见寄
　苏辙　次韵洞山克文长老
　苏辙　次韵顿起考试徐沂举人见寄二首
　苏辙　次韵发运路昌衡淮南见山堂
　苏辙　次韵范景仁侍郎移竹
　苏辙　次韵范郎中仰之咏雪
　苏辙　次韵分司南京李诚之待制求酒二首
　苏辙　次韵冯弋同年
　苏辙　次韵傅宏推官义方亭
　苏辙　次韵贡父子开直宿
　苏辙　次韵光庭省中书事
　苏辙　次韵广州陈绎谏议和陈荐宋敏求二龙图二首
　苏辙　次韵韩宗弼太祝送游太山
　苏辙　次韵和人丰岁
　苏辙　次韵和人迹酴醾
　苏辙　次韵侯宣城叠嶂楼双溪阁长篇
　苏辙　次韵侯宣城题叠嶂楼
　苏辙　次韵侯宣州利建招致政汪大夫
　苏辙　次韵黄大临秀才见寄
　苏辙　次韵黄庭坚学士猩毛笔
　苏辙　次韵江法曹山间小酌
　苏辙　次韵姜应明黄蘖山中见寄
　苏辙　次韵讲律李司理宪见赠
　苏辙　次韵蒋夔寒夜见过
　苏辙　次韵景仁两辰除夜
　苏辙　次韵景仁饮宋温之南轩二首
　苏辙　次韵景仁招宋温之职方小饮
　苏辙　次韵景仁正月十二日访吴缜寺丞二绝
　苏辙　次韵筠守毛维瞻司封观修城三首
　苏辙　次韵孔平仲著作见寄四首
　苏辙　次韵孔文仲舍人酴醾
　苏辙　次韵孔武仲到官後见寄
　苏辙　次韵孔武仲三舍人省上
　苏辙　次韵孔武仲学士见赠
　苏辙　次韵李朝散游洞山二首
　苏辙　次韵李朝散游洞山二首
　苏辙　次韵李抚辰屯田修州门
　苏辙　次韵李公朝著作见赠二首
　苏辙　次韵李公择寄子瞻
　苏辙　次韵李公择九日见约以疾不赴
　苏辙　次韵李公择以惠泉答章子厚新茶二首
　苏辙　次韵李简夫秋园
　苏辙　次韵李简夫因病不出
　苏辙　次韵李逵见赠
　苏辙　次韵李曼朝散得郡西归留别二首
　苏辙　次韵李昭叙供备宴别湖亭
　苏辙　次韵李豸秀才来别子瞻仍谢惠马
　苏辙　次韵刘贡甫学士画松石图歌
　苏辙　次韵刘贡父从驾
　苏辙　次韵刘贡父登黄楼怀子瞻二首
　苏辙　次韵刘贡父和韩康公忆其弟持国二首
　苏辙　次韵刘贡父省上示同会二首
　苏辙　次韵刘贡父省中独直
　苏辙　次韵刘贡父题文潞公草书
　苏辙　次韵刘贡父西掖种竹
　苏辙　次韵刘泾见寄
　苏辙　次韵刘敏殿丞送春
　苏辙　次韵柳见答
　苏辙　次韵柳真公闲居春日
　苏辙　次韵柳子玉见赠
　苏辙　次韵柳子玉郎中见寄
　苏辙　次韵柳子玉谪官寿春舟过宛丘见寄二首
　苏辙　次韵毛国镇赵景仁唱和三首一赠毛一赠赵一自咏
　苏辙　次韵毛君病中菊未开
　苏辙　次韵毛君感事书怀
　苏辙　次韵毛君见督和诗
　苏辙　次韵毛君见赠
　苏辙　次韵毛君将归
　苏辙　次韵毛君经旬不用鞭扑
　苏辙　次韵毛君九日
　苏辙　次韵毛君绝句
　苏辙　次韵毛君留别
　苏辙　次韵毛君偶成
　苏辙　次韵毛君清居探菊
　苏辙　次韵毛君山房即事十首
　苏辙　次韵毛君山房遣兴
　苏辙　次韵毛君上书求归未报
　苏辙　次韵毛君烧松花六绝
　苏辙　次韵毛君游陈氏园
　苏辙　次韵门下吕相公车驾视学
　苏辙　次韵门下吕相公同访致政冯宣猷
　苏辙　次韵南湖清饮二首
　苏辙　次韵偶成
　苏辙　次韵钱勰待制秋怀
　苏辙　次韵秦观见寄
　苏辙　次韵秦观梅花
　苏辙　次韵秦观秀才携李公择书相访
　苏辙　次韵任遵圣见寄
　苏辙　次韵沈立少卿白鹿
　苏辙　次韵石芝
　苏辙　次韵宋构朝请归守彭城
　苏辙　次韵宿州教授刘泾见赠
　苏辙　次韵孙户曹朴柳湖
　苏辙　次韵孙推官朴见寄二首
　苏辙　次韵唐觐送姜应明谒新昌杜簿
　苏辙　次韵题画卷四首其二雪溪乘兴
　苏辙　次韵题画卷四首其三四明狂客
　苏辙　次韵题画卷四首其四西塞风雨
　苏辙　次韵题画卷四首其一山阴陈迹
　苏辙　次韵汪琛监簿见赠
　苏辙　次韵王定国见赠
　苏辙　次韵王定民宣德
　苏辙　次韵王巩代书
　苏辙　次韵王巩怀刘莘老
　苏辙　次韵王巩见寄
　苏辙　次韵王巩见赠
　苏辙　次韵王巩九日同送刘莘老
　苏辙　次韵王巩留别
　苏辙　次韵王巩上元见寄三首
　苏辙　次韵王巩廷评招饮
　苏辙　次韵王巩同饮王廷老度支家戏咏
　苏辙　次韵王巩欲往徐州见子瞻以事不成行
　苏辙　次韵王巩元日
　苏辙　次韵王巩自咏
　苏辙　次韵王荐推官见寄
　苏辙　次韵王君北都偶成三首
　苏辙　次韵王君贶尚书会六同年
　苏辙　次韵王临太博马上
　苏辙　次韵王钦臣秘监集英殿井
　苏辙　次韵王适春雪二首
　苏辙　次韵王适春雨
　苏辙　次韵王适大水
　苏辙　次韵王适东轩即事三首
　苏辙　次韵王适留别
　苏辙　次韵王适落日江上二首
　苏辙　次韵王适梅花
　苏辙　次韵王适上元夜二首
　苏辙　次韵王适食茅栗
　苏辙　次韵王适细鱼
　苏辙　次韵王适新燕
　苏辙　次韵王适兄弟送文务光还陈
　苏辙　次韵王适雪晴复雪二首
　苏辙　次韵王适一百五日太平寺看花二绝
　苏辙　次韵王适游陈氏园
　苏辙　次韵王适游真如寺
　苏辙　次韵王适元日并示曹焕二首
　苏辙　次韵王适州学新修水阁
　苏辙　次韵王廷老寄子瞻
　苏辙　次韵温守李韵见寄兼简毛大夫
　苏辙　次韵文氏外孙骥以其祖父与可学士书卷还谢悰学士
　苏辙　次韵文务光秀才游南湖
　苏辙　次韵吴厚秀才见寄
　苏辙　次韵吴厚秀才见赠三首
　苏辙　次韵吴兴李行中秀才见寄并求醉眠亭诗二首　和见寄
　苏辙　次韵吴兴李行中秀才见寄并求醉眠亭诗二首　醉眠亭
　苏辙　次韵鲜于子骏游九曲池
　苏辙　次韵徐正权谢示闵子庙记及惠纸
　苏辙　次韵杨褒直讲揽镜
　苏辙　次韵姚道人
　苏辙　次韵姚道人二首
　苏辙　次韵姚孝孙判官见还岐梁唱和诗集
　苏辙　次韵曾子开舍人四月一二日扈从二首
　苏辙　次韵张昌言给事省中直宿
　苏辙　次韵张刍谏议宴集
　苏辙　次韵张耒见寄
　苏辙　次韵张去华院中感怀
　苏辙　次韵张恕春莫
　苏辙　次韵张恕九日寄子瞻
　苏辙　次韵张恕戏王巩
　苏辙　次韵张问给事喜雨
　苏辙　次韵张禹直开元寺观画壁兼简李德素
　苏辙　次韵赵至节推首夏
　苏辙　次韵知郡贾蕃大夫思归
　苏辙　次韵侄过江涨
　苏辙　次韵朱光庭司谏喜雨
　苏辙　次韵转运使鲜于侁新堂月夜
　苏辙　次韵子瞻病中大雪
　苏辙　次韵子瞻病中游虎跑泉僧舍二首
　苏辙　次韵子瞻病中赠提刑段绎
　苏辙　次韵子瞻初出颍口见淮山
　苏辙　次韵子瞻初到杭州见寄二绝
　苏辙　次韵子瞻道中见寄
　苏辙　次韵子瞻独觉
　苏辙　次韵子瞻杜介供奉送鱼
　苏辙　次韵子瞻端午日与迟适远三子出游
　苏辙　次韵子瞻二月十日雪
　苏辙　次韵子瞻发洪泽遇大风却还宿
　苏辙　次韵子瞻赋雪二首
　苏辙　次韵子瞻感旧
　苏辙　次韵子瞻感旧见寄
　苏辙　次韵子瞻广陵会三同舍各以其字为韵其二孙巨源
　苏辙　次韵子瞻广陵会三同舍各以其字为韵其三刘莘老
　苏辙　次韵子瞻广陵会三同舍各以其字为韵其一刘贡甫
　苏辙　次韵子瞻过海
　苏辙　次韵子瞻过淮见寄兼简孙奕职方三首
　苏辙　次韵子瞻好头赤
　苏辙　次韵子瞻和陶公止酒
　苏辙　次韵子瞻和渊明拟古九首
　苏辙　次韵子瞻和渊明饮酒二十首
　苏辙　次韵子瞻记十月十六日所见
　苏辙　次韵子瞻记岁莫乡俗三首其二别岁
　苏辙　次韵子瞻记岁莫乡俗三首其三守岁
　苏辙　次韵子瞻记岁莫乡俗三首其一馈岁
　苏辙　次韵子瞻寄贺生日
　苏辙　次韵子瞻寄黄子木杖
　苏辙　次韵子瞻寄眉守黎希声
　苏辙　次韵子瞻减降诸县囚徒事毕登览
　苏辙　次韵子瞻见寄
　苏辙　次韵子瞻江西
　苏辙　次韵子瞻连雨江涨二首
　苏辙　次韵子瞻临皋新葺南堂五绝
　苏辙　次韵子瞻凌虚台
　苏辙　次韵子瞻留别三首
　苏辙　次韵子瞻麻田青峰寺下院翠麓亭
　苏辙　次韵子瞻渼陂鱼
　苏辙　次韵子瞻南溪避世堂
　苏辙　次韵子瞻南溪微雪
　苏辙　次韵子瞻祈雨
　苏辙　次韵子瞻秋雪见寄二首
　苏辙　次韵子瞻人日猎城西
　苏辙　次韵子瞻山村五绝
　苏辙　次韵子瞻上元扈从观灯二首
　苏辙　次韵子瞻上元见寄
　苏辙　次韵子瞻生日见寄
　苏辙　次韵子瞻十一月旦日锁院赐酒及烛
　苏辙　次韵子瞻寿州城东龙潭
　苏辙　次韵子瞻书黄庭内景卷後赠蹇道士拱辰
　苏辙　次韵子瞻梳头
　苏辙　次韵子瞻送陈睦龙图出守潭州
　苏辙　次韵子瞻送范景仁游嵩洛
　苏辙　次韵子瞻送千乘千能
　苏辙　次韵子瞻送杨杰主客奉诏同高丽僧游钱塘
　苏辙　次韵子瞻宿南山蟠龙寺
　苏辙　次韵子瞻太白山下早行题崇寿院
　苏辙　次韵子瞻特来高安相别先寄迟适远却寄迈迨过遯
　苏辙　次韵子瞻题长安王氏中隐堂五首
　苏辙　次韵子瞻题扶风道中天花寺小亭
　苏辙　次韵子瞻题郭熙平远二绝
　苏辙　次韵子瞻题岐山周公庙
　苏辙　次韵子瞻题泗州监仓东轩二首
　苏辙　次韵子瞻题仙游潭中兴寺
　苏辙　次韵子瞻题薛周逸老亭
　苏辙　次韵子瞻题张公诗卷後
　苏辙　次韵子瞻闻不赴商幕三首
　苏辙　次韵子瞻吴中田妇叹
　苏辙　次韵子瞻系御史狱赋狱中榆槐竹　柏
　苏辙　次韵子瞻系御史狱赋狱中榆槐竹柏　槐
　苏辙　次韵子瞻系御史狱赋狱中榆槐竹柏　榆
　苏辙　次韵子瞻系御史狱赋狱中榆槐竹柏　竹
　苏辙　次韵子瞻相送使胡
　苏辙　次韵子瞻新城道中
　苏辙　次韵子瞻行至奉新见寄
　苏辙　次韵子瞻延生观後山上小堂
　苏辙　次韵子瞻夜坐
　苏辙　次韵子瞻饮道者院池上
　苏辙　次韵子瞻颍州留别二首
　苏辙　次韵子瞻游道场山何山
　苏辙　次韵子瞻游富阳普照寺
　苏辙　次韵子瞻游甘露寺
　苏辙　次韵子瞻游孤山访惠懃惠思
　苏辙　次韵子瞻游罗浮山
　苏辙　次韵子瞻有美堂夜归
　苏辙　次韵子瞻与安节夜坐三首
　苏辙　次韵子瞻与邓圣求承旨同直翰苑怀武昌西山旧游
　苏辙　次韵子瞻与苏世美同年夜饮
　苏辙　次韵子瞻再游径山
　苏辙　次韵子瞻赠梁交左藏
　苏辙　次韵子瞻赠张憨子
　苏辙　次韵子瞻招王蘧朝请晚饮
　苏辙　次韵子瞻招隐亭
　苏辙　次韵子瞻谪居三适其二午窗坐睡
　苏辙　次韵子瞻谪居三适其三夜卧濯足
　苏辙　次韵子瞻谪居三适其一旦起理发
　苏辙　次韵子瞻竹{左鼠右柳}
　苏辙　次韵子瞻自普照入山独游二庵
　苏辙　次子瞻夜字韵作中秋对月二篇一以赠王郎二以寄子瞻
　苏辙　答见和
　苏辙　答荆门张都官维见和惠泉
　苏辙　答孔平仲二偈
　苏辙　答孔平仲惠蕉布二绝
　苏辙　答孔武仲
　苏辙　答琳长老寄幽兰白术黄精三本二绝
　苏辙　答王定国问疾
　苏辙　答文与可以六言诗相示因道济南事作十首
　苏辙　答吴和二绝
　苏辙　答颜复国博
　苏辙　大人久废弹琴比借人雷琴以记旧曲十得三四率尔拜呈
　苏辙　大行皇太后挽词二首
　苏辙　大行太皇太后挽词二首
　苏辙　大雪三绝句
　苏辙　大雨後咏南轩竹二绝句
　苏辙　大雨联句
　苏辙　得告家居次韵贡父见寄
　苏辙　登郡谯偶见姜应明司马醉归
　苏辙　登南城有感示文务光王遹秀才
　苏辙　登上水关
　苏辙　丁亥生日
　苏辙　东方书生行
　苏辙　东西京二绝
　苏辙　东轩长老二绝
　苏辙　冬日即事
　苏辙　冬至日
　苏辙　冬至日作
　苏辙　冬至雪
　苏辙　冬至雪二首
　苏辙　读传灯录示诸子
　苏辙　读乐天集戏作五绝
　苏辙　读史六首
　苏辙　二月望日雪二绝
　苏辙　伐双谷
　苏辙　泛潩水
　苏辙　范百嘉百岁昆仲挽词二首
　苏辙　范丞相尧夫挽词二首
　苏辙　范蜀公挽词三首
　苏辙　方筑西轩穿地得怪石
　苏辙　放榜後次韵毛守见招
　苏辙　放闸二首
　苏辙　肺病
　苏辙　风痹三作
　苏辙　风雪
　苏辙　逢章户掾赴澧州
　苏辙　奉使契丹二十八首其八赵君偶以微恙乘驼车而行戏赠二绝句之二
　苏辙　奉使契丹二十八首其八赵君偶以微恙乘驼车而行戏赠二绝句之一
　苏辙　奉使契丹二十八首其二十八筠州圣祖殿诗
　苏辙　奉使契丹二十八首其二十二学士院端午帖子二十七首之二太皇太后阁
　苏辙　奉使契丹二十八首其二十二学士院端午帖子二十七首之三皇太后阁六
　苏辙　奉使契丹二十八首其二十二学士院端午帖子二十七首之四皇太妃阁五
　苏辙　奉使契丹二十八首其二十二学士院端午帖子二十七首之五夫人阁四首
　苏辙　奉使契丹二十八首其二十二学士院端午帖子二十七首之一皇帝阁六首
　苏辙　奉使契丹二十八首其二十六太白山祈雨诗五首之二
　苏辙　奉使契丹二十八首其二十六太白山祈雨诗五首之三
　苏辙　奉使契丹二十八首其二十六太白山祈雨诗五首之四
　苏辙　奉使契丹二十八首其二十六太白山祈雨诗五首之五
　苏辙　奉使契丹二十八首其二十六太白山祈雨诗五首之一
　苏辙　奉使契丹二十八首其二十七舜泉诗
　苏辙　奉使契丹二十八首其二十三次韵门下刘侍郎直宿寄苏左丞
　苏辙　奉使契丹二十八首其二十四次韵张耒学士病中二首之二
　苏辙　奉使契丹二十八首其二十四次韵张耒学士病中二首之一
　苏辙　奉使契丹二十八首其二十送文太师致仕还洛三首之二
　苏辙　奉使契丹二十八首其二十送文太师致仕还洛三首之三
　苏辙　奉使契丹二十八首其二十送文太师致仕还洛三首之一
　苏辙　奉使契丹二十八首其二十五次韵张君病起二首之二
　苏辙　奉使契丹二十八首其二十五次韵张君病起二首之一
　苏辙　奉使契丹二十八首其二十一李公麟阳关图二绝之二
　苏辙　奉使契丹二十八首其二十一李公麟阳关图二绝之一
　苏辙　奉使契丹二十八首其二赠知雄州王崇拯二首
　苏辙　奉使契丹二十八首其九会仙馆二绝句之二
　苏辙　奉使契丹二十八首其九会仙馆二绝句之一
　苏辙　奉使契丹二十八首其六过杨无敌庙
　苏辙　奉使契丹二十八首其七燕山
　苏辙　奉使契丹二十八首其三赠右番赵侍郎
　苏辙　奉使契丹二十八首其十八春日寄内
　苏辙　奉使契丹二十八首其十出山
　苏辙　奉使契丹二十八首其十二惠州
　苏辙　奉使契丹二十八首其十九渡桑乾
　苏辙　奉使契丹二十八首其十六十日南归马上口占呈同事
　苏辙　奉使契丹二十八首其十七伤足
　苏辙　奉使契丹二十八首其十三神水馆寄子瞻兄四绝之二
　苏辙　奉使契丹二十八首其十三神水馆寄子瞻兄四绝之三
　苏辙　奉使契丹二十八首其十三神水馆寄子瞻兄四绝之四
　苏辙　奉使契丹二十八首其十三神水馆寄子瞻兄四绝之一
　苏辙　奉使契丹二十八首其十四木叶山
　苏辙　奉使契丹二十八首其十五虏帐
　苏辙　奉使契丹二十八首其十一奚君
　苏辙　奉使契丹二十八首其四古北口道中呈同事二首
　苏辙　奉使契丹二十八首其四古北口道中呈同事二首之一右赵侍郎
　苏辙　奉使契丹二十八首其五绝句二首之二
　苏辙　奉使契丹二十八首其五绝句二首之一
　苏辙　奉使契丹二十八首其一次莫州通判刘冱韵二首之二
　苏辙　奉使契丹二十八首其一次莫州通判刘冱韵二首之一
　苏辙　奉同子瞻荔支叹
　苏辙　佛池口遇风雨
　苏辙　服栗
　苏辙　复病三首
　苏辙　复次前韵答潜师
　苏辙　复次烟字韵后黄大临庭坚见寄二首
　苏辙　复次韵
　苏辙　复赋河冰四绝
　苏辙　傅钦之学士济源草堂
　苏辙　傅银青挽词二首
　苏辙　赋丰城剑
　苏辙　赋园中所有十首
　苏辙　感秋扇
　苏辙　高邮别秦观三首
　苏辙　高邮赠别杜介供奉
　苏辙　故成都尹陆介扶挽词
　苏辙　故濮阳太守赠光禄大夫王君正路挽词二首
　苏辙　故枢密签书赠正议大夫王彦霖挽词二首
　苏辙　观大阅
　苏辙　官居即事
　苏辙　官舍小池有鸂鶒遗二小雏二首
　苏辙　广福僧智昕西归
　苏辙　癸丑二月重到汝阴寄子瞻二首
　苏辙　癸未生日
　苏辙　郭纶
　苏辙　郭尉惠古镜
　苏辙　郭尉愿惇夫以琳上人书诗为示次韵
　苏辙　郭祥正国博醉吟庵
　苏辙　过龟山
　苏辙　过九华山
　苏辙　过毛国镇夜饮
　苏辙　过王介同年墓
　苏辙　过兴教赠钊上人
　苏辙　过宜宾见夷中乱山
　苏辙　过豫章
　苏辙　过张天骥山人郊居
　苏辙　过侄寄椰冠
　苏辙　寒食二首
　苏辙　寒食前一日寄子瞻
　苏辙　寒食游南湖三首
　苏辙　寒食赠游压沙诸君
　苏辙　寒雨
　苏辙　韩干二马
　苏辙　韩干三马
　苏辙　韩康公挽词三首
　苏辙　和迟田舍杂诗九首
　苏辙　和韩宗弼暴雨
　苏辙　和胡教授蒙太守策试诸生
　苏辙　和孔教授武仲济南四咏其二北渚亭
　苏辙　和孔教授武仲济南四咏其三鹊山亭
　苏辙　和孔教授武仲济南四咏其四槛泉亭
　苏辙　和孔教授武仲济南四咏其一环波亭
　苏辙　和孔武仲金陵九咏其八定林院
　苏辙　和孔武仲金陵九咏其二览辉亭
　苏辙　和孔武仲金陵九咏其九八功德水
　苏辙　和孔武仲金陵九咏其六此君亭
　苏辙　和孔武仲金陵九咏其七见江亭
　苏辙　和孔武仲金陵九咏其三凤凰台
　苏辙　和孔武仲金陵九咏其四天庆观
　苏辙　和孔武仲金陵九咏其五高斋
　苏辙　和孔武仲金陵九咏其一白鹭亭
　苏辙　和李邦直学士沂山祈雨有应
　苏辙　和李诚之待制宴别西湖
　苏辙　和李公择赴历下道中杂咏十二首其八梁山泊见荷花忆吴兴五绝
　苏辙　和李公择赴历下道中杂咏十二首其二将至桃园阻浅且风不得进
　苏辙　和李公择赴历下道中杂咏十二首其九梁山洎见荷花忆吴兴五绝
　苏辙　和李公择赴历下道中杂咏十二首其六吕梁
　苏辙　和李公择赴历下道中杂咏十二首其七梁山泊
　苏辙　和李公择赴历下道中杂咏十二首其三桃园阻浅将易小舟一夜水大至复
　苏辙　和李公择赴历下道中杂咏十二首其十梁山洎见荷花忆吴兴五绝
　苏辙　和李公择赴历下道中杂咏十二首其十一梁山洎见荷花忆吴兴五绝
　苏辙　和李公择赴历下道中杂咏十二首其四下邳黄石公庙
　苏辙　和李公择赴历下道中杂咏十二首其五宿迁项羽庙
　苏辙　和李公择赴历下道中杂咏十二首其一泛清河
　苏辙　和柳子玉地炉
　苏辙　和柳子玉纸帐
　苏辙　和毛国镇白云庄五咏其二平溪堂
　苏辙　和毛国镇白云庄五咏其三眺远台
　苏辙　和毛国镇白云庄五咏其四濯缨庵
　苏辙　和毛国镇白云庄五咏其一掬泉轩
　苏辙　和毛君新葺囷庵船斋
　苏辙　和毛君州宅八咏其八山房
　苏辙　和毛君州宅八咏其二披仙亭
　苏辙　和毛君州宅八咏其六炼丹井
　苏辙　和毛君州宅八咏其七磨剑池
　苏辙　和毛君州宅八咏其三方沼亭
　苏辙　和毛君州宅八咏其四翠樾亭
　苏辙　和毛君州宅八咏其五李八百洞
　苏辙　和毛君州宅八咏其一凤凰山
　苏辙　和强君瓦亭
　苏辙　和强至太博小饮
　苏辙　和青州教授顿起九日见寄
　苏辙　和王定国寄刘贡父
　苏辙　和王巩见寄三首
　苏辙　和王晋卿都尉荼醾二绝句
　苏辙　和王适寒夜读书
　苏辙　和王适新葺小室
　苏辙　和王适炙背读书
　苏辙　和文与可洋州园亭三十咏其八望云楼
　苏辙　和文与可洋州园亭三十咏其二横湖
　苏辙　和文与可洋州园亭三十咏其二十八金登径
　苏辙　和文与可洋州园亭三十咏其二十二菡萏轩
　苏辙　和文与可洋州园亭三十咏其二十九南园
　苏辙　和文与可洋州园亭三十咏其二十六野人庐
　苏辙　和文与可洋州园亭三十咏其二十披锦亭
　苏辙　和文与可洋州园亭三十咏其二十七此君庵
　苏辙　和文与可洋州园亭三十咏其二十三荼醾洞
　苏辙　和文与可洋州园亭三十咏其二十四簀簹谷
　苏辙　和文与可洋州园亭三十咏其二十五寒芦港
　苏辙　和文与可洋州园亭三十咏其二十一楔亭
　苏辙　和文与可洋州园亭三十咏其九天汉台
　苏辙　和文与可洋州园亭三十咏其六荻浦
　苏辙　和文与可洋州园亭三十咏其七蓼屿
　苏辙　和文与可洋州园亭三十咏其三十北园
　苏辙　和文与可洋州园亭三十咏其三书轩
　苏辙　和文与可洋州园亭三十咏其十八溪光亭
　苏辙　和文与可洋州园亭三十咏其十待月台
　苏辙　和文与可洋州园亭三十咏其十二灙泉亭
　苏辙　和文与可洋州园亭三十咏其十九过溪亭
　苏辙　和文与可洋州园亭三十咏其十六露香亭
　苏辙　和文与可洋州园亭三十咏其十七涵虚亭
　苏辙　和文与可洋州园亭三十咏其十三吏隐亭
　苏辙　和文与可洋州园亭三十咏其十四霜筠亭
　苏辙　和文与可洋州园亭三十咏其十五无言亭
　苏辙　和文与可洋州园亭三十咏其十一乐榭
　苏辙　和文与可洋州园亭三十咏其四冰池
　苏辙　和文与可洋州园亭三十咏其五竹坞
　苏辙　和文与可洋州园亭三十咏其一湖桥
　苏辙　和鲜于子骏益昌官舍八咏其八宝峰亭
　苏辙　和鲜于子骏益昌官舍八咏其二竹轩
　苏辙　和鲜于子骏益昌官舍八咏其六闲燕亭
　苏辙　和鲜于子骏益昌官舍八咏其七会景亭
　苏辙　和鲜于子骏益昌官舍八咏其三柏轩
　苏辙　和鲜于子骏益昌官舍八咏其四巽堂
　苏辙　和鲜于子骏益昌官舍八咏其五山斋
　苏辙　和鲜于子骏益昌官舍八咏其一桐轩
　苏辙　和萧刓察推贺族叔司理登科还乡四首
　苏辙　和张安道读杜集
　苏辙　和子瞻次孙觉谏议韵题邵伯闸上斗野亭见寄
　苏辙　和子瞻次韵陶渊明劝农诗
　苏辙　和子瞻次韵陶渊明停云诗
　苏辙　和子瞻调水符
　苏辙　和子瞻东阳水乐亭歌
　苏辙　和子瞻读道藏
　苏辙　和子瞻凤翔八观八首其八秦穆公墓
　苏辙　和子瞻凤翔八观八首其二诅楚文
　苏辙　和子瞻凤翔八观八首其六真兴寺阁
　苏辙　和子瞻凤翔八观八首其七李氏园
　苏辙　和子瞻凤翔八观八首其三王维吴道子画
　苏辙　和子瞻凤翔八观八首其四杨惠之塑维摩像
　苏辙　和子瞻凤翔八观八首其五东湖
　苏辙　和子瞻凤翔八观八首其一石鼓
　苏辙　和子瞻过岭
　苏辙　和子瞻濠州七绝其二彭祖庙
　苏辙　和子瞻濠州七绝其六四望亭
　苏辙　和子瞻濠州七绝其七浮山洞
　苏辙　和子瞻濠州七绝其三逍遥堂
　苏辙　和子瞻濠州七绝其四观鱼台
　苏辙　和子瞻濠州七绝其五虞姬墓
　苏辙　和子瞻濠州七绝其一涂山
　苏辙　和子瞻和陶渊明杂诗十一首
　苏辙　和子瞻记梦二首
　苏辙　和子瞻焦山
　苏辙　和子瞻金山
　苏辙　和子瞻蜜酒歌
　苏辙　和子瞻三游南山九首其二五郡
　苏辙　和子瞻三游南山九首其三传经台
　苏辙　和子瞻三游南山九首其四大秦寺
　苏辙　和子瞻三游南山九首其一楼观
　苏辙　和子瞻司竹监烧苇园因猎园下
　苏辙　和子瞻泗州僧伽塔
　苏辙　和子瞻题风水洞
　苏辙　和子瞻铁拄杖
　苏辙　和子瞻涡口遇风
　苏辙　和子瞻喜虎儿生
　苏辙　和子瞻新居欲成二首
　苏辙　和子瞻雪浪斋
　苏辙　和子瞻玉盘盂二首
　苏辙　和子瞻自徐移湖将过宋都途中见寄五首
　苏辙　河冰
　苏辙　河冰复结复次前韵
　苏辙　河冰稍解喜呈王适
　苏辙　河上莫归过南湖二绝
　苏辙　洪休上人少年读书以多病出家居泐潭为马祖修塔以三绝句来谒答一首
　苏辙　後省初成直宿呈子瞻二首
　苏辙　胡长史祠堂
　苏辙　湖阴曲
　苏辙　画叹
　苏辙　画文殊普贤
　苏辙　画学董生画山水屏风
　苏辙　画枕屏
　苏辙　怀黾池寄子瞻兄
　苏辙　还颍川
　苏辙　黄几道郎中同年挽词二首
　苏辙　黄州陪子瞻游武昌西山
　苏辙　回寄圣寿聪老
　苏辙　惠穆吕公挽词二首
　苏辙　积雨二首
　苏辙　绩溪二咏其二翠眉亭
　苏辙　绩溪二咏其一豁然亭
　苏辙　汲阳阻风
　苏辙　集贤殿考试罢二首
　苏辙　己丑除日二首
　苏辙　记病
　苏辙　记梦
　苏辙　记岁首乡俗寄子瞻二首其二蚕市
　苏辙　记岁首乡俗寄子瞻二首其一踏青
　苏辙　寄范丈景仁
　苏辙　寄济南守李公择
　苏辙　寄孔武仲
　苏辙　寄龙井辩才法师三绝
　苏辙　寄梅仙观杨智远道士
　苏辙　寄内
　苏辙　寄孙朴
　苏辙　寄题陈宪郎中竹轩
　苏辙　寄题登封揖仙亭
　苏辙　寄题江涣长官南园茅斋
　苏辙　寄题孔氏颜乐亭
　苏辙　寄题密州新作快哉亭二首
　苏辙　寄题蒲传正学士阆中藏书阁
　苏辙　寄题清溪寺
　苏辙　寄题武陵柳氏所居二首其二康乐楼
　苏辙　寄题武陵柳氏所居二首其一天真堂
　苏辙　寄题赵屼承事戏彩堂
　苏辙　寄张芸叟
　苏辙　甲子日雨
　苏辙　驾幸亲贤宅赠随驾诸公
　苏辙　简学中诸生
　苏辙　蹇师嵩山图
　苏辙　见儿侄唱酬次韵五首
　苏辙　江上早起
　苏辙　江涨
　苏辙　江州五咏其二浪井
　苏辙　江州五咏其三庾楼
　苏辙　江州五咏其四东湖
　苏辙　江州五咏其五琵琶亭
　苏辙　江州五咏其一射蛟浦
　苏辙　江州周寺丞泳夷亭
　苏辙　将拆旧屋权住西廊
　苏辙　将归二首
　苏辙　将还江州子瞻相送至刘郎家洑王生家饮别
　苏辙　将使契丹九日对酒怀子瞻兄并示坐中
　苏辙　将移绩溪令
　苏辙　将游金山寄元长老
　苏辙　将之绩溪梦中赋泊舟野步
　苏辙　将至南京雨中寄王巩
　苏辙　将筑南屋借功田家
　苏辙　郊祀庆成
　苏辙　金沙台
　苏辙　京师送王颐殿丞
　苏辙　荆门惠泉
　苏辙　景福顺老夜坐道古人搐鼻语
　苏辙　竞渡
　苏辙　九日独酌三首
　苏辙　九日家酿未熟
　苏辙　九日三首
　苏辙　九日阴雨不止病中把酒示诸子三首
　苏辙　九月十一日书事
　苏辙　久不作讨呈王适
　苏辙　久旱府中取虎头骨投邢山潭水得雨戏作
　苏辙　久雨
　苏辙　居原塔
　苏辙　雎阳五老图
　苏辙　句
　苏辙　绝胜亭
　苏辙　筠州二咏其二黄雀
　苏辙　筠州二咏其一牛尾狸
　苏辙　筠州州宅双莲
　苏辙　开窗
　苏辙　孔君亮廊中新葺阙里西园弃官而归
　苏辙　孔平仲著作江州官舍小庵
　苏辙　孔毅父封君挽词二首
　苏辙　寇莱公
　苏辙　苦雨
　苏辙　腊雪次迟韵
　苏辙　腊雪五首
　苏辙　腊月九日雪三绝句
　苏辙　腊中三雪
　苏辙　老柏
　苏辙　老史
　苏辙　李邦直出巡青州余不久将赴南都比归不及见矣作诗赠别
　苏辙　李邦直见邀终日对卧南城亭上二首
　苏辙　李诚之待制挽词二首
　苏辙　李方叔新宅
　苏辙　李简夫挽词二首
　苏辙　李韵寿花堂
　苏辙　立冬闻雷
　苏辙　立秋後
　苏辙　立秋偶作
　苏辙　利路提刑亡伯郎中挽词二首
　苏辙　连雨不出寄张恕
　苏辙　联句嘲僧
　苏辙　浰阳早发
　苏辙　两中秋绝句二首
　苏辙　林笋
　苏辙　林笋复生
　苏辙　临川陈宪大夫挽词二首
　苏辙　临江萧氏家宝堂
　苏辙　留守与宾客会开元龙兴寺观灯余有故不预中夜登南城
　苏辙　留题石经院三首
　苏辙　留题仙都观
　苏辙　留滞高安四年有余忽得信闻当除官真扬间偶成小诗书于屋壁
　苏辙　柳湖感物
　苏辙　柳湖久无水怅然成咏
　苏辙　柳子玉廊中挽词二首
　苏辙　六月十三日病起走笔寄仇池
　苏辙　龙川道士
　苏辙　楼观
　苏辙　卢鸿草堂图
　苏辙　鲁元翰中大挽词二首
　苏辙　吕司空挽词三首
　苏辙　吕希道少卿松局图
　苏辙　落叶满长安分题
　苏辙　马上见卖芍药戏赠张厚之二绝
　苏辙　买炭
　苏辙　毛国镇生日二绝
　苏辙　毛君惠温柑荔支二绝
　苏辙　郿坞
　苏辙　梦中反古菖蒲
　苏辙　梦中谢和老惠茶
　苏辙　梦中咏西湖
　苏辙　梦中咏醉人
　苏辙　勉子瞻失干子二首
　苏辙　明日安厚卿强几圣复召饮醉次前韵
　苏辙　明日复赋
　苏辙　木冰
　苏辙　木山引水二首
　苏辙　那吒
　苏辙　南窗
　苏辙　南康阻风游东寺
　苏辙　南堂新甽花坛二首
　苏辙　南斋独坐
　苏辙　南斋竹三绝
　苏辙　酿重阳酒
　苏辙　欧阳伯和仲纯挽词二首
　苏辙　欧阳公所蓄石屏
　苏辙　欧阳文忠公夫人挽词二首
　苏辙　偶游大愚见余杭明雅照师旧识子瞻能言西湖旧游将行赋诗送之
　苏辙　陪杜充张恕鸿庆宫避暑
　苏辙　陪毛君夜游北园
　苏辙　陪毛君游黄仙观
　苏辙　陪欧阳少师永叔燕颖州西湖
　苏辙　陪子瞻游百步洪
　苏辙　盆池白莲
　苏辙　披仙亭晚饮
　苏辙　七十三岁作
　苏辙　七十吟
　苏辙　七夕
　苏辙　葺东斋
　苏辙　葺居五首
　苏辙　千叶白莲花
　苏辙　迁居汝南
　苏辙　乾荔支
　苏辙　秦虢夫人走马图二绝
　苏辙　秋後即事
　苏辙　秋旅
　苏辙　秋社分题
　苏辙　秋祀高禼二绝
　苏辙　秋雨
　苏辙　求黄家紫竹杖
　苏辙　衢州赵阅道少师濯缨亭
　苏辙　去年冬辙以起居郎入侍迩英讲不逾时迁中书舍人虽忝冒愈深而瞻望清
　苏辙　去年秋扇二绝句
　苏辙　泉城田舍
　苏辙　劝子瞻修无生法
　苏辙　壬辰生日儿侄诸孙有诗所言皆过记胸中所怀亦自作
　苏辙　任氏阅世堂前大桧
　苏辙　戎州
　苏辙　汝南迁居
　苏辙　汝南示三子
　苏辙　入峡
　苏辙　溽暑
　苏辙　闰八月二十五日菊有黄花园中粲然夺目九日不忧无菊而忧无酒戏作
　苏辙　闰九月重九与父老小饮四绝
　苏辙　三不归行
　苏辙　三日上辛祈谷除日宿斋户部右曹元日赋三绝句寄呈子瞻兄
　苏辙　三游洞
　苏辙　杀麦二首
　苏辙　山橙花口号
　苏辙　山胡
　苏辙　上高鼻轩起亭二绝
　苏辙　上巳
　苏辙　上巳後
　苏辙　上巳日久病不出示儿侄二首
　苏辙　上元
　苏辙　上元不出
　苏辙　上元後一日观灯寄王四
　苏辙　上元前雪三绝句
　苏辙　上元雪
　苏辙　上元夜
　苏辙　上元夜适劝至西禅观灯
　苏辙　邵武游氏老人三清堂紫芝
　苏辙　神宗皇帝挽词三首
　苏辙　生日
　苏辙　省事
　苏辙　诗一首
　苏辙　施崇宁寺马
　苏辙　施君既去复以事还戏赠
　苏辙　十日二首
　苏辙　十一月十三日雪
　苏辙　十一月一日作
　苏辙　十月二十九日雪四首
　苏辙　石鼻城
　苏辙　石苍舒醉墨堂
　苏辙　石盆种菖蒲甚茂忽开八九华或言此华寿祥也远因生日作颂亦为赋此
　苏辙　食鸡头
　苏辙　食菱
　苏辙　食樱笋二首
　苏辙　示诸孙
　苏辙　示诸子
　苏辙　示资福谕老
　苏辙　试院唱酬十一首其八次前韵三首之二
　苏辙　试院唱酬十一首其八次前韵三首之三
　苏辙　试院唱酬十一首其八次前韵三首之一
　苏辙　试院唱酬十一首其二次韵吕君丰城宝气亭
　苏辙　试院唱酬十一首其九试罢後偶作
　苏辙　试院唱酬十一首其六次前韵
　苏辙　试院唱酬十一首其七戏呈试官
　苏辙　试院唱酬十一首其三次韵吕君见赠
　苏辙　试院唱酬十一首其四次韵吕君兴善寺静轩
　苏辙　试院唱酬十一首其五观试进士呈试官
　苏辙　试院唱酬十一首其一戏呈试官吕防
　苏辙　试制举人呈同舍诸公二首
　苏辙　收蜜蜂
　苏辙　守岁
　苏辙　书郭熙横卷
　苏辙　书庐山刘顗宫苑屋壁三绝
　苏辙　蜀人旧食决明花耳颍川夏秋少菜崇宁老僧教人并食其叶有乡人西归使
　苏辙　双凫观
　苏辙　双柳
　苏辙　舜泉复发
　苏辙　司马君实端明独乐园
　苏辙　司马温公挽词四首
　苏辙　思归二首
　苏辙　思贤堂
　苏辙　四十一岁岁莫日歌
　苏辙　四月二十八日新热寄仇池
　苏辙　宋城宰韩秉文惠日铸茶
　苏辙　送霸州司理翟曼
　苏辙　送葆光蹇师游庐山
　苏辙　送表弟程之元知楚州
　苏辙　送陈安期都官出城马上
　苏辙　送陈侗同年知陕俯
　苏辙　送程建用宣德西归
　苏辙　送迟赴登封丞
　苏辙　送戴朝议归蜀中
　苏辙　送道士杨见素南游
　苏辙　送董扬休比部知真州
　苏辙　送杜介归扬州
　苏辙　送顿起及第还蔡州
　苏辙　送傅宏著作归觐待观城阙
　苏辙　送高安罗令审礼
　苏辙　送高士敦赴成都兵钤
　苏辙　送龚鼎臣谏议移守青州二首
　苏辙　送顾子敦奉使河朔
　苏辙　送韩康公归许州
　苏辙　送韩祗严户曹得替省亲成都
　苏辙　送韩宗弼
　苏辙　送家安国赴成都教授三绝
　苏辙　送家定国朝奉西归
　苏辙　送家定国同年赴永康掾
　苏辙　送贾讷朝奉通判眉州
　苏辙　送姜司马
　苏辙　送将官欧育之徐州
　苏辙　送蒋夔赴代州教授
　苏辙　送交代刘莘老
　苏辙　送李诚之知瀛州
　苏辙　送李钧郎中
　苏辙　送李宪司理还新喻
　苏辙　送李昭叙移黎阳都监归洛省亲
　苏辙　送梁交供知莫州
　苏辙　送梁交之徐州
　苏辙　送林子中安厚卿二学士奉使高丽二首
　苏辙　送琳长老还大明山
　苏辙　送刘长清敏
　苏辙　送刘道原学士归南康
　苏辙　送柳子玉
　苏辙　送鲁有开中大知洺州次子瞻韵
　苏辙　送吕希道少卿知滁州
　苏辙　送吕由庚推官得替还洛中二首
　苏辙　送毛君致仕还乡
　苏辙　送毛滂斋郎
　苏辙　送欧阳辩
　苏辙　送排保甲陈佑甫
　苏辙　送千之侄西归
　苏辙　送钱承制赴广东都监
　苏辙　送钱婺州纯老
　苏辙　送青州签判俞退翁致仕还湖州
　苏辙　送饶州周沃秀才免解
　苏辙　送任师中通判黄州
　苏辙　送苏公佐修撰知梓州
　苏辙　送唐觐
　苏辙　送王巩兼简都尉王诜
　苏辙　送王巩之徐州
　苏辙　送王恪郎中知襄州
　苏辙　送王适徐州赴学
　苏辙　送王廷老朝散知虢州
　苏辙　送王璋长官赴真定孙和甫辟书
　苏辙　送王震给事知蔡州
　苏辙　送王宗望郎中赴河东漕
　苏辙　送文与可知湖州
　苏辙　送吴思道道人归吴兴二绝
　苏辙　送鲜于子骏还朝兼简范景仁
　苏辙　送逊监淮西酒并示诸任二首
　苏辙　送颜复赴阙
　苏辙　送杨孟容朝奉西归
　苏辙　送杨腾山人
　苏辙　送余京同年兄通判岚州
　苏辙　送元老西归
　苏辙　送张公安道南都留台
　苏辙　送张师道杨寿祺二同年
　苏辙　送张恕朝奉南京签判二首
　苏辙　送张唐英监阆州税
　苏辙　送张正彦法曹
　苏辙　送赵屼秘书还钱塘
　苏辙　送侄迈赴河间令
　苏辙　送周思道朝议归守汉州三绝
　苏辙　送周正孺自考功郎中归守梓潼兼简吕元钧三绝
　苏辙　送转运判官李公恕还朝
　苏辙　泝潮二首
　苏辙　宿荥阳甯氏园
　苏辙　岁莫二首
　苏辙　岁莫口号二绝
　苏辙　孙宾叟道人
　苏辙　所寓堂後月季再生与远同赋
　苏辙　索居三首
　苏辙　踏藕
　苏辙　唐相二绝
　苏辙　唐修撰义问挽词二首
　苏辙　堂成
　苏辙　堂成不施丹雘唯纸窗水屏萧然如野人之居偶作
　苏辙　滕达道龙图挽词二首
　苏辙　滕王阁
　苏辙　题东坡遗墨卷後
　苏辙　题都昌清隐禅院
　苏辙　题杜介供奉熙熙堂
　苏辙　题方子明道人东窗
　苏辙　题韩驹秀才诗卷
　苏辙　题滑州画舫斋赠李公择学士
　苏辙　题旧锺馗
　苏辙　题李公麟山庄图　建德馆
　苏辙　题李公麟山庄图其八栖云室
　苏辙　题李公麟山庄图其二墨禅堂
　苏辙　题李公麟山庄图其二十鹊源
　苏辙　题李公麟山庄图其九秘全庵
　苏辙　题李公麟山庄图其六芗茅馆
　苏辙　题李公麟山庄图其七璎珞岩
　苏辙　题李公麟山庄图其三华岩堂
　苏辙　题李公麟山庄图其十八宝华岩
　苏辙　题李公麟山庄图其十二雨花岩
　苏辙　题李公麟山庄图其十九陈彭漷
　苏辙　题李公麟山庄图其十六垂云沜
　苏辙　题李公麟山庄图其十七胜金岩
　苏辙　题李公麟山庄图其十三泠泠谷
　苏辙　题李公麟山庄图其十四玉龙峡
　苏辙　题李公麟山庄图其十五观音岩
　苏辙　题李公麟山庄图其十延华洞
　苏辙　题李公麟山庄图其十一澄元谷
　苏辙　题李公麟山庄图其四云芗阁
　苏辙　题李公麟山庄图其五发真坞
　苏辙　题李简夫葆光亭
　苏辙　题李十八黄龙寺画壁
　苏辙　题南都留守妙峰亭
　苏辙　题南康太守宅五老亭
　苏辙　题三游洞石壁
　苏辙　题王诜都尉画山水横卷三首
　苏辙　题王诜都尉设色山卷後
　苏辙　题王生画三蚕蜻蜓二首
　苏辙　题徐正权秀才城西溪亭
　苏辙　题郾城彼岸寺二首其二武宗元比部画文殊玄奘
　苏辙　题郾城彼岸寺二首其一文殊院古柏
　苏辙　题张安道乐全堂
　苏辙　厅前柏
　苏辙　庭中种花
　苏辙　同迟赋春晚
　苏辙　同迟赋千叶牡丹
　苏辙　同孔常父作张夫人诗
　苏辙　同李倅钧访赵嗣恭留饮南园晚衙先归
　苏辙　同外孙文九新春五绝句
　苏辙　同王适曹焕游清居院步还所居
　苏辙　同王适赋雪
　苏辙　同子瞻次过远重字韵
　苏辙　同子瞻次梅圣俞旧韵题乡舍木山
　苏辙　同子瞻泛汴泗得渔酒二咏
　苏辙　土牛
　苏辙　外孙文骥与可学士之孙也予亲教之学作诗俊发犹有家风喜其不坠作诗
　苏辙　外孙文九伏中入村晒麦
　苏辙　宛丘二咏
　苏辙　万蝶花
　苏辙　亡伯母同安县君杨氏挽词
　苏辙　亡嫂靖十君蒲氏挽词二首
　苏辙　王度支陶挽词二首
　苏辙　王度支陶挽词二首其
　苏辙　王公生日
　苏辙　王君贶宣徽挽词三首
　苏辙　王诜都尉宝绘堂词
　苏辙　王仲仪尚书挽词
　苏辙　王子立与迟等游陈家园桥败几不成行晚自酒务往见之明日雨作偶尔成
　苏辙　王子难龙图挽词
　苏辙　望夫台
　苏辙　望嵩楼
　苏辙　魏佛狸歌
　苏辙　文氏外孙入村收麦
　苏辙　文与可学士墨君堂
　苏辙　闻卞氏旧有怪石藏宅中问其遗孙指一废井云尽在是矣井在室中床下尚
　苏辙　闻京东有道人号贺郎中者唐人也其徒有识之者作诗寄之
　苏辙　闻王巩还京会客剧饮戏赠
　苏辙　闻诸子欲再质卞氏宅
　苏辙　闻子瞻将如终南太平宫溪堂读书
　苏辙　闻子瞻习射
　苏辙　闻子瞻重游南山
　苏辙　问蔡肇求李公麟画观音德云
　苏辙　问黄蘖长老疾
　苏辙　巫山庙
　苏辙　巫山庙乌
　苏辙　吴冲卿夫人秦国挽词二首
　苏辙　五月一日同子瞻转对
　苏辙　五月园夫献红菊二绝句
　苏辙　午寝
　苏辙　戊子正旦
　苏辙　悟老住慧林
　苏辙　西成
　苏辙　西湖二咏其二食鸡头
　苏辙　西湖二咏其一观捕鱼
　苏辙　西轩画枯木怪石
　苏辙　西轩种山丹
　苏辙　息壤
　苏辙　歙县岁寒堂
　苏辙　席上再送
　苏辙　洗竹
　苏辙　喜王巩承事北归
　苏辙　喜雪呈李公择
　苏辙　喜雪呈鲜于子骏三首
　苏辙　喜雨
　苏辙　喜侄迈还家
　苏辙　戏次前韵寄王巩二首
　苏辙　戏答
　苏辙　戏题菊花
　苏辙　戏题三绝
　苏辙　戏赠李朝散
　苏辙　戏作家酿二首
　苏辙　夏夜对月
　苏辙　夏至後得雨
　苏辙　仙游潭五首　北寺
　苏辙　仙游潭五首　马融石室
　苏辙　仙游潭五首　南寺
　苏辙　仙游潭五首　潭
　苏辙　仙游潭五首　玉女洞
　苏辙　县中诸花多交代江君所栽牡丹已过芍药方盛偶寄小诗
　苏辙　襄阳古乐府二首　襄阳乐
　苏辙　襄阳古乐府二首　野鹰来
　苏辙　逍遥堂会宿二首
　苏辙　小雪
　苏辙　谢洞山石台远来访别
　苏辙　谢人惠千叶牡丹
　苏辙　谢任亮教授送千叶牡丹
　苏辙　谢张安道惠马
　苏辙　辛丑除日寄子瞻
　苏辙　新火
　苏辙　新桥
　苏辙　新霜
　苏辙　新种芭蕉
　苏辙　新作南门
　苏辙　兴州新开古东池
　苏辙　秀州僧本莹净照堂
　苏辙　徐孺亭
　苏辙　徐州送江少卿
　苏辙　雪後小酌赠内
　苏辙　雪中呈范景仁侍郎
　苏辙　雪中洞山黄蘖二禅师相访
　苏辙　雪中访王定国感旧
　苏辙　雪中会孙洙舍人饮王氏西堂戏成三绝
　苏辙　雪中会饮李倅钧东轩三绝
　苏辙　逊往泉城获麦
　苏辙　逊自淮康酒官归觐逾旬而归送行二绝句
　苏辙　严颜碑
　苏辙　滟澦堆
　苏辙　燕贡士
　苏辙　扬州五吟其二平山堂
　苏辙　扬州五吟其三蜀井
　苏辙　扬州五吟其四摘星亭
　苏辙　扬州五吟其五僧伽塔
　苏辙　扬州五吟其一九曲池
　苏辙　杨主簿日本扇
　苏辙　养竹
　苏辙　夜泊牛口
　苏辙　夜坐
　苏辙　宜徽使张安道生日
　苏辙　移陈州牡丹偶得千叶二本喜作
　苏辙　移花
　苏辙　移竹
　苏辙　遗老斋绝句十二首
　苏辙　遗老斋南一柏双干昔岁坐堂上仅可见也今出屋已尺余偶赋
　苏辙　以蜜酒送柳真公
　苏辙　益昌除夕感怀
　苏辙　因旧
　苏辙　阴晴不定简唐觐秘校并敖吴二君五首
　苏辙　饮饯王巩
　苏辙　饮酒过量肺疾复作
　苏辙　迎寄王适
　苏辙　荥阳唐高祖太宗石刻像
　苏辙　颍川城东野老
　苏辙　颍州择胜亭诗
　苏辙　咏霜二首
　苏辙　咏竹二首
　苏辙　用林侄韵赋雪
　苏辙　幽兰花
　苏辙　游城西集庆园
　苏辙　游金山寄扬州鲜于子骏从事邵光
　苏辙　游景仁东园
　苏辙　游净因院寄琏禅师
　苏辙　游庐山山阳七咏其二漱玉亭
　苏辙　游庐山山阳七咏其六三峡石桥
　苏辙　游庐山山阳七咏其七白鹤观
　苏辙　游庐山山阳七咏其三简寂观
　苏辙　游庐山山阳七咏其四归宗寺
　苏辙　游庐山山阳七咏其五万杉寺
　苏辙　游庐山山阳七咏其一开先瀑布
　苏辙　游太山四首其二四禅寺
　苏辙　游太山四首其三灵岩寺
　苏辙　游太山四首其四岳下
　苏辙　游太山四首其一初入南山
　苏辙　游吴氏园
　苏辙　游西湖
　苏辙　游锺山
　苏辙　又次韵游小云居
　苏辙　予初到筠即於酒务庭中种竹四丛杉二本及今三年二物皆茂秋八月洗竹
　苏辙　予昔在京师画工韩若拙为予写真今十三年矣容貌日衰展卷茫然叶县杨
　苏辙　余居高安三年每晨入莫出辄过圣寿访聪长老谒方子明浴头笑语移刻而
　苏辙　雨病
　苏辙　雨过
　苏辙　雨后游大愚
　苏辙　雨中陪子瞻同颜复长官送梁焘学士舟行归汶上
　苏辙　雨中宿酒务
　苏辙　雨中游小云居
　苏辙　雨中招吴子野先生
　苏辙　浴罢
　苏辙　欲雪
　苏辙　寓居二首其二东楼
　苏辙　寓居二首其一东亭
　苏辙　寓居六咏
　苏辙　元绛参政挽词
　苏辙　元老和示小诗自谓非战之罪复作一绝并坐具还之
　苏辙　元老见访留坐具而去戏作一绝调之
　苏辙　约洞山文老夜话
　苏辙　杂兴二首
　苏辙　再次前韵示元老
　苏辙　再次前韵四首
　苏辙　再赋葺居三绝
　苏辙　再和二首
　苏辙　再和三首
　苏辙　再和十首
　苏辙　早睡
　苏辙　曾郎元矩见过逾月听其言久而不厌追感平昔为赋诗
　苏辙　曾子固舍人挽词
　苏辙　曾子宣郡太挽词二首
　苏辙　赠蔡駜居士
　苏辙　赠德仲
　苏辙　赠方子明道人
　苏辙　赠杭僧道潜
　苏辙　赠景福顺长老二首
　苏辙　赠净因臻长老
　苏辙　赠李简夫司封
　苏辙　赠马正卿秀才
　苏辙　赠三局能师二绝
　苏辙　赠石台问长老二绝
　苏辙　赠史文通奉议二首
　苏辙　赠司空张公安道挽词三首
　苏辙　赠王复处士
　苏辙　赠吴子野道人
　苏辙　赠写真李道士
　苏辙　赠医僧鉴清二绝
　苏辙　赠医僧善正
　苏辙　赠致仕王景纯寺丞
　苏辙　张安道尚书生日
　苏辙　张安道生日二首
　苏辙　张公洞
　苏辙　张嘉佑
　苏辙　张恕寺丞益斋
　苏辙　张惕山人即昔所谓惠思师也余旧识之於京师忽来相访茫然不复省徐自
　苏辙　张文裕侍郎挽词
　苏辙　张秀才见写陋容
　苏辙　章氏郡君挽词
　苏辙　昭君村
　苏辙　召伯埭上斗野亭
　苏辙　正且夜梦李士宁过我谈说神怪久之草草为具仍以一小诗赠之
　苏辙　正月十六日
　苏辙　至池州赠陈鼎秀才
　苏辙　中秋见月寄子瞻
　苏辙　中秋无月同诸子二首
　苏辙　中秋新堂看月戏作
　苏辙　中秋夜八绝
　苏辙　中秋月望十六终夜如昼
　苏辙　种花二首
　苏辙　种兰
　苏辙　种松
　苏辙　种药苗二首其二种决
　苏辙　种药苗二首其一种畓粟
　苏辙　仲夏始雷
　苏辙　重赠
　苏辙　舟次磁湖以风浪留二日不得进子瞻以诗见寄作二篇答之前篇自赋後篇
　苏辙　舟次大云仓回寄孔武仲
　苏辙　舟过严陵滩将谒祠登台舟人夜解及明已远至桐庐望桐君山寺缥缈可爱
　苏辙　舟中风雪五绝
　苏辙　舟中听琴
　苏辙　周昿画美人歌
　苏辙　诸子将筑室以画图相示三首
　苏辙　竹枝歌
　苏辙　渚宫
　苏辙　筑室示三子
　苏辙　追和张公安道赠别绝句
　苏辙　追尊皇太后挽词二首
　苏辙　子瞻和陶公读山海经诗欲同作而未成梦中得数句觉而补之
　苏辙　子瞻惠双刀
　苏辙　子瞻寄示岐阳十五碑
　苏辙　子瞻见许骊山澄泥砚
　苏辙　子瞻闻瘦以诗见寄次韵
　苏辙　子瞻喜雨亭北隋仁寿宫中怪石
　苏辙　子瞻与长老择师相遇於竹西石塔之间屡以绝句赠之又留书邀辙同作遂
　苏辙　子瞻与李公麟宣德共画翠石古木老僧谓之憩寂图题其後
　苏辙　子瞻赠岭上老人次韵代老人答
　苏辙　自陈适齐戏题









ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：苏辙





苏辙　次韵子瞻登望海楼五绝并叙

山色潮声四面来，城中金碧烂成堆。

不愁门外严扃锁，终日凭栏未拟回。

苏辙

苏辙　次韵子瞻登望海楼五绝并叙

湖色苍苍日向斜，烟波万状不容夸。

画船人去浮红叶，石径僧归蹑白蛇。

苏辙

苏辙　次韵子瞻登望海楼五绝并叙

楼观争高不计层，噰噰过雁自相譯。

钱王旧业依稀在，岁久无人话废兴。

苏辙

苏辙　次韵子瞻登望海楼五绝并叙

荷叶初乾稻穗香，惊雷急雨送微凉。

晚晴稍放秋山色，洗却浓妆作淡妆。

苏辙

苏辙　次韵子瞻登望海楼五绝并叙

白酒倾浆脍斫红，昼游未厌月明中。

楼高只办听歌鼓，不见游人转似蓬。

苏辙

苏辙　次韵子瞻对月见忆并简崔度并叙

先师客陈未尝饱，弟子于今敢言巧。

败墙破屋秋雨多，夜视阴精过毕昴。

齑盐冷落空杯盘，且依道士修还丹。

丹田发火五脏暖，未补漫漫长夜寒。

我生疲驽恋莝豆，崔翁游边指北斗。

唯有王江亦未归，闭门无客邀沽酒。

苏辙

苏辙　次韵子瞻见寄并叙

我将西归老故丘，长江欲济无行舟。

宦游已如马受轭，衰病拟学龟藏头。

三年学舍百不与，糜费廪粟常惭羞。

矫时自信力不足，从政敢谓学已优。

闭门却扫谁与语，画梦时作钧天游。

自从四方多法律，深山更深逃无术。

众人奔走我独闲，何异端居割蜂蜜。

怀安已久心自知，弹劾未至理先屈。

余杭军府百事劳，经年未见持干旄。

贾生作傅无封事，屈平忧世多离骚。

烦刑弊法非公耻，怒马奔车忌鞭箠。

藐藐何自听谆谆，谔谔未必贤唯唯。

求田问舍古所非，荒畦弊宅今余几。

出从王事当有程，去须膰肉嫌无名。

扫除百忧唯有酒，未退聊取身心轻。

苏辙

苏辙　次韵子瞻将之吴兴赠孙莘老并叙

宦游莫向长城窟，冬冰折胶弦亦绝。

吴中腊月百事便，蟹煮黄金鲈鱠雪。

京城旧友一分散，近亿吴兴须满颊。

世事反复如翻飞，今日共鲧前益垂。

畏人但恐去不远，适意未觉归来迟。

借问校雠天禄阁，何如江海同游嬉。

苏辙

苏辙　次韵子瞻题孙莘老墨妙亭并叙

高岸为谷谷为陵，一时豪杰空飞腾。

身随造化不复返，忽若野雀逢苍鹰。

当年碑刻最深固，风吹土蚀消无棱。

遗文漫灭雨中迹，翠石断裂春後冰。

古坟欲毁野庙废，行人不去征鞍凭。

书生耽耫立风雪，饥驴厌苦疲奴憎。

爱之欲取恨无力，旋揉翠墨濡黄缯。

不如好事孙太守，牛车徙置华堂登。

绕墙罗列耀珪璧，罢宴起读留宾朋。

却思遗迹本安在，原隰处处荒榛藤。

田夫野老谁复顾，鬼火夜照来寒灯。

废兴聚散一如此，反使涕泗沾入膺。

苏辙

苏辙　次韵子瞻望湖楼上五绝并叙

欲看西湖两岸山，卧乘湖上木兰船。

湖山已自随船改，更值阴晴欲雨天。

苏辙

苏辙　次韵子瞻望湖楼上五绝并叙

眼看西湖不暂来，簿书无算拨还开。

三年屈指浑将尽，记取从今得几回。

苏辙

苏辙　次韵子瞻望湖楼上五绝并叙

湖山欲买恨无钱，且尽芳樽对玉盘。

菱角鸡头应已厌，蟹螫马颊更勤餐。

苏辙

苏辙　次韵子瞻望湖楼上五绝并叙

终日清漪弄短桡，久忘车乘走翘翘。

秋风且食鲈鱼美，洛下诸生未可招。

苏辙

苏辙　次韵子瞻望湖楼上五绝并叙

滞留朝市常嫌闹，放弃江湖也未闲。

孤舫粗穷千顷浪，肩舆未尽百重山。

苏辙

苏辙　次韵子瞻游径山并叙

去年渡江爱吴山，忽忘蜀道轻秦川。

钱塘後到山最胜，下枕湖水相萦旋。

坐疑吴会无复有，扁舟屡出凌涛渊。

今秋复入径山寺，势压众岭皆摧颠。

连峰沓嶂不知数，重重相抱如青莲。

散为云雾翳星斗，聚作潭井藏蜿蜒。

钦翁未到人迹绝，千里受记来安禅。

荒榛野草置茅屋，坐令海贾输金钱。

至今传法破烦恼，饱食过客容安眠。

解装投锡不复去，纷纷四合来乌鸢。

或言此处犹未好，海上人少无烦煎。

天台雁荡最深秀，水惊石瘦尤清便。

青山独往无不可，论说好丑徒纷然。

终当直去无远近，藤鞋竹杖聊穷年。

苏辙

苏辙　次韵子瞻余杭法喜寺绿野亭怀吴兴太守孙莘老并叙

信美非吾土，三吴一水中。

亭高望已极，舟入去无穷。

朝市知安在，湖山信有功。

遨游逐凫鸭，饮食数鱼虫。

波浪喧朝夕，梅焌变绿红。

逢人问京洛，去国长儿童。

同舍情相接，邻邦信屡通。

相邀欲相过，道里讯溪翁。

苏辙

苏辙　次韵子瞻雨中督役夜宿水陆寺二首并叙

云气连山雨泻盆，莫投僧舍欲关门。

暂时洒扫宽行役，终夕崎岖入梦魂。

烦热暗消秋簟冷，焌濡未解夜灯昏。

二年游宦多劳苦，何日相从得细论。

苏辙

苏辙　次韵子瞻雨中督役夜宿水陆寺二首并叙

野寺萧条厌客喧，雨披修竹乱纷然。

已因无食聊从仕，深悟劳生不问禅。

未至莫忧明日事，偷闲且就此宵眠。

天明归去芒鞋滑，虽有藤舆懒上肩。

苏辙

苏辙　次韵子瞻自径山回宿湖上并叙

朝从径山来，泱莽径山色。

莫从湖上归，滉漾湖光碧。

借问泛湖舟，何似登山屐。

高怀厌朝市，远去忘忧栗。

目向幽人青，颜从浊醪赤。

尘埃解罗网，宇宙为安宅。

油然了无营，此意谁能诘。

嗟子别离久，欲往徒反侧。

留滞亦何为，空惊突深黑。

苏辙

苏辙　赋黄鹤楼赠李公择并叙

前年见君河之浦，东风吹河沙如雾。

北潭杨柳强知春，樽酒相携终日语。

君家东南风气清，谪官河壖不称情。

一麾夏口亦何有，高楼黄鹤慰平生。

荆江洞庭春浪起，汉沔初来入江水。

岸头南北不相知，惟见风涛涌天地。

巫峡潇湘万里船，中流鼓楫四茫然。

高城枕山望如带，华榱照日光流渊。

楼上骚人多古意，坐忘朝市无穷事。

谁道武昌岸下鱼，不如建业城边水。

苏辙

苏辙　和柳子玉共城新开御河过所居墙下并叙

卜筑共山功欲成，新河入县巧相萦。

谁将畚锸千夫力，添上园林一倍清。

生长鱼虾供晚馔，浮沉鹅鸭放春声。

为邻有意非今日，丐我余波伴濯缨。

苏辙

苏辙　和子瞻画鱼歌并叙

潜鱼在渊安可及，垂饵投竿易如拾。

横江设网虽不仁，一瞬未移收百十。

画鱼何者漫区区，终日辛勤手拮据。

已嫌长网不能遍，肯信一竿良有余。

鲲鲵骇散蛟龙泣，获少惊多亦何益。

愿从网罟登君庖，碎首屠鳞非所惜。

苏辙

苏辙　和子瞻监试举人并叙

登科岁云徂，旧学日将落。

外遭饥寒侵，内苦忧患铄。

传家足坟史，遗说本精约。

群言久纷荡，开卷每惊矍。

居官忝庠序，授业止干龠。

朝廷发新令，长短弃前彟。

缘饰小学家，睥睨前王作。

声形一分解，道义因附托。

安行厌衢路，强浼就縻缚。

纵横施口鼻，烂熳涂丹垩。

强辩忽横流，漂荡终安泊。

忆惟法初传，欲讲面先怍。

新科劝多士，从者尽高爵。

徘徊始未信，衒诱终难却。

嗟哉守愚钝，几不被讥谑。

独醒惭餵糟，未信耻轻诺。

敢言折锋鋩，但自保城郭。

有司顾未知，选试谬西洛。

群儒谁号令，新语竞投削。

虽云心所安，恐异时量度。

诡遇便巧射，晚嫁由拙妁。

谁能力春耕，忍饥待秋获。

闻兄职在监，考较笔仍阁。

缩手看傍人，此意殊未恶。

苏辙

苏辙　和子瞻煎茶并叙

年来病懒百不堪，未废饮食求芳甘。

煎茶旧法出西蜀，水声火候犹能谙。

相传煎茶只煎水，茶性仍存偏有味。

君不见闽中茶品天下高，倾身事茶不知劳。

又不见北方俚人茗饮无不有，盐酪椒姜夸满口。

我今倦游思故乡，不学南方与北方。

铜铛得火蚯蚓叫，匙铛旋转秋萤光。

何时茅檐归去炙背读文字，遣儿折取枯竹女煎汤。

苏辙

苏辙　和子瞻开汤村运盐河雨中督役并叙

兴事常苦易，成事常苦难。

不督雨中役，安知民力殚。

年来上功勋，智者争雕钻。

山河不自保，疏凿非一端。

讥诃西门豹，仁智未得完。

方以勇自许，未恤众口叹。

天心闵劬劳，雨涕为丸澜。

不知泥滓中，更益手足寒。

谁谓邑中黔，鞭箠亦不宽。

王事未可回，后土何由乾。

苏辙

苏辙　和子瞻宿临安净土寺并叙

四方清净居，多被僧所占。

既无世俗营，百事得丰赡。

家居每纷薄，奉养出寒欠。

昔年旅东都，局促吁已厌。

城西近精庐，长老时一觇。

每来获所求，食饱山茶酽。

尘埃就汤沐，垢腻脱巾韂。

不知禅味深，但取饥肠餍。

京城苦烦溷，物景费治染。

吴都况清华，观刹吐光艳。

石砿度空阔，泉溜泻深堑。

经过未足多，终老应长歉。

苏辙

苏辙　和子瞻自净土步至功臣寺并叙

山平村坞连，野寺钟相答。

晚阴生林莽，落日犹在塔。

行招两社僧，共步青山月。

送客渡石桥，迎客出林樾。

幽寻本真性，往事听徐说。

钱王方壮年，此邦事轻侠。

乡人鄙贫贱，异类识英杰。

立石象兴王，遗迹今岌巌。

功勋三吴定，富贵四海甲。

归来父老藏，崇高畏摧压。

诗人巧讥病，牛领恣挑抉。

流传後世人，谈笑资口舌。

是非亦已矣，兴废何仓卒。

持归问禅翁，笑指浮沤没。

苏辙

苏辙　欧阳太师挽词三首并叙

雄文元命世，直气早成风。

受任衰迟後，安邦反侧中。

回天深有力，扈圣耻言功。

事已身随去，惊嗟柱石空。

苏辙

苏辙　欧阳太师挽词三首并叙

唐弊文初丧，书成法至今。

雍容趋圣处，深切可人心。

气力知难继，风流喜不淫。

悬知公欲谢，异说勇交侵。

苏辙

苏辙　欧阳太师挽词三首并叙

推毂诚多士，登龙盛一时。

西门行有恸，东阁见无期。

念昔先君子，尝蒙国士知。

旧恩终未报，感叹不胜悲。

苏辙

苏辙　同陈述古舍人观芍药并叙

蔼蔼堂西十亩园，晚凉迎步绿阴繁。

共惊春去已多日，争看花开最後番。

未许狂风催烂熳，故将青幄强安存。

请公作意勤欢赏，趁取残红照酒樽。

苏辙

苏辙　宛丘二咏并叙

古殿山花丛百围，故园曾见色依依。

凌寒强比松筠秀，吐艳空惊岁月非。

冰雪纷纭真性在，根株老大众园希。

山中草木谁携种，潦倒尘埃不复归。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

洛寺相从不出门，绕城空复记名园。

程文堆案晨兴早，竹簟连床夜雨喧。

归路逢僧暂容与，登山无力强扳援。

遥知别後都如梦，赖有君诗一一存。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

声病消磨只古文，诸儒经术斗纷纭。

不知旧学都无用，犹把新书强欲分。

老病心情愁见敌，少年词气动干云。

搜贤报国吾何敢，欲补空疏但有勤。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

一锁楼中暗度秋，微官黾勉未能休。

笑谈容我聊纾放，文字凭君便去留。

杯酒淋漓已非离，清诗窈眇更难酬。

东归犹得联征骑，同上嵩高望九州。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

飞泉来无穷，发自嵩岭背。

奔驰两山间，偶与乱石会。

倾流势摧毁，泥土久崩溃。

坚姿未消释，巠巐俨相对。

居然受喷泼，雷转诸壑内。

初喧堕深谷，稍放脱重隘。

跳沫溅霏微，余澜汹澎湃。

宸游昔事远，绝壁遗刻在。

人迹久寂寥，物理系兴废。

相君厌纷华，筑室俯湍濑。

濯缨离尘垢，洗耳听天籁。

将追赤松游，自置青云外。

道人亦何者，预此事归计。

犹恐山未深，更种万株桧。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首小诗二十六首并叙

秋暑尚烦襟，林泉净客心。

菊残知节过，荷尽觉池深。

疏柳摇山色，青苔遍竹阴。

犹嫌近官道，轣辘听车音。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首小诗二十六首并叙

寺古依乔木，僧闲正莫年。

为生何寂寞，爱客尚留连。

虚牖罗修竹，空厨响细泉。

坐听谈旧事，遍识洛中贤。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

虚室无寻丈，青山有百层。

回峰看不足，危石恐将崩。

听法来天女，依岩老梵僧。

须弥传纳芥，观此信还曾。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

壁毁丹青在，移来殿庑深。

赋形惊变态，观佛觉无心。

旌旆翻空色，笙竽含妙音。

风流出吴样，遗法到如今。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

青山欲上疑无路，涧道相萦九十盘。

东望嵩高分草木，回瞻原隰涌波澜。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

一径乔林下黄叶，三山翠壁绕禅居。

共君将住还归去，欲问安心知已疏。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

飞仙不返周王子，重阜相连少室孙。

夜静笙声兼鹤下，回看惟有故山存。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

肃肃避暑宫，石殿秋日冷。

凛然中庭柏，气压千夫整。

风声答万壑，云色通诸岭。

材大难为工，甘与蓬蒿屏。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

岩窦有虚明，曨曨发晴晓。

真人无俦匹，窗下晨妆早。

门开秋雨入，室静长风扫。

绝迹杳难寻，朱颜未尝老。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

浮埃古壁上，萧然四真人。

矫如云中鹤，犹若畏四邻。

坐令世俗士，自惭污浊身。

勿谓今所无，嵩少多隐沦。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

登封事已遥，大碑摧风雨。

灵坛久销秃，古木中梁柱。

峰峦至此尽，苍石无寸土。

俯视万仞高，悲辛但狂顾。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

飞桥走岩居，茅屋今已破。

何年避世僧，此地常独卧。

秋风高鸟入，夜月寒猿过。

自非心已灰，静极生悲惰。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

玉女云为衣，飘摇不须捣。

空传岩下石，夜杵知谁抱。

清泉供澣濯，素月铺缯缟。

人世迫秋寒，处处砧声早。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

神夫化黄熊，神母化白石。

婴儿剖还父，涕泣何暇恤。

尔来三千岁，往事谁复识。

惟有少姨存，相望居二室。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

上山苦饥渴，中道得寒泉，

举瓢石窦响，入口烦痾痊。

洑流去不见，落涧声锵然。

莫归复相值，相从下平川。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

重重山前峰，上上终非顶。

行登众岭彻，始得山门迥。

高风惨多寒，落日侧先暝。

却视向所经，眇如在深井。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

苍壁上参天，微径随流水。

聱牙石齿乱，纷薄黄叶委。

牵攀不得上，颠仆几将止。

勉强终此行，更老知难至。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

缥缈危谯面面山，朝来云作雨潺潺。

忽然风卷归何处，百里阴晴反掌间。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

嵩少犹藏薄雾中，前山迤逦夕阳红。

高楼一闭三十日，遥忆岩头种药翁。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

伊阙遥临凤阙前，龙门女几气苍然。

唐朝御路依稀在，犹想东巡尘暗天。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

天坛王屋北侵河，高比嵩丘一倍多。

小有清灵今尚在，俗缘深重奈成魔。

苏辙

苏辙　熙宁壬子八月於洛阳妙觉寺考试举人及还道出嵩少之间至许昌共得大小诗二十六首并叙

前朝宫阙倚芒山，殿阁层层半岭间。

犹恐北来冈皁浅，太行东抱故孱颜。

苏辙

苏辙　赠提刑贾司门青并叙

前年乘舟护南河，宛丘官舍酣且歌。

去年持节忧犴狱，驱车道路日不足。

今年春风尘土黄，远赴三州议繇役。

天子忧民法令新，整齐百事无闲人。

苗耘发栉何时已，回首昔游如梦寐。

区区学舍曾未知，春晚日长唯有睡。

才智有余安得闲，疏慵顾我自当然。

喜君未忘太平事，独称赦书旌孝子。

苏辙

苏辙　赵少师自南都访欧阳少师於颍州留西湖久之作诗献欧阳公并叙

公居颍水上，德与颍水清。

身闲道转胜，内足无复营。

平昔富交游，开门坐常盈。

退居万事乐，独恨无友生。

汝颍亦多士，後来非老成。

赵公平生旧，情好均弟兄。

少年结意气，晚岁齐功名。

携手践廊庙，蹑足辞钧衡。

徜徉里闾间，脱略世俗萦。

兴来忽命驾，一往千里轻。

白发俨相映，元勋各峥嵘。

人生会面难，此会有余情。

遨游西湖中，仲夏草木荣。

壶觞列四坐，歌舞罗前楹。

画舫极沿泝，肩舆并逢迎。

棹仕凫鸭乱，乐作虫鱼惊。

近寺骈履迹，高台吹笑声。

往事语京洛，余欢发吟赓。

拳拳主人厚，款款来客诚。

此乐有时尽，此好何由倾。

苏辙

苏辙　安厚卿枢密母夫人挽词二首

家起侧微中，身兼富贵终。

慈仁本宜寿，勤约自成风。

大府宁居久，名邦赐沐雄。

共传生子福，仍指读书功。

苏辙

苏辙　安厚卿枢密母夫人挽词二首

早岁参戎幕，开门对粉墙。

初闻寡兄弟，共羡好姑章。

一别飞腾速，全归福禄长。

遗芳在子舍，它日望岩廊。

苏辙

苏辙　八玺

秦人一玺十五城，百二十城当八玺。

元日临轩组绶新，君臣相顾无穷喜。

九鼎峥嵘夏禹余，八玺错落古所无。

古人鄙陋今人笑，父老不惯空惊呼。

苏辙

苏辙　八阵碛

涨江吹八阵，江落阵如故。

我来苦寒後，平沙如匹素。

乘高望遗迹，磊磊六十四。

遥指如布棋，就视不知处。

世称诸葛公，用众有法度。

区区落褒斜，军旅无阔步。

中原竟不到，置阵狭无所。

茫茫平沙中，积石排队伍。

独使後世人，知我非莽卤。

奈何长蛇形，千古竟不悟。

惟余桓元子，久视不能去。

苏辙

苏辙　罢提举太平宫欲还居颍川

避世山林中，衣草食芋栗。

奈何处朝市，日耗太仓积。

中心久自笑，公议肯相释。

终然幸宽政，尚许存寄秩。

经年汝南居，久与茅茨隔。

祠官一扫空，避就两皆失。

父子相携扶，里巷行可即。

屋敝且圬墙，蝗余尚遗粒。

交游忌点染，还往但亲戚。

闭门便衰病，杜口谢弹诘。

余年迫悬车，奏莫屡濡笔。

籍中顾未敢，尔後傥容乞。

幽居足暇豫，肉食多忧栗。

永怀城东老，未尽长年术。

苏辙

苏辙　白菊

白菊长先黄菊开，年年九日泛新醅。

犹存古历摽花候，不奈时人信手栽。

得势从教盈九畹，俯眉聊复引三杯。

愈风明目须真物，能使神农为尔回。

苏辙

苏辙　白鹇

白鹇形似鸽，摇曳尾能长。

寂寞怀溪水，低回爱稻梁。

田家比鸡鹜，野食荐杯觞。

肯信朱门里，徘徊占玉塘。

苏辙

苏辙　白须

中岁谬学道，白须何由生。

故人指我笑，闻道未能行。

我笑谢故人，唯唯亦否否。

老聃古道师，白发生而有。

佛告波斯匿，汝有不白存。

亭中掌亭人，何尝随客奔。

客去不用留，主在亭不毁。

墁墙支折栋，在我不在尔。

道成款玉晨，跪乞五色丸。

肝心化黄金，齿发何足言。

苏辙

苏辙　白须

少年不办求良药，老病无疑生白须。

下种已迟空怅望，无心犹幸省工夫。

虚明对面谁知我，宠辱当前莫问渠。

自顷闭门今十载，此生毕竟得如愚。

苏辙

苏辙　北京送孙曼叔屯田权三司开坼司

人生不愿才，才士困奔走。

君为大农属，求暇更能否。

自我游魏博，相识恨未久。

谁言但倾盖，信有胜白首。

清晨俧风观，落日语凉牖。

棋精动如律，弓健不论斗。

旁观我不能，晤语君见受。

秋风起沙漠，凄雨湿征袖。

送行欲汲汲，富贵恐君後。

将去聊迟迟，已远悲朋友。

苏辙

苏辙　北堂

吾庐虽不华，粗有南北堂。

通廊开十窗，爽气来四方。

风长日气远，六月有余凉。

儿女避不居，留此奉爷娘。

爷娘发如丝，不耐寒暑伤。

单衣蕉葛轻，软饭菘芥香。

无客恣卧起，有客罗壼觞。

今年得风痹，摩膏沃椒汤。

念终舍此去，故山松柏苍。

此地亦何为，岁时但焌尝。

苏辙

苏辙　闭居五咏其二坐忘

少年常病肺，纳息肺自敛。

灵液洗昏烦，百药无此验。

尔来观坐忘，一语顿非渐。

道妙有至力，端能破诸暗。

跏趺百无营，纯白乃受染。

至人不妄言，此说岂吾僭。

苏辙

苏辙　闭居五咏其三读书

习气不易除，书魔闲即至。

图史纷满前，展卷辄忘睡。

古今浩无垠，得失同一轨。

前人已不悟，今人复如此。

愍然嫠妇忧，嗟哉肉食鄙。

掩卷勿重陈，恸哭伤人气。

苏辙

苏辙　闭居五咏其四买宅

我老未有宅，诸子以为言。

东家欲迁去，余积尚可捐。

一费岂不病，百口傥获安。

田家伐榆枣，赋役输缗钱。

长大可双栋，琐细堪尺椽。

生理付儿曹，老幸食且眠。

苏辙

苏辙　闭居五咏其五移竹

前年买南，园本为一亩竹。

稍去千百竿，欲广西南屋。

本心初不尔，百口居未足。

黾勉斤斧余，惭愧琅玕绿。

东园有余地，补种何年复。

凛凛岁寒姿，余木非此族。

苏辙

苏辙　闭居五咏其一杜门

可怜杜门久，不觉杜门非。

床锐日日销，髀肉年年肥。

眼暗书罢读，肺病酒亦稀。

经年客不至，不冠仍不衣。

视听了不昧，色声久已微。

终然浑为一，谁言我无归。

苏辙

苏辙　闭门

闭门颍昌市，不识颍昌人。

身闲未易过，闲久生暗尘。

我今作门计，欲与黄卷亲。

少年病书史，未老目先昏。

掩卷默无言，闭目中自存。

心光定中发，廓然四无邻。

不知心已空，不见外物纷。

瞿昙昔尝云，咄哉不肯信。

一见勿复失，愈久当愈真。

苏辙

苏辙　表弟程之邵奉议知泗州

马有千里足，所愿百里程。

马心自为计，安用终日行。

何人志四方，欲买千金轻。

吾弟有俊才，见事心眼明。

二年坐北部，万口传佳声。

谈笑顽狡伏，何曾用敲榜。

艰难得铜虎，洗眼长淮清。

民事不足为，但当食鱼烹。

负重贵余力，过饱多伤生。

不见大路马，垂头畏繁缨。

苏辙

苏辙　丙戌十月二十三日大雪

秋成粟满仓，冬藏雪盈尺。

天意愍无辜，岁事了不逆。

谁言丰年中，遭此大泉厄。

肉好虽甚精，十百非其实。

田家有余粮，靳靳未肯出。

闾阎但坐视，愍愍不得食。

朝饥愿充肠，三五本自足。

饱食就茗饮，竟亦安用十。

奸豪得巧便，轻重窃相易。

邻邦谷如土，胡越两不及。

闲民本无赖，翩然去井邑。

土著坐受穷，忍饥待捐瘠。

彼哉陶钧手，用此狂且愎。

天且无奈何，我亦长太息。

苏辙

苏辙　病後

一经寒热攻骸骨，正似兵戈过室庐。

柱木支撑终未稳，筋皮收拾久犹疏。

芭蕉张王要须朽，云气浮游毕竟虚。

赖有衣中珠尚在，病中点检亦如如。

苏辙

苏辙　病後白发

枯木自少叶，不堪经晓霜。

病添衰发白，梳落细丝长。

筋力从凋朽，肝心罢激昂。

势如秋後雨，一度一凄凉。

苏辙

苏辙　病退

冷枕单衣小竹床，卧闻秋雨滴心凉。

此间本净何须洗，是病皆空岂有方。

示疾维摩元自在，放身南岳离思量。

病根欲去真元在，中夜梦游何有乡。

苏辙

苏辙　病愈二首

学道虽云久，沉奇竟未除。

炎焌度三伏，晻暧觉中虚。

嘉谷不自长，荒榛终费锄。

何辞用兰石，梨枣得扶疏。

苏辙

苏辙　病愈二首

病退日身轻，身轻心转清。

山空流水上，海静寸灯明。

朝市谁留住，林泉自不得。

筠溪惭丐士，流荡过平生。

苏辙

苏辙　病中郭尉见访

偶成三日寒兼热，知是多闻力未全。

却问药王求妙剂，惭非摩诘已虚圆。

劳公强说修行渐，顾我方为病垢缠。

应是床头有新酒，欲邀佳客故留连。

苏辙

苏辙　病中贾大夫相访因游中宫僧舍二首

江城寒气入肌肤，得告归来强自扶。

五马独能寻杜老，一床深愧致文殊。

体虚正觉身如幻，谈剧能令病自无。

明日出门还扰扰，年来真畏酒家垆。

苏辙

苏辙　病中贾大夫相访因游中宫僧舍二首

东邻修竹野僧家，乱柳枯桑一径斜。

逐客惯曾迂短策，使君何事驻高牙。

萧条已似连村坞，邂逅应容设晚茶。

惭愧病夫无气力，隔墙空听吏兵哗。

苏辙

苏辙　磻溪石

吕公年已莫，择主渭河边。

跪饵留双膝，临溪不计年。

神专能陷石，心大岂营鱣。

不到磻溪上，安知自守坚。

苏辙

苏辙　泊南井口期任遵圣

期君荒江濆，未至望已极。

朔风吹乌裘，隐隐沙上立。

愧余後期至，先到犯寒色。

既泊问所如，归去已无及。

系舟重相邀，雨冷涂路湿。

苏辙

苏辙　卜居

我归万里初无宅，凤去千年尚有台。

谁为绕池先种竹，可怜当砌已栽梅。

囊资只数腰金在，归计长遭鬓雪催。

欲就草堂终岁事，落成邻舍许衔杯。

苏辙

苏辙　补种牡丹二绝

野草凡花著地生，洛阳千叶种难成。

姚黄性似天人洁，粪壤埋根气不平。

苏辙

苏辙　补种牡丹二绝

换土移根花性安，犹嫌入伏午阴烦。

清泉翠幄非难办，绝色浓香别眼看。

苏辙

苏辙　补子瞻赠姜唐佐秀才

生长茅间有异芳，风流稷下古诸姜。

适从琼管鱼龙窟，秀出羊城翰墨场。

沧海何曾断地脉，白袍端合破天荒。

锦衣他日千人看，始信东坡眼目长。

苏辙

苏辙　不到东西二林

山北东西寺，高人永远师。

来游亦前定，回首独移时。

社散白莲尽，山空玄鹤悲。

何年陶靖节，溪上送行迟。

苏辙

苏辙　蔡州壼公观刘道士

恩颍求归今几时，布衣犹在老刘师。

龙章旧有世人识，蝉蜕惟应野老知。

昔葬衣冠今在否，近传音问不须疑。

曾闻圯上逢黄石，久矣留侯不见欺。

苏辙

苏辙　蔡州任氏阅世堂

朱君长桐乡，死食桐乡社。

吏民安君德，君亦爱其下。

遗言於斯葬，存没勿相舍。

自知得民深，千岁谁似者。

任君治新息，宽惠洽鳏寡。

强梁顺教诏，桴鼓不鸣野。

三年去复还，园木裁拱把。

居人敬闾巷，禽鸟依屋瓦。

苍然百尺桧，直干任大厦。

相要勿剪伐，令尹昔所舍。

苏辙

苏辙　蚕麦

春旱麦半熟，蚕收仅十分。

不忧无饼饵，已幸有襦裙。

造化真怜汝，耕桑不谩勤。

经过话关陕，贫病不堪闻。

苏辙

苏辙　蚕麦

春寒风雨淫，蚕麦止半熟。

耕桑未尝亲，有获敢求足。

邻田老翁妪，囊空庾无粟。

机张久乏纬，食晏惟薄粥，

熟耕种未下，屡檮云不旋。

私忧止寒饿，王事念鞭扑。

为农良未易，为吏畏简牍。

闭门差似可，忍饥有余福。

苏辙

苏辙　蚕麦二首

疏慵自分人嫌我，贫病可怜天养人。

蚕眠已报冬裘具，麦熟旋供汤饼新。

撷桑晓出露濡足，拾穗暮归尘满身。

家家辛苦大作社，典我千钱追四邻。

苏辙

苏辙　蚕麦二首

三界人家多鲜福，一时蚕麦得难兼。

锄耰已愧非吾力，汤火尤惊取不廉。

贵客争夸火浣布，贫家粗有水精盐。

薄衫冷面消长夏，扪腹当知百不堪。







卷354

苏辙

苏辙　藏菜

爨清葵芥充朝膳，岁晚风霜断菜根。

百日园枯未易过，一家口众复何言。

多排瓮盎先忧尽，旋设盘盂未觉烦。

早晚春风到南圃，侵凌雪色有新萱。

苏辙

苏辙　曹郎子文赴山阳令

囊空口众不堪闲，却喜平生得细论。

鹤发进封偿旧德，彩衣听讼勉平反。

楚风剽疾观新政，浙水萧条咏旧恩。

记取老人临别语，茶瓢霜後早相存。

苏辙

苏辙　茶花二首

黄蘖春芽大麦粗，倾山倒谷采无余。

久疑残卉阳和尽，尚有幽花霰雪初。

耿耿清香崖菊淡，依依秀色岭梅如。

经冬结子犹堪种，一亩荒园试为鉯。

苏辙

苏辙　茶花二首

细嚼花须味亦长，新芽一粟叶间藏。

稍经腊雪侵肌瘦，旋得春雷发地狂。

开落空山谁比数，焌烹来岁最先尝。

枝枯叶硬天真在，踏遍牛羊未改香。

苏辙

苏辙　车浮

寒鱼得汕便为家，两两方舟载小车。

谋食旋遭芳饵误，求安仍值积薪遮。

情存未免人先得，欲尽要令物莫加。

身似虚舟任千里，世间何处有羓置。

苏辙

苏辙　成都僧法舟为其祖师宝月求塔铭於惠州还过高安送归

少年能讲大乘经，法施堂中不出扃。

为许先师传後世，径从西海集南溟。

忘身直犯黄茅瘴，满意初成白塔铭。

寄我泪痕归万里，遥知露滴涧松青。

苏辙

苏辙　城南访张恕

事似棼丝拨不开，秋随脱叶暗相催。

城南绿野宜幽步，水北红尘漫作堆。

赤枣青瓜报丰熟，黄鸡白酒劝徘徊。

此中真有醇风在，一亩何年斸草莱。

苏辙

苏辙　城中牡丹推高皇庙园迟适联骑往观归报未开戏作

汉庙名园甲颍昌，洛川珍品重姚黄。

雨余往看初疑晚，春尽方开自不忙。

争占一时人意速，养成千叶化功长。

老人终岁关门坐，花落花开已两忘。

苏辙

苏辙　乘小舟出筠江二首

短舫漂浮真似叶，小蓬低浅仅如巢。

幽吟但觉山川走，困睡不知风雨交。

红饭白醪供醉饱，青蓑黄簅可缠包。

一竿鹤发他年事，万斛龙骧任见嘲。

苏辙

苏辙　乘小舟出筠江二首

宦游欲学林间鹊，每到新年旋叠巢。

蓬簅笼船聊似屋，渔樵把臂便成交。

不妨袖里携诗卷，尚可床头置药包。

古史欲成身愈困，客来未免答讥嘲。

苏辙

苏辙　程八信孺表弟部符单父相遇颍川归乡待阙作长句赠别

我生犹及见大门，弟兄中外十七人。

两家门户甲乡党，正如颍川数孙陈。

嗈嗈鸣雁略云汉，风吹散落天一垠。

归来勉强整毛羽，饮水啄粒伤离群。

东西隔绝不敢恨，死生相佚长悲辛。

萧萧华发对妻子，往往老泪流衣巾。

仲叔已尽季亦老，双星孤月耿独存。

老夫闭门不敢出，喜君三度乘朱轮。

今春部符地尤胜，不齐自古留芳尘。

回车访我念衰老，挽衣把臂才逡巡。

君行到官我未死，杖藜便是不速宾。

一尊酌我当有问，此国岂有贤於君。

苏辙

苏辙　程之元表弟奉使江西次前年送赴楚州韵戏别

送君守山阳，羡君食淮鱼。

送君使锺陵，羡君江上居。

怜君喜为吏，临行不唏嘘。

纷纷出歌舞，绿发照琼梳。

归鞍踏凉月，倒尽清樽余。

嗟我病且衰，兀然守文书。

齿疏懒食肉，一饭甘青蔬。

爱水亦已乾，尘土生空渠。

清贫虽非病，简易由无储。

家使赤脚妪，何烦短辕车。

君船系东桥，兹行尚徐徐。

对我竟不饮，问君独何欤。

苏辙

苏辙　池州萧丞相楼二首

绕郭青峰睥睨屯，入城流水縠文翻。

楼成始觉江山胜，人去方知德业尊。

坐久浮云霾後岭，酒醒飞雪变前村。

我来邂逅公归国，犹喜登临共一樽。

苏辙

苏辙　池州萧丞相楼二首

丞相风流直至今，朱栏仍对旧山林。

奔驰轩冕终何有，跌宕图书意最深。

松绕城头风瑟缩，江浮山外气阴森。

三年不起南迁想，应有前人识此心。

苏辙

苏辙　迟往泉店杀麦

罢民不耕获，岂利有攸往。

古人为我言，许此亦无妄。

一冬免锄犁，二麦盈瓮盎。

火老金尚伏，雨过筑场壤。

邻家助伯亚，苍耳割榛莽。

朝阳得终日，经岁可无恙。

老夫终病慵，长子幸可仗。

劬劳慎勿厌，饼饵家共享。

秋田雨初足，已作丰熟想。

归来报好音，相对开腊酿。

苏辙

苏辙　赤壁怀古

新破荆州得水军，鼓行夏口气如云。

千艘已共长江巑，百胜安知赤壁焚。

觜距方强要一斗，君臣已定势三分。

古来伐国须观衅，意突成功所未闻。

苏辙

苏辙　初成遗老斋待月轩藏书室三首其二待月轩

轩前无物但长空，孤月忽来东海东。

圆满定从何处得，清明许与众人同。

怜渠生死未能免，顾我盈亏略己通。

夜久客寒要一饮，油然细酌意无穷。

苏辙

苏辙　初成遗老斋待月轩藏书室三首其三藏书室

读书旧破十年功，老病茫然万卷空。

插架都将付诸子，闭关犹得养衰翁。

案头萤火从乾死，窗里飞蝇久未通。

自见老卢真面目，平生事业有无中。

苏辙

苏辙　初成遗老斋待月轩藏书室三首其一遗老斋

老人身世两相遗，绿竹青松自蔽亏。

已喜形骸今我有，枉将名字与人知。

往还但许邻家父，问讯才通说法师。

燕坐萧然便终日，客来不识我为谁。

苏辙

苏辙　初成遗老斋二首

花时懒出伴游人，暑雨深藏养病身。

新宅丁丁厌斤斧，旧书寂寂卷垘尘。

久将生事累诸子，顿敛浮根付一真。

遗老斋成谋宴坐，澹然无语接来宾。

苏辙

苏辙　初成遗老斋二首

旧说颍川宣老人，朱樱斑笋养闲身。

无心已绝衣冠念，有眼不遭车马尘。

青简自书遗老传，白须仍写去年真。

斋成谩作笑谈主，已是萧然一世宾。

苏辙

苏辙　初春游李太尉宅东池

蓬岛灵仙宅，星河帝女居。

波光泛金翠，楼影动云霞。

清浅游鱼过，参差垂柳斜。

移舟更寻胜，远见小桃花。

苏辙

苏辙　初到陈州二首

谋拙身无向，归田久未成。

来陈为懒计，传道愧虚名。

俎豆终难合，诗书强欲明。

斯文吾已试，深恐误诸生。

苏辙

苏辙　初到陈州二首

久爱闲居乐，兹行恐遂不。

上官容碌碌，饱食更悠悠。

枕畔书成癖，湖边柳散愁。

疏慵愧韩子，文字化潮州。

苏辙

苏辙　初到绩溪视事三日出城南谒二祠游石照偶成四小诗呈诸同官　石照

行尽清溪到碧峰，阴崖翠壁画杉松。

故留石照邀行客，上彻青山最後重。

苏辙

苏辙　初到绩溪视事三日出城南谒二祠游石照偶成四小诗呈诸同官　石照

雨开石照正新磨，鸟度猿攀野客过。

忽见尘容应笑我，年来底事白须多。

苏辙

苏辙　初到绩溪视事三日出城南谒二祠游石照偶成四小诗呈诸同官　汪王庙

石门南出众山巅，沃壤清溪自一川。

老令旧谙田事乐，春耕正及雨晴天。

可怜鞭挞终无补，早向丛祠乞有年。

归告仇梅省文字，麦苗贪穗欲蚕眠。

苏辙

苏辙　初到绩溪视事三日出城南谒二祠游石照偶成四小诗呈诸同官　梓桐庙

行年五十治丘民，初学催科愧庙神。

无限青山不容隐，却看黄卷自怜贫。

雨余岭上云披絮，石浅溪头水蹙鳞。

指点县城如手大，门前五柳正摇春。

苏辙

苏辙　初得南园

倒囊仅得千竿竹，扫地初开一亩宫。

千里故园魂梦里，百年生事寂寥中。

晏家不愿诸侯赐，颜氏终成陋巷风。

洗竹移花吾事了，子孙他日记衰翁。

苏辙

苏辙　初发嘉州

放舟沫江滨，往意念荆楚。

击鼓树两旗，势如远征戍。

纷纷上船人，橹急不容语。

余生虽江阳，未省至嘉树。

巉巉九顶峰，可爱不可住。

飞舟过山足，佛脚见江浒。

舟人尽敛容，竞欲揖其拇。

俄顷已不见，乌牛在中渚。

移舟近山阴，壁峭上无路。

云有古郭生，此地苦笺注。

区区辨虫鱼，尔雅细分缕。

洗砚去残墨，遍水如黑雾。

至今江上鱼，顶有遗墨处。

览物悲古人，嗟此空自苦。

余今方南行，朝夕事鸣橹。

至楚不复留，上马千里去。

谁能居深山，永与禽兽伍。

此事谁是非，行行重回顾。

苏辙

苏辙　初发彭城有感寄子瞻

秋晴卷流潦，古汴日向乾。

扁舟久不解，畏此行路难。

此行亦不远，世故方如山。

我持一寸刃，巉绝何由刊。

念昔各年少，松筠閟南轩。

闭门书史丛，开口治乱根。

文章风云起，胸胆渤澥宽。

不知身安危，俯仰道所存。

横流一倾溃，万类争崩奔。

孔雿汉儒者，本自轻曹瞒。

誓将贫贱身，一悟世俗昏。

岂意十年内，日夜增涛澜。

生民竟憔悴，游宦岂复安。

水深水益热，人知蹈忧患。

甄丰且自叛，刘歆苟盘桓。

而况我与兄，饱食顾依然。

上愿天地仁，止此祸乱源。

岁月一徂逝，尚能反丘园。

苏辙

苏辙　初葺遗老斋二首

髭须浑白已经岁，腰痛春来日又多。

一味安闲犹有碍，却令朝谒拟如何。

筑居定作子孙计，好事久遭僧佛呵。

尤愧白家履道宅，十年成就饱经过。

苏辙

苏辙　初葺遗老斋二首

为留十步南墙竹，莫怪门前鸟雀多。

陋巷何妨似颜子，势家应未夺萧何。

诗书懒惰何曾读，气息调匀不用呵。

多病从来少宾客，杜门今复几人过。

苏辙

苏辙　初闻得校书郎示同官三绝

读书犹记少年狂，万卷纵横晒腹囊。

奔走半生头欲白，今年始得校书郎。

苏辙

苏辙　初闻得校书郎示同官三绝

百家小邑万重山，惭愧斯民爱长官。

粳稻如云梨枣熟，暂留聊复为加餐。

苏辙

苏辙　初闻得校书郎示同官三绝

病後浊醪都少味，老来欢意苦无多。

临行寂寞空相对，不作新诗奈客何。

苏辙

苏辙　初至金陵

山川过雨晓光浮，初看江南第一州。

路绕匡庐更南去，悬知是处可忘忧。

苏辙

苏辙　初筑南斋

我老不自量，筑室盈百间。

旧屋收半料，新材伐他山。

盎中粟将尽，橐中金亦殚。

凉风八月高，扶架起南边。

首成遗老斋，愿与客周旋。

古桧长百尺，翠竹森千竿。

隔城过清颍，有井皆甘泉。

平生隐居念，眷眷在山川。

谁言白发年，有作竟不然。

我本师瞿昙，所遇无不安。

诸子知我怀，勉更求榱椽。

堂成铺莞簟，无梦但安眠。

苏辙

苏辙　除日

年年最後饮屠酥，不觉年来七十余。

十二春秋新罢讲，五千道德适亲书。

木经霜雪根无蠹，船出风波载本虚。

自怪多年客箕颍，每因吾党赋归欤。

苏辙

苏辙　除日二首

屠苏末後不辞饮，七十四人今自希。

筋力明年应更减，诚心忧世久知非。

脾寒服药近方验，风痹经冬势渐微。

得罪明时归已晚，此生此病任人讥。

苏辙

苏辙　除日二首

七十四年明日是，三千里外未归人。

酒簄泉涌如迎节，诗句云生喜见春。

贺客不来知我病，邻家窃语笑吾真。

时人莫作乐天看，燕坐端能毕此身。

苏辙

苏辙　除夕

患难思年改，龙锺惜岁徂。

关河先坂远，天地小臣孤。

吾道凭温酒，时情付拥炉。

南荒足妖怪，此日谩桃符。

苏辙

苏辙　除夜

老去不自觉，岁除空一惊。

深知无得丧，久已罢经营。

黄卷讥前失，清樽借後生。

何年遂疏懒，伏腊任躬耕。

苏辙

苏辙　除夜

年更六十七，旬满三百六。

俯仰定何为，万事如转毂。

禅心澹不起，非人自歌哭。

芸芸初莫御，势尽行将复。

学道道可成，无心心每足。

守岁听儿曹，自笑未免俗。

苏辙

苏辙　除夜泊彭蠡湖遇大风雪

莫发邬阳市，晓榜彭蠡口。

微风吹人衣，雾绕庐山首。

舟人释篙笑，此是风伯候。

杙舟未及深，飞沙忽狂走。

暗空转车毂，渌水起冈阜。

众帆落高张，断缆已不救。

我舟旧如山，此日亦何有。

老心畏波澜，归卧塞窗牖。

土囊一已发，万窍无不奏。

初疑丘山裂，复恐蛟蜃斗。

鼓锺相轰貀，戈甲互磨叩。

云霓黑旗展，林木万弩彀。

曳柴眩人心，振旅拥军後。

或为羁雌吟，或作苍兕吼。

众音杂呼吸，异出殊圈臼。

中宵变凝冽，飞霰集粉糅。

萧骚蓬响乾，晃荡窗光透。

坚凝忽成积，澎湃殊未究。

紵缟铺前洲。琼瑰琢遥岫。

山川莽同色，高下齐一覆。

渊深窜鱼鳖，野旷绝鸣雊。

孤舟四邻断，余食数升糗。

寒虀仅盈盎，腊肉不满豆。

敝裘拥衾眠，微火拾薪构。

可怜道路穷，坐使妻子诟。

幽奇虽云极，岑寂顿未觏。

一年行将除，兹岁真浪受。

朝来阴云剥，林表红日漏。

风棱恬已收，江练平不绉。

两桨舞夷犹，连峰吐奇秀。

同行贺安稳，所识问癯瘦。

惊余空自怜，梦觉定真否。

春阳著城邑，屋瓦冻初溜。

艰难当有偿，烂熳醉醇酎。

苏辙

苏辙　除夜二首

年年赋除夜，一赋一衰残。

家有三斗酿，春余半月寒。

鸡豚不改旧，邻里自相欢。

元日应无客，萧然不著冠。

苏辙

苏辙　除夜二首

七十三年客，相从尚几年。

西方他日事，东鲁一经传。

渐解平生缚，初安半夜禅。

纷纷争夺际，何意此心全。

苏辙

苏辙　除夜会饮南湖怀王巩

岁晚城东故相家，夜听帘外落琼花。

醉眠东阁银鈍暗，起视中庭风竹斜。

鲁酒近来无奈薄，秦筝别後苦闻夸。

思君倦对空陂饮，归去纷如日莫鸦。

苏辙

苏辙　春旱

旧俸存无几，生齿日益多。

敝庐虽粗完，空廪无麦禾。

首种二顷田，奈此春旱何。

谁能持只鸡，一酹邢山阿。

饥寒谁相念，幸龙未见呵。

去年投虎头，叩门用干戈。

邂逅一尺雨，岂复阴阳和。

幽明初不隔，诚意岂在多。

恻然上通天，矧此一盘涡。

云兴雨随至，父老行且歌。

苏辙

苏辙　春旱弥月郡人取水邢山二月五日水入城而雨

春旱时闻孽火然，邢山龙老不安眠。

麦生三寸未覆垅，雨过一犁初及泉。

深愧贫民饥欲死，可怜肉食坐称贤。

南斋遗老知尤幸，汤饼黄齑又一年。

苏辙

苏辙　春後望雪

秋雨仅熟禾，冬雪不搑块。

温风搜麦根，天意欲为害。

老农强推测，妄谓春当改。

三阳已换节，六出尚茫昧。

朝看扶桑暾，夜听土囊噫。

仓场久空竭，榆枣方伐卖。

仃夫病风热，孺子作疮疥。

无知此何辜，得罪彼有在。

造物伊谁憎，亦复自无奈。

慎勿翻雪海，冻馁无疆界。

苏辙

苏辙　春尽

春风过尽百花空，燕坐笙萧起灭中。

树影连天开翠幕，鸟声入耳当歌童。

楞严十卷几回读，法酒三升是客同。

试问邻僧行乞在，何人闲暇似衰翁。

苏辙

苏辙　春日耕者

阳气先从土脉知，老农夜起饲牛饥。

雨深一尺春耕利，日出三竿晓饷迟。

归子同来相妩媚，乌鸢飞下巧追随。

纷纭政令曾何补，要取终年风雨时。

苏辙

苏辙　春深三首

郊原红绿变青阴，闭户不知春已深。

稍喜荒畦添野荠，坐看新竹补疏林。

帘中飞絮萦残梦，窗外啼莺伴独吟。

欲听楞严终懒出，道人知我祖无心。

苏辙

苏辙　春深三首

小园松竹有清阴，懒病从兹日益深。

醉客汉堂惭北海，野僧同社忆东林。

逢人问道空长啸，久客思归尚越吟。

三十年前诵圆觉，年来虽老解安心。

苏辙

苏辙　春深三首

偶有茅檐潩水阴，近依城市浅非深。

幽居每自比陈寔，古学何人贵杜林。

邻父时来陪小饮，儿曹颇解续微吟。

前年仅了春秋传，後有仁人知我心。

苏辙

苏辙　春无雷

经冬无雪麦不死，秋雨过多深入土。

人言来岁定无麦，农父掉头笑不许。

清明雨足麦欣欣，旋敕奴婢修破囷。

大麦过期当半熟，小麦未晚犹十分。

东家西舍发陈积，十钱一饼犹难得。

向来天公不为人，市人半是沟中瘠。

前望麦熟一月期，老稚相劝聊忍饥。

谁令伏枕作寒热，囊中无钱谁肯医。

天公爱人何所吝，一春雨作雷不震。

雷声一起百妖除，病人起舞不须扶。

苏辙

苏辙　春雪

温风吹破腊，留雪恼新春。

信逐残梅到，花从半夜匀。

旋消微覆瓦，狂下亦欺人。

压竹时闻落，埋萱久未伸。

山川蒙不解，楼观洗成新。

拥褐僧方睡，开门客屡嚬。

爨烟知岁稔，履迹笑吾贫。

畦冻初生韭，泥融正卖薪。

寒鱼争就汕，烛酒颇无巡。

预喜田宜麦，盘餐饼饵频。

苏辙

苏辙　春阴

春後谁令百日阴，雨淫风横雨相侵。

天公未有惜花意，野老空存念麦心。

共怪丛均亦黄落，终怜老桧独萧森。

过中不克阳安在，夏旱前知未易禁。

苏辙

苏辙　辞灵惠庙归过新兴院书其屋壁

来时稻叶针锋细，去日黄花黍粒粗。

久病终惭多敝政，丰年犹喜慰耕夫。

青山片片添红叶，渌水星星照白须。

东观校雠非老事，眼昏那复竞铅朱。

苏辙

苏辙　次迟韵对雪

雪寒近可忧，麦熟远有喜。

我生忧喜中，所遇一已委。

平生闻汝南，米贱豚鱼美。

今年恶蝗旱，流民鬻妻子。

一食方半菽，三日已于耜。

号呼人谁闻，愍恻天自迩。

繁阴忽连夕，飞霰堕千里。

卷舒惊太速，原隰殊未被。

贫家望一麦，生事如毛起。

荐饥当逐熟，西去真纳履。

苏辙

苏辙　次迟韵二首

老谪江南岸，万里修焌尝。

三子留二子，嵩少道路长。

累以二孀女，辛勤具餱粮。

谁令南飞鸿，送汝至我旁。

饥寒不能病，气纾色亦康。

拊背问家事，嗟我久已忘。

力耕当及春，伙为久南方。

还家语诸女，素刚非王章。

苏辙

苏辙　次迟韵二首

世事非吾忧，物理有必至。

常阳百川竭，顾亦防雨耳。

阴阳相纠缠，反覆更自治。

幽怀澹不起，默坐识其意。

长子念衰老，远行重惭愧。

疏慵身似僧，岑寂家近寺。

但闻事日新，未觉吾有异。

器鍠本自出，藩角徒不遂。

得失众共知，穷达佛所记。

要令北归日，粗究一大事。

苏辙

苏辙　次迟韵复雪

老人怕寒愁早作，夜闻飞霰知相虐。

粟车未到泥复深，场薪欲尽心惊愕。

山川滉荡势如海，孤舟一叶知安泊。

山中故人消息断，欲问有无隔溪壑。

人言王生好事人，回船不顾山阴约。

故侯生来本贫窭，妻子至今美藜藿。

曳履长歌解忍饥，裹饭往饲今谁托。

家人来告酒可刍，洗盏开瓶同一酌。

苏辙

苏辙　次迟韵寄适逊

饥民畏寒尤恶雪，旋理破裘紝败缬。

我虽久客未成归，黍酒虀羹还泼节。

汝雨薪炭旧如土，尔来薄俸才供盖。

眼前暖热无可道，心下清癯有余洁。

颍川归去知何时，祠宫欲罢无同列。

夜中仿佛梦两儿，欲迓老人先聚说。

苏辙

苏辙　次迟韵千叶牡丹二首

潩上名园似洛滨，花头种种斗尖新。

共传青帝开金屋，欲遣姚黄比玉真。

秦岭犹应篆诗句，杜鹃直恐降天神。

老人发少花头重，起舞欹斜酒力匀。

苏辙

苏辙　次迟韵千叶牡丹二首

老人无力年年懒，世事如花种种新。

百巧从来知是妄，一机何处定非真。

园夫漫接曾无种，物化相乘岂有神。

毕竟春风不拣择，随开随落自匀匀。

苏辙

苏辙　次迟韵示陈天倪秀才侄孙元老主簿

茅檐有佳客，肃肃清风兴。

吾孙成均来，左右皆良朋。

为怜众兄弟，将冠未有称。

条枚失熂燎，中林化薪蒸。

老夫方苦贫，不办酒如渑。

夏田已失麦，种豆喜多蝇。

何以待君子，箪瓢容一升。

君来岂非误，门庭冷如冰。

苏辙

苏辙　次前韵

心空烦恼不须除，白尽年来罢镊须。

随俗治生终落落，苦心忧世漫区区。

居连里巷知安否，食仰田园问有无。

我已闭门还往绝，待乘明月过君庐。

苏辙

苏辙　次前韵

龙鸾仅比闽团酽，盐酪应嫌北俗粗。

采愧吴僧身似腊，点须越女手如酥。

舌根遗味轻浮齿，腋下清风稍袭肤。

七碗未容留客试，瓶中数问有余无。

苏辙

苏辙　次前韵

闭门何所事，毛发日青青。

齿折登山屐，尘生贳酒瓶。

调心开贝叶，救病读难经。

定起无人见，寒灯一点星。

苏辙

苏辙　次前韵答景仁

儒林谈道亦云旧，远自太史牛马走。

区区分别竟何为，扰扰只添心上垢。

道大如天不可测，异出同归各穿窦。

浩然一水散千沤，却观彼我曾无有。

我丈中心冰玉洁，世上浮荣尽灰灭。

终年行道自不知，笑指空门名异说。

此心未信道不生，石上下种何由茁。

道在起居饮食中，安问胡僧分五叶。

苏辙

苏辙　次前韵示杨明二首

晚岁有余乐，天教一向闲。

嵩阳百口住，岭外七年还。

卜宅先邻晏，携瓢欲饮颜。

吴僧来不久，相约叩禅关。

苏辙

苏辙　次前韵示杨明二首

甘井元依庙，平湖亦近城。

幅巾朝食罢，芒屩雨中行。

扰扰初何事，悠悠毕此生。

欲邀东郭叟，烦子作郊迎。

苏辙

苏辙　次王适韵送张耒赴寿安尉二首

绿发惊秋半欲黄，官居无处觅林塘。

浮生已是尘劳侣，病眼犹便锦绣章。

羞见故人梁苑废，梦寻归路蜀山长。

怜君顾我情依旧，竹性萧疏未受霜。

苏辙

苏辙　次王适韵送张耒赴寿安尉二首

魏红深浅配姚黄，洛水家家自作塘。

游客贾生多感概，闲官白傅足篇章。

山分少室云烟老，宫废连昌草木长。

路出蒿高应少驻，孱颜新过一番霜。

苏辙

苏辙　次烟字韵答黄庭坚

病卧江干须带雪，老捻书卷眼生烟。

贫如陶令仍耽酒，穷似湘累不问天。

令弟近应怜废学，大兄昔许叩延年。

比闻蔬茹随僧供，相见能容醉後颠。

苏辙

苏辙　次远韵

万里谪南荒，三子从一幼。

谬追春秋余，赖尔牛马走。

忧病多所忘，问学非复旧。

借书里诸生，疑事谁当叩。

吾身虽懒教，擢颖既冠後。

求友卷中人，玩心竹间岫。

时令检遗阙，相对忘昏昼。

兄来试讴吟，句法渐翘秀。

暂时鸿雁飞，迭发埙箎奏。

更念宛丘子，颀然何时觏。

苏辙

苏辙　次远韵齿痛

元明散诸根，外与六尘合。

流中积缘气，虚妄无可托。

敝陋少空明，妇姑相攘夺。

日出暵焦牙，风来动危蘣。

喜汝因病悟，或免终身著。

更须诵楞严，从此脱缠缚。

苏辙

苏辙　次韵邦直见答二首

真能一醉逃烦暑，定胜三杯御腊寒。

自有诗书供永日，莫将丝竹乱风滩。

舞雩何处归春莫，叩角谁人怨夜漫。

闻道丹砂近有术，锱铢称火共君看。

苏辙

苏辙　次韵邦直见答二首

五斗尘劳尚足留，闭门聊欲治幽忧。

羞为毛遂囊中颖，未许朱云地下游。

无事会须成好饮，思归时亦赋登楼。

羡君幕府如僧舍，日向城隅看浴鸥。

苏辙

苏辙　次韵陈师仲主簿见寄

朽株难刻画，枯叶任凋零。

旧友频相问，村酤独未醒。

山牙收细茗，江实得流萍。

颇似申屠子，都忘足被刑。

苏辙

苏辙　次韵程相公以柳湖久涸辄引蔡水溉注感而成咏二首

鳞鳞沙脚出平湖，一喷珠玑碧有余。

依旧镜中横紫阁，却从天外望仙闾。

粉花又结青莲子，金尾还跳赤鲤鱼。

自惜支离苦为病，重来应共酒杯疏。

苏辙

苏辙　次韵程相公以柳湖久涸辄引蔡水溉注感而成咏二首

老鱼呴鬣困无津，凿破灵河涨旧濆。

明月还从沙渚见，红尘却傍柳堤分。

急泉垂下长虹尾，駴浪飞来白鹭群。

范蠡如闻应更爱，解摇双乐入西曛。

苏辙

苏辙　次韵迟初入宣河

远客安长道，低蓬称小溪。

云添湿帆雨，舟滞没篙泥。

草绿耕牛健，村深候鸟啼。

陶翁方作令，归去未成题。

苏辙

苏辙　次韵仇池冬至日见寄

身如草木顺阴阳，附火重裘百日强。

渐喜微和解凝烈，半酣起舞意仓忙。

吾兄去我行三腊，千里今宵共一觞。

世事只今人自解，苦寒须尽酒如汤。

苏辙

苏辙　次韵答陈之方秘丞

南山李将军，疋马独行猎。

田中射虎豹，後骑不容蹑。

丈夫贵自遂，老大饶惊慑。

飘摇天地间，自视如一叶。

故人多东南，愿作扁舟涉。

忽蒙长篇赠，幸此倾盖接。

时世尚新奇，诗书存旧业。

南风吹清汴，西去无停楫。

恨不留君谈，一使众坐厌。

新诗苦清壮，欲和再三怯。

东都多名卿，投刺日盈笈。

一言苟合意，富贵出旬浃。

行看文石阶，高谈曳长衱。

辱赠但茫然，知君念疲薾。

苏辙

苏辙　次韵答孔武仲

白发青衫不记年，相逢一笑暂欣然。

诵诗亹亹锯木屑，展卷駸駸下水船。

未肯尺寻分枉直，日知凿枘有方圆。

闲官更似扬州学，犹得昏昏昼日眠。

苏辙

苏辙　次韵答人见寄

对案青山云气腾，天将隙地养无能。

窗扉迎署梅将溜，虚市无人冷欲冰。

寂默忘言惭社燕，毰毸困睡比春鹰。

深知大府容衰病，复值年来蚕麦登。

苏辙

苏辙　次韵答人槛竹

猗猗元自直，落落不须扶。

密节风吹展，清阴月共铺。

丛长傲霜雪，根瘦耻泥途。

更种愁无地，应须剪碧芦。

苏辙

苏辙　次韵答人幽兰

幽花耿耿意羞春，纫佩何人香满身。

一寸芳心须自保，长松百尺有为薪。

苏辙

苏辙　次韵答王巩

君家当盛时，画戟拥朱户。

中书十八年，清明日方午。

形容画云阁，功业载盟府。

中庭三槐在，遗迹百世睹。

子孙尽豪俊，岂类世寒寠。

胡为久邅厄，黾俛受侵侮。

往来两都间，奔走未安土。

愿言解缨绂，归去事农圃。

嘉禾根未拔，且忍俟甘雨。

拂衣走东皋，此语吾不取。

聊复放襟怀，清谈对僧麈。

躬耕未可言，知田顾乃父。

苏辙

苏辙　次韵道僭南康见寄

一叶追随鱼与龙，红粳白酒幸年丰。

也知山色遥相待，苦畏君诗欲见攻。

乘兴风帆终日去，寻幽蜡屐及春同。

请君先入开先寺，待濯清溪看玉虹。

苏辙

苏辙　次韵道潜见寄

萧萧华发映衰容，惭愧高僧叹不逢。

游宦终身空处处，尘埃何日退重重。

已甘憔悴鸡群鹤，犹胜劬劳旱岁龙。

回首不堪膏火热，试求甘露洒青松。

苏辙

苏辙　次韵洞山克文长老

无地容锥卓，年来转觉贫。

偶知珠在手，一任甑生尘。

窜逐非关性，颠狂却甚真。

此心谁复识，试语洞山人。

苏辙

苏辙　次韵顿起考试徐沂举人见寄二首

齐楚诸生俨韞绅，人人愿得出君门。

衔枚勇锐惊初合，弃甲须臾讶许奔。

细读未辞灯损目，久留终厌棘为藩。

定应亲刈翘中楚，把卷喧呼半夜言。

苏辙

苏辙　次韵顿起考试徐沂举人见寄二首

老年从事忝南京，海内交游尚记名。

怯见广场心力破，厌看细字眼花生。

新科未暇通三尺，旧曲惟知有六茎。

空忆倚楼秋雨霁，与君看遍洛阳城。

苏辙

苏辙　次韵发运路昌衡淮南见山堂

叠石初成得赐环，未应苔藓上苍颜。

据鞍华岳旌旄里，回首淮山梦想间。

烽火日传西塞静，丘陵应伴壮心闲。

终南太白皆公有，肯向庭中更作山。

苏辙

苏辙　次韵范景仁侍郎移竹

双桧生南户，丛筠种北墙。

交阴奉君子，为伴老中堂。

露洗秋阶绿，风含夏簟凉。

栽花知已误，新上一番霜。

苏辙

苏辙　次韵范郎中仰之咏雪

仓廪未应空，长天霰雪蒙。

琼瑶布地净，组练出师雄。

云阔诸峰遍，花繁百草同。

农谣麦垅外，客兴酒杯中。

聚散占风力，消融验药功。

远游聊自喜，三见岁时丰。

苏辙

苏辙　次韵分司南京李诚之待制求酒二首

世上升沉都梦里，春来强健斗樽前。

公田种秫全抛却，坐客无毡谁与钱。

苏辙

苏辙　次韵分司南京李诚之待制求酒二首

春深风雨半相和，节物令人意绪多。

中酒何须问贤圣，和诗今尚许羊何。

高人不受尘土侵，三年浙江藏何深。

久闲物理有相复，历城官事森成林。

乘时敛散逐十二，鞭挞逋负徒哀矜。

一杯相属未尝得，百亩归去将安能。

潜逃虽出知者後，黾勉尚见仁人心。

归期忽告三月尾，强留不顾千黄金。

河豚虽过鲈鳜在，粳稻正插风雨淫。

酒肴劳苦罄邻里，期会迫隘思僚朋。

山川吴越我所爱，扁舟佗日要追寻。

滞留未用便相诧，半年岁月行駸駸。

苏辙

苏辙　次韵冯弋同年

细雨蒙蒙江雾昏，坐曹聊且免泥奔。

卖盐酤酒知同病，一笑何劳赋北门。

苏辙

苏辙　次韵傅宏推官义方亭

居近古城心自幽，箪瓢足用更何求。

莺飞旋趁春风出，龙卧终闻莫雨搜。

科第联翩收甲乙，乡闾惊怪问因由。

隐君淡泊无人识，长夏一衫冬一裘。

苏辙

苏辙　次韵贡父子开直宿

掷简摇毫气吐虹，兴余庭药咏残红。

今宵文字知无几，鼾睡帘中笑二公。

苏辙

苏辙　次韵光庭省中书事

放浪江湖久惰慵，安排谁置从官中。

粗疏空与延和对，开纳初还贞观风。

二鄙兵消真帝力，四方雨足自天功。

时将一勺倾沧海，漫使人知达四聪。

苏辙

苏辙　次韵广州陈绎谏议和陈荐宋敏求二龙图二首

曾送飞龙白日翔，未应中路许还乡。

鹤归仍有当年伴，松老知经几度霜。

城下宝坊聊寄榻，朝中振鹭旧成行。

相逢出处何须问，五岭清平十月凉。

苏辙

苏辙　次韵广州陈绎谏议和陈荐宋敏求二龙图二首

琳宫清净思悠哉，颇似山林未肯回。

五日趋朝真自适，一樽无事得频开。

董狐执笔何时易，马援征蛮未遽来。

奔走安闲谁定是，都门携手一徘徊。

苏辙

苏辙　次韵韩宗弼太祝送游太山

羡君官局最优游，笑我区区学问囚。

今日登临成独往，终年勤苦粗相酬。

春深绿野初开绣，云解青山半脱裘。

回首红尘读书处，煮茶留客小亭幽。

苏辙

苏辙　次韵和人丰岁

风雨迎寒欲劳农，今年真不负元丰。

盖藏共荷官无扰，眠食安知帝有功。

草笠黄冠将蜡祀，羔羊朋酒亦豳风。

请君早具跻堂饮，退食委蛇正自公。

苏辙

苏辙　次韵和人迹酴醾

蜀中酴醾生如积，开落春风山寂寂。

已怜正发香晻暧，犹受未开光的皪。

半垂野水弱如坠，直上长松勇无敌。

风中娜娜应数丈，月下煌煌真一色。

故园闻道开愈繁，老人自恨归无日。

百花已过春欲莫，燕坐绳床空数息。

朝来满把得幽香，案头乱插铜瓶湿。

一番花芘转头空，谁能往问天台拾。

苏辙

苏辙　次韵侯宣城叠嶂楼双溪阁长篇

作官如负担，一负当且弛。

不知息肩处，妄问道远迩。

我乘章江流，却入宛溪水。

舍舟陟崔嵬，行路极句已。

名都便欲过，佳处赖公指。

仰攀叠嶂高，俯阅双溪美。

不悟身乘空，但觉风吹耳。

云烟变遥壑，歌吹闻近市。

倦游得清旷，行役有新喜。

公言顷榛秽，斩伐从我始。

堰水种蒲莲，开山莳梅李。

拥本待成阴，养花要食子。

遗风揖桓谢，父老邀黄绮。

邦人鱼依蒲，食客莪在芷。

春阴迫寒食，谓我姑且止。

嗟余去乡国，屡把刀环视。

感公鹄鹭修，怜我凫鸭庳。

异邦逢故人，宁复固辞理。

高谈云汉上，烂醉笙歌里。

落日尽公欢，推挽未应起。

苏辙

苏辙　次韵侯宣城题叠嶂楼

小邑来时路，宣城最近邻。

楼台百年旧，花竹一番新。

登览春深日，凝思病後身。

何时对樽酒，重为洗埃尘。

苏辙

苏辙　次韵侯宣州利建招致政汪大夫

社瓮壶浆接四邻，肩舆拄杖试红尘。

惯眠林下三竿日，来看城中万井春。

世上升沉无限事，樽前强健不资身。

经过已足知公政，长见车中有老人。

苏辙

苏辙　次韵黄大临秀才见寄

故人聚散霜前叶，往事眇茫风际烟。

游宦一生非有己，隐居万事不由天。

崎岖槛穽方谋食，啸傲山林肯计年。

赖已将心问卢老，相逢他日笑风颠。

苏辙

苏辙　次韵黄庭坚学士猩毛笔

不悟身边一斗红，圣贤随世亦时中。

何人知有中书巧，缚送能书陈孟公。

苏辙

苏辙　次韵江法曹山间小酌

高情不奈簿书围，行揖青山肯见随。

绿野逢花将尽日，清樽迨我正闲事。

檐间双燕欲生子，叶底新梅初满枝。

笑杀华阳穷县令，床头酒尽只嚬眉。

苏辙

苏辙　次韵姜应明黄蘖山中见寄

垂老闲居味更深，此身随世任浮沉。

北窗未厌曲肱卧，西洛能传拥鼻吟。

疋马旁徨犹寄食，敝裘安乐信无心。

我今漂泊还相似，同愧高僧支道林。

苏辙

苏辙　次韵讲律李司理宪见赠

强将羔雁聘黄曦，破褐疏巾倚夕晖。

礼律纵横开卷尽，虀盐冷落待贤非。

日高几案弦歌罢，夜永窗扉灯火微。

犹喜江边莫春近，舞雩风雨得同归。

苏辙

苏辙　次韵蒋夔寒夜见过

都城广大漫如天，旅人骚屑谁与欢。

北风号怒屋无瓦，夜气凝冽冰生盘。

雪声旋下白玉片，灯花暗结丹砂丸。

叩门剥啄惊客至，吹火仓卒怜君寒。

明时未省有遗弃，高论自笑终汗漫。

识君太学嗟岁久，至今客舍犹泥蟠。

正如憔悴入笼鹤，坐见摧落凌风翰。

明朝尚肯过吾饮，有酒不尽行将酸。

苏辙

苏辙　次韵景仁两辰除夜

数举除夜酒，稍消少年豪。

浮光寄流水，妙理付浊醪。

微阳未出土，大雪飞鹅毛。

试问冰霜劲，春来能久牢。

苏辙

苏辙　次韵景仁饮宋温之南轩二首

白发迎新岁，皤然国老更。

感时能细说，对酒任徐行。

画轴高分品，诗词妙入评。

疏狂先醉倒，应许恃乡情。

苏辙

苏辙　次韵景仁饮宋温之南轩二首

饮阑瓶已罄，话久仆须更。

高会良难得，危言岂易行。

归休便老计，得失任台评。

犹有青编在，它年不世情。

苏辙

苏辙　次韵景仁招宋温之职方小饮

高人两无事，相见辄倾怀。

时以酒相命，何妨心自斋。

灯期飞雪乱，春候苦寒乖。

不就颓然醉，难堪风且霾。

苏辙

苏辙　次韵景仁正月十二日访吴缜寺丞二绝

夜雪满庭鸡失晨，琼田早出不惊尘。

急须卷冻铺黄道，欲看灯山万万人。

苏辙

苏辙　次韵景仁正月十二日访吴缜寺丞二绝

浊醪时饮十分杯，万象溟蒙晓气皑。

醉倒篮舆夜归去，金吾宁复识谁哉。

苏辙

苏辙　次韵筠守毛维瞻司封观修城三首

北垣荆棘旧成堆，留待公来次第开。

车马已通城下路，榛芜尽付冶家灰。

异时碧瓦千门合，应记红旌百度来。

自笑裨谌便旷野，肩舆飞盖许追陪。

苏辙

苏辙　次韵筠守毛维瞻司封观修城三首

拨弃案头文字堆，晓晴山色四门开。

究怀民事老虽壮，俯首山城心已灰。

荆棘烧残桑柘出，狐狸去尽犬鸡来。

规模先遣通蹊隧，後乘应容众客陪。

苏辙

苏辙　次韵筠守毛维瞻司封观修城三首

山脚侵城起阜堆，绕城徼道斩新开。

闉阛半坏惊潮信，隍壑初深见劫灰。

蚁聚千夫曾几日，鳞差万瓦看将来。

史君才力轻山郡，朝论行闻急召陪。

苏辙

苏辙　次韵孔平仲著作见寄四首

昔在京城南，成均对茅屋。

清晨屣履过，不顾车击毂。

时有江南生，能使多士服。

同侪畏锋锐，兄弟更驰逐。

文成剧翻水，赋罢有余烛。

连收颔底髭，未耗髀中肉。

飞腾困中路，黾勉啄场粟。

归来九江上，家有十亩竹。

一官精包裹，万卷中自足。

还如白司马，日听杜鹃哭。

我来万里外，命与江波触。

罪重惭故人，囊空仰微禄。

已为达士笑，尚谓愚者福。

米盐日草草，奔走常碌碌。

尺书慰贫病，佳句烂珪玉。

多难畏人知，故为强题目。

徂年慕桑，梓归念寄鸿鹄。

但愿洗余愆，躬耕江一曲。

苏辙

苏辙　次韵孔平仲著作见寄四首

共居天地间，大类一间屋。

推排出高下，何异车转毂。

死生本昼夜，祸福固倚伏。

谁令尘垢昏，浪与纷华逐。

譬如薪中火，外照不自烛。

感君探至道，劝我减粱肉。

虚心有遗味，实腹不须粟。

芬敷谢桃杏，清劲比松竹。

息微知气定，睡少验神足。

胡为嗜一饱，坐使百神哭。

要知丹砂异，不受腥腐触。

可怜山林姿，自缚斗升禄。

君看出世士，肯屑世间福。

宁从市井游，与众同碌碌，

不愿束冠裳，腰金佩鸣玉。

斯人今何在，未易识凡目。

恐在庐山中，飞翔逐黄鹄。

试用物色寻，应歌紫芝曲。

苏辙

苏辙　次韵孔平仲著作见寄四首

百病侵形骸，渐老同破屋。

中有一寸空，能用辐与毂。

忽如丹砂走，不受凡火伏。

前瞻已不远，後蹑愈难逐。

将炊甑中饭，未悟窗下烛。

聪明役声形，口腹嗜鱼肉。

尘泥翳泉井，荆棘败禾粟。

未知按妙指，漫欲理丝竹。

庐山多名缁，过客礼白足。

达观等存亡，世俗强歌哭。

确然金石心，不畏蚊蚋触。

顺忍为裳衣，供施谢荣禄。

真人我自有，渡海笑徐福。

众皆指庸庸，自顾非碌碌。

愧君诗意厚，桃李报琼玉。

举网罗众禽，有获非一目。

喧啾定无用，要自取黄鹄。

君看大方家，慎勿留一曲。

苏辙

苏辙　次韵孔平仲著作见寄四首

治生非所长，儿女惊满屋。

作官又迂疏，不望载朱毂。

因缘羐罪罟，未许即潜伏。

空余读书病，日与古人逐。

老妻怜眼昏，入夜屏灯烛。

上官念贫寠，时节馈醪肉。

衰年类蒲柳，世事剧麻粟。

数日望归田，寄语先栽竹。

文章亦细事，勤苦定何足。

君诗四相攻，欲看守陴哭。

愧无即墨巧，不解火牛触。

自非太学生，雕琢事干禄。

安心已近道，闭口岂非福。

胡为调狂词，玉石相落碌。

腹中抱丹砂，舌下漱白玉。

作诗虽云好，未免乱心目。

奕秋教二人，不敢志鸿鹄。

摩诘非不言，遗韵寄终曲。

苏辙

苏辙　次韵孔文仲舍人酴醾

苍蛇冻不死，轻素暖仍归。

落蕊时吹面，繁香自扑帏。

光凝真照夜，枝软或牵衣。

似厌风霾苦，应思雾雨霏。

开樽迎最盛，扫地见初稀。

赖有清阴在，金波肯发挥。

苏辙

苏辙　次韵孔武仲到官後见寄

举楫同千里，系舟时一言。

共嗟蓬作屋，愿就席为门。

行役身先困，征商思益昏。

仅同登垄断，何止服车辕。

苏辙

苏辙　次韵孔武仲三舍人省上

君不见西都校书宗室叟，东鲁高谈鼓瑟手。

偶然同我西掖垣，并立晓班分左右。

龙文百斛世无价，瓦釜枵然但升斗。

诸兄落落不可望，两季幸肯分余光。

大孔奋飞自南乡，联翩群雁相追翔，

渠家冠盖尤堂堂。

苏辙

苏辙　次韵孔武仲学士见赠

羡君耽读书，日夜论今古。

虽复在家人，不见释手处。

意求五车尽，未惜双目苦。

蓬莱倚霄汉，简册充栋宇。

学成擅囷仓，笔落走风雨。

破笼闭野鹤，短草藏文虎。

鬓须忽半白，儿女无复乳。

知君不能荐，愧我终何补。

偶来相就谈，日落久未去。

归鞍得新诗，佳句烂如组。

古风弃雕琢，遗味比乐府。

且复调埙篪，泠然五音举。

苏辙

苏辙　次韵李朝散游洞山二首

古寺依山占几峰，精庐仿佛类天宫。

三年欲到官为碍，百里相望意自通。

无事佛僧何处著，人群鸟兽不妨同。

眼前簿领何时脱，一笑相看丈室中。

苏辙

苏辙　次韵李朝散游洞山二首

僧老经时不出山，法堂延客未曾关。

心开宝月婵娟处

身寄溪云出没间。

休夏巾瓶谁与，共迎秋水石不胜闲。

近来寄我金刚颂，欲指胸中无所还。

苏辙

苏辙　次韵李抚辰屯田修州门

金月江涛壁垒颓，苍崖翠甓就新台。

咄嗟双阙还依旧，咫尺群山信有材。

画戟风生两衙退，飞桥日出万人来。

不因毁圮催兴筑，谁见雍容治剧才。

苏辙

苏辙　次韵李公朝著作见赠二首

远客徒为尔，江边有故丘。

汀洲信广大，凫雁任漂浮。

好事时携酒，归心久倦游。

还乡定衰老，朋友肯相收。

苏辙

苏辙　次韵李公朝著作见赠二首

稽古终何力，扶衰谩有方。

故人怜困踬，佳句赠辉光。

未暇抽身去，安能插翅翔。

空存疏懒性，高卧笑羲皇。

苏辙

苏辙　次韵李公择寄子瞻

青蒲一下复东来，拥扇西风满面埃。

击柝自营何择地，餵糟同醉未须回。

孤高振鹭瞻初下，淡泊婴儿及未孩。

我亦漂流家万里，年来羞上望乡台。

苏辙

苏辙　次韵李公择九日见约以疾不赴

它年逢九日，杯酒逐英豪。

渐老经秋病，独醒何处高。

床头添药里，坐上减牛毛。

寂寞知谁问，烦公置浊醪。

苏辙

苏辙　次韵李公择以惠泉答章子厚新茶二首

无锡铜瓶手自持，新芽顾渚近相思。

故人赠答无千里，好事安排巧一时。

蟹眼煎成声未老，兔毛倾看色尤宜。

枪旗携到齐西境，更试城南金线奇。

苏辙

苏辙　次韵李公择以惠泉答章子厚新茶二首

新诗态度霭春云，肯把篇章妄与人。

性似好茶常自养，交如泉水久弥亲。

睡浓正想罗声发，食饱尤便粥面匀。

底处翰林长外补，明年谁送霅溪春。

苏辙

苏辙　次韵李简夫秋园

秋色岂相负，小园仍有花。

绕栏吟落日，拾径得残葩。

菊细初藏蝶，桐疏不庇鸦。

游观须作意，霜雪仅留槎。

苏辙

苏辙　次韵李简夫因病不出

十五年来一味闲，近来推病更安眠。

鹤形知瘦非关老，僧定端居不计年。

坐上要须长满客，杖头何用出携钱。

未嫌语笑妨清静，闲暇陪公几杖前。

苏辙

苏辙　次韵李逵见赠

太学群游经最明，青衫憔悴竟何成。

虀盐仍作当年味，名誉飞蝇过耳声。

苏辙

苏辙　次韵李曼朝散得郡西归留别二首

风波定後得西归，乌鹊喧呼里巷知。

未熟黄粱惊破梦，相看白发信乘危。

豚肩尚有冬深味，蚕器应逢市合时。

父老为公留腊酒，不须犹唱式微诗。

苏辙

苏辙　次韵李曼朝散得郡西归留别二首

怀印徒行尚故衣，邸中掾史见犹疑。

千人上冢乡关动，五马行春雨泽随。

醉里坠车初未觉，道中破甑复谁悲。

西行漫遣亲明喜，早赋陶翁归去诗。

苏辙

苏辙　次韵李昭叙供备宴别湖亭

池亭雨过一番凉，云髻罗裙客两旁。

不觉行人离恨远，贪看积水照筵光。

满堂樽俎欢方剧，极目江湖意自长。

归去伊川潇洒地，不须遗念属清湘。

苏辙

苏辙　次韵李豸秀才来别子瞻仍谢惠马

小床卧客笑元龙，弹铗无舆下舍中。

五马不辞分後乘，轻裘初许敝诸公。

随人射虎气终在，徒步白头心颇同。

遥想据鞍横槊处，新诗一一建安风。

苏辙

苏辙　次韵刘贡甫学士画松石图歌

长松大石生长见，朼游尘土嗟空羡。

寒翠关心失旧交，荣华过眼惊流电。

破缯买得古画图，遗墨参差随断线。

蟳枝倒挂风自舞，直干孤生看面面。

故山旧物远莫致，爱此随人共流转。

物生真伪竟何有，适意一时宁复辨。

少年所好老成癖，傍人指笑嗟矜衒。

京城宅舍松石希，买费百金犹恐贱。

苏辙

苏辙　次韵刘贡父从驾

一经空记弟传兄，旧德终惭比长卿。

扈驾联翩来接武，登科先後忆题名。

竹林共集连诸子，棣萼相辉赖友生。

它日都门俱引去，不应广受独华荣。

苏辙

苏辙　次韵刘贡父登黄楼怀子瞻二首

青山开四面，白水绕三禺。

野阔时闻籁，人闲旧据梧。

画船留上客，遗迹问田夫。

事少日常饮，才疏世未须。

决河初荐至，胜事偶相俱。

燕子卑无取，滕王远可橅。

飞涛隐睥睨，落日丽浮图。

同舍新持节，专城敢遽呼。

未迎行部驾，已放下淮舻。

试问登消暑，如何楚与吴。

苏辙

苏辙　次韵刘贡父登黄楼怀子瞻二首

蔼蔼才名世，駸駸日转禺。

一时同接淅，平昔共栖梧。

揽辔真壮士，拥旄良丈夫。

尘埃脱缁绶，水石慰霜须。

胜地来相失，清樽未暇俱。

射余空见帖，铸罢祗观橅。

归计何当决，徂年贵早图。

槛中终为食，韝上耻闻呼。

顾我千羊毳，平生一钓舻。

微官不须满，也复试游吴。

苏辙

苏辙　次韵刘贡父和韩康公忆其弟持国二首

霜风瑟瑟卷梧蕉，燕处超然夜寂寥。

羽客信来丹鼎具，石淙梦断水声遥。

赤松作伴谁当见，黄鹄高飞未易招。

剑履终身定何益，勤劳付与沛中萧。

苏辙

苏辙　次韵刘贡父和韩康公忆其弟持国二首

爱君忧世老弥深，特操要须得失临。

晚岁飞腾推有德，故乡安稳信无心。

小邦近似西山隐，元气终当北斗斟。

圣主方求三世旧，老臣何止一遗簪。

苏辙

苏辙　次韵刘贡父省上示同会二首

流落江湖东复西，归来未洗足间泥。

偶随鹘翼培风上，时得衙香满袖携。

落笔逡巡看儤直，醉吟清绝许分题。

相望鲁卫虽兄弟，终畏邻封大国齐。

苏辙

苏辙　次韵刘贡父省上示同会二首

掖垣不复限东西，宾客来冲雾雨泥。

白酒黄封开潋滟，朱樱青笼落提携。

五花愧我连书判，三道高君免试题。

谁遣松蒿同一谷，凌云他日恐难齐。

苏辙

苏辙　次韵刘贡父省中独直

帘深巧为隔朝暾，竹密时能引雀喧。

朝罢宿酲还续梦，静中诸妄稍归根。

坐曹闻道仍分省，出沐谁当与比轩。

竹簟茅檐它日事，重因遗迹记君恩。

苏辙

苏辙　次韵刘贡父题文潞公草书

鹰扬不灭少年时，墨作龙蛇纸上飞。

应笑学书心力尽，临池写遍未裁衣。

苏辙

苏辙　次韵刘贡父西掖种竹

竹迷谁定知迷否，趁取滂沱好雨初。

栽向凤池吹律处，斸从芸阁杀青余。

迎风一啸朝回早，弄月相差直宿疏。

应怪籍咸林下客，相看不饮作除书。

苏辙

苏辙　次韵刘泾见寄

天之苍苍亦何有，亦有云汉为之章。

人生混沌一气耳，嘿嘿何用知肺肠。

孔公孟子巧言语，剖瓢插竹吹笙簧。

含宫吐角千万变，坐令隐伏皆形相。

我生禀赋本微薄，氤氲方寸不自藏。

譬如兰根在黄土，春风驱迫生繁香。

口占手写岂得已，此亦未免物所将。

方将寂寞自收敛，不受世俗斗尺量。

既知仍作未能止，纷纭竟亦类彼庄。

煎烹心脾擢胃肾，自令鬓发惊秋霜。

嗟子独未知此病，从横自恃觜爪刚。

少年一见非俗物，锵然修竹鸣孤凰。

近来直欲扛九鼎，令我畏见笔力强。

提携童子从冠者，揣摩五帝论三皇。

诗书近日贵新说，扫除旧学漫无光。

窃攘瞿昙剽李耳，牵挽性命推阴阳。

狂流滚滚去不返，长夜漫漫未遽央。

词锋俊发鱼连子，惭愧田巴称老苍。

是非得失子自了，一醉早醒余所望。

苏辙

苏辙　次韵刘敏殿丞送春

春去堂堂不复追，空余草木弄晴晖。

交游归雁行将尽，踪迹鸣鸠懒不飞。

老大未须惊节物，醉狂兼得避危机。

东风虽有经旬在，芳意从今日日非。

苏辙

苏辙　次韵柳见答

桂酒无人寄豫章，羁愁牢落遣谁当。

烹煎崖蜜真牵强，惭愧山蜂久蓄藏。

江上鱠鲈橙正熟，山头吹帽菊初香。

漂流异日俱陈迹，笑说过从想未忘。

苏辙

苏辙　次韵柳真公闲居春日

春寒渐欲减衣绵，雨势冥冥水拍天。

一局无言消日永，新诗得意许人传。

惜花田地应慵扫，护笋藩篱可细编。

好事报君知我喜，同官欲到得闲眠。

苏辙

苏辙　次韵柳子玉见赠

壮心衰尽愧当年，刻意为文日几千。

老去读书聊度岁，春来多睡苦便毡。

梦归似雁长飞去，才短如蚕只自缠。

唯有闻诗尚思和。可能时寄最高篇。

苏辙

苏辙　次韵柳子玉郎中见寄

新年始是识君初，顾我尘埃正满裾。

谈辩未容朝夕听，情亲空愧往还书。

久闻笔阵无前敌，更拟诗坛托後车。

待得入城应少暇，相从有约定何如。

苏辙

苏辙　次韵柳子玉谪官寿春舟过宛丘见寄二首

局冷曾非簿领迷，幽居浑似未官时。

忽闻客至惊还喜，出见泥深笑不知。

谋拙未能忧岁计，身闲聊可饱晨炊。

行舟借问何匆草，淮口无潮月正亏。

苏辙

苏辙　次韵柳子玉谪官寿春舟过宛丘见寄二首

献酬不用辞升斗，曲直何劳问尺寻。

要路风波无限恶，谪居情味最能深。

交从锦水初无间，邻卜共山已有心。

草圣诗豪并神速，数因南雁惠佳音。

苏辙

苏辙　次韵毛国镇赵景仁唱和三首一赠毛一赠赵一自咏

治剧从容缓策衔，铃轩无事日清谈。

隼旟画戟明千里，纸帐绳床自一庵。

金奏屡陈容客和，玉山不动看宾酣。

我来邂逅逢宽政，忘却潭流身在南。

苏辙

苏辙　次韵毛国镇赵景仁唱和三首一赠毛一赠赵一自咏

一纸新诗过雁衔，醒然何异接君谈。

奉亲鱼蟹兼临海，退食琴书定有庵。

一别经年真似梦，多忧不饮亦如酣。

共君友契非今日，蔽芾棠阴自剑南。

苏辙

苏辙　次韵毛国镇赵景仁唱和三首一赠毛一赠赵一自咏

远谪江湖舳尾衔，到来辛苦向谁谈。

畏人野鹤长衣岭，厌事山僧只住庵。

黄雀顿来成一饱，白醪新熟喜初酣。

疏顽近日尤堪笑，坐任飘风去自南。

苏辙

苏辙　次韵毛君病中菊未开

病肺秋深雾雨伤，旧缯故絮喜清凉。

菊花金粟未曾吐，桂酒鹅儿空自黄。

草木亦知年有闰，风霜渐近月方阳。

得诗闻道维摩病，欲到毗耶言已忘。

苏辙

苏辙　次韵毛君感事书怀

种棠经岁便成科，秋雨调匀气渐和。

才力有余嫌事少，风情无限觉诗多。

长松更老仍添节，古井虽深自不波。

宴坐山房人岂识，一尊聊且慰蹉跎。

苏辙

苏辙　次韵毛君见督和诗

新诗落纸一城传，顾我疏芜岂足编。

他日杜陵诗集里，违迢略见两三篇。

苏辙

苏辙　次韵毛君见赠

江国骚人不耐秋，夜吟清句晓相投。

锋藏岂愿囊中脱，尾断终非俎上羞。

择地何年真得意，餵糟是处可同游。

南迁尚有公知我，人事何须更预谋。

苏辙

苏辙　次韵毛君将归

疏傅思归不待时，孟轲出昼苦行迟。

新诗尚许留章句，故事谁从问典彝。

金马尚应堪避世，石泉未信可忘饥。

不才似我真当去，零落衡茅隔雍岐。

苏辙

苏辙　次韵毛君经旬不用鞭扑

共喜秋深酒未醇，官曹休假不须旬。

政宽境内棠阴合，讼去庭中草色新。

不惜牛刀时一割，已因鼷鼠发千钧。

岁终谁为公书考，岂止江西第一人。

苏辙

苏辙　次韵毛君九日

山脚侵城尽是台，登高处处喜崔嵬。

手拈霜菊香无奈，面拂江风酒自开。

幕府尊罍云里集，民家歌吹静中来。

定知胜却陶彭泽，怅望篱边白日颓。

苏辙

苏辙　次韵毛君绝句

中池有士闭重关，夜发天光走玉环。

白日对人人不识，幅巾破褐任尘漫。

苏辙

苏辙　次韵毛君留别

问天乞得不訾身，屈指人间今几人。

鱼纵江潭真窟宅，鹤飞松岭倍精神。

清风吹雨停归骑，旧圃留花送晚春。

自号白云知有意，便从丹灶拂埃尘。

苏辙

苏辙　次韵毛君偶成

年来衰病正相兼，薄宦奔驰尚未厌。

诗句空多浑漫兴，俗缘已重不须添。

聱牙向物知难合，疏懒怜公独未嫌。

时听渊明咏归去，犹应为我故迟淹。

苏辙

苏辙　次韵毛君清居探菊

眼前黄叶畏秋霜，耳畔啼蛩怨夜长。

佳节欣闻近萸菊，清商试为奏伊凉。

疏狂久笑谋生拙，贫病应怜为口忙。

今日共君拚一醉，从教人道亦高阳。

苏辙

苏辙　次韵毛君山房即事十首

案牍稀疏意自开，夜阑幽梦晓方回。

青苔红叶骚人事，时见诗筒去又来。

苏辙

苏辙　次韵毛君山房即事十首

东晋仙人借旧山，定应天意许公闲。

郡人欲问史君处，笑指峰峦紫翠间。

苏辙

苏辙　次韵毛君山房即事十首

蛩知秋候时鸣壁，香碍蒲帘不出门。

隐几无言心有得，南窗晴日暖侵轩。

苏辙

苏辙　次韵毛君山房即事十首

溪山付与醉中仙，美酒何曾斗十千。

就得江边贱鱼稻，闲官未用苦相怜。

苏辙

苏辙　次韵毛君山房即事十首

忘身先要解忘名，分别须臾起不平。

请看早朝霜入履，何如卧听打衙声。

苏辙

苏辙　次韵毛君山房即事十首

禽唘秋来不复圆，桐阴霜後亦成穿。

黄花强欲招酣饮，白发偏工报老年。

苏辙

苏辙　次韵毛君山房即事十首

邂逅清羑屡不期，病来无奈羽觞飞。

醉乘篮辺江边去，长伴渔舟月下归。

苏辙

苏辙　次韵毛君山房即事十首

醉里题诗偏韵恶，秋来劝酒益杯深。

不才多病俱非敌，绿绮缘何得报金。

苏辙

苏辙　次韵毛君山房即事十首

庵中独宿雨垂垂，永夜无人款竹扉。

灰冷铜炉香欲灭，床头一点葛灯微。

苏辙

苏辙　次韵毛君山房即事十首

触事随缘不用多，华堂玉食奈忧何。

美人未厌山阿陋，薜荔为裳带女萝。

苏辙

苏辙　次韵毛君山房遣兴

欲就阳崖暖，新开石磴斜。

谁言太守宅，自是野人家。

燕坐收心监，冥观阅界沙。

退公长寂寞，外物自喧哗。

缺径移松补，斜阳种竹遮。

白云生後础，孤鹜伴残霞。

破闷时寻鹤，呼眠亦任鸦。

喜闻糟出瓮，屡问菊开花。

古井元依斗，丹砂旧养芽。

蚍蜉频上案，猿狖巧分樝。

客到扁舟远，年侵两鬓华。

心摇挂风旆，眼暗隔轻纱。

强拨横肱睡，来从插版衙。

隐居惭弃掷，胜地每咨嗟。

顽钝终何取，雕磨岂复加。

焦先夙所尚，圜舍恰如蜗。

苏辙

苏辙　次韵毛君上书求归未报

白发忧民带减围，频闻慷慨赋将归。

近传道士连三咽，久悟禅门第一机。

夜永庵中诗自得，日高门外客来稀。

此心素定谁能劝，祗有丁宁诏莫违。

苏辙

苏辙　次韵毛君烧松花六绝

茅庵纸帐学僧眠，炉爇松花取易然。

唯有未能忘酒在，手倾金盏斗垂莲。

苏辙

苏辙　次韵毛君烧松花六绝

饼杂松黄二月天，盘敲松子早霜寒。

山家一物都无弃，狼籍乾花最後般。

苏辙

苏辙　次韵毛君烧松花六绝

松老香多气自严，余烟勃郁透疏帘。

须臾过尽惟灰在，借问谁收一番炎。

苏辙

苏辙　次韵毛君烧松花六绝

美人寒甚懒开扉，金作松花插羃{上四下离}。

几度低头疑堕落，青烟已断未消时。

苏辙

苏辙　次韵毛君烧松花六绝

枯萼鳞皴不复坚，重重正似半开莲。

曾经樵舍砖炉见，未许邦君画合然。

苏辙

苏辙　次韵毛君烧松花六绝

黄蜡供炊自一家，锱铢贫富递矜夸。

都城争买方薪贵，却顾松花已自奢。

苏辙

苏辙　次韵毛君游陈氏园

增筑园亭草木新，损花风雨怨频频。

簀簹似欲迎初暑，芍药犹堪送晚春。

薄暮出城仍有伴，携壶藉草更无巡。

归轩有喜知谁见，道上从横满醉人。

苏辙

苏辙　次韵门下吕相公车驾视学

未识吾君龙凤章，诸儒望幸久南庠。

辇回原庙初移跸，鹭集西雝已著行。

执爵稍前疑问道，献琛不日数来王。

从官始悟熙宁意，遗我亲临见肯堂。

苏辙

苏辙　次韵门下吕相公同访致政冯宣猷

懒从朝谒事骖騱，此去高眠罢倒衣。

诏许遐门访耆旧，天教筑室俟来归。

肩舆尚肯追春色，鼓缶何妨傲夕晖。

所至成家即安隐，武昌谁乞钓鱼矶。

苏辙

苏辙　次韵南湖清饮二首

翠箔红窗映大堤，远来清饮叹参差。

盈盈清水东西隔，脉脉幽怀彼此知。

渌酒谩传工破闷，主人何敢怪颦眉。

明朝看月云开未，试与詹家一问龟。

苏辙

苏辙　次韵南湖清饮二首

坐客经年半已非，喜君重到暂相依。

不嫌爱酒樽频倒，只怕题诗纸屡飞。

耿耿幽怀谁与诉，徐徐细酌未应违。

从今更肯相过否，几误风吹白版扉。

苏辙

苏辙　次韵偶成

交情淡泊久弥新，吏役萦缠日益纷。

香火社中真避世，簿书丛里强论文。

樽罍正及明蟾夜，舟楫来随早雁群。

世俗如君今有几，真将富贵等浮云。

苏辙

苏辙　次韵钱勰待制秋怀

壮心老自消，秋思悲不怨。

中怀不堪七，那用日食万。

朝阳净涂潦，白露沾草蔓。

夹衣搜故褚，酒债积新券。

狙猿便林薮，冠带愁槛圈。

梦追赤松游，食我青精饭。

归心久已尔，佳句聊复劝。

近闻洮东将，间出边马健。

裨王坐受缚，右袂行将献。

念此愧无功，归欤适吾愿。

苏辙

苏辙　次韵秦观见寄

东家有贤人，西家苦相忽。

幽兰委冰霜，掩霭特未发。

春风限芳蕤，烂漫安可没。

东南信多士，人物世不阙。

考盘溪山间，自献耻干谒。

谁怜幽闲女，艳色比南越。

垂耳困盐车，捐金空买骨。

读书谢世事，闭门动论月。

予生亦羁旅，处世常卒卒。

谁令钓竿手，强复此持笏。

惟余七尺躯，空洞中无物。

时蒙好事过，解榻聊一拂。

野情乐江海，梦想扁舟兀。

隐居便醉睡，世路多颠蹶。

荣华一朝事，毁誉百年歇。

相劝沐咸池，阳阿曦汝发。

苏辙

苏辙　次韵秦观梅花

病夫毛骨日凋槁，愁见米盐惟醉倒。

忽传骚客赋寒梅，感物伤春同懊恼。

江边不识朔风劲，墙头亦有南枝早。

未开素质夜先明，半落清香春更好。

邻家小妇学闲媚，靓妆惟有长眉扫。

孤芳已与飞霰竞，结子仍先百花老。

苦遭横笛乱飞英，不见游人醉芳草。

可怜物性空自知，羞作繁华助芒昊。

苏辙

苏辙　次韵秦观秀才携李公择书相访

济南三岁吾何求，史君後到消人忧。

君言有客轻公侯，扁舟相从古扬州。

致之匹马恨无力，千里相望同异域。

诵诗空使四座惊，隐居未易凡人测。

史君南归无限情，鸿飞携书堕我庭。

此书兼置昔年客，袖中秀句淮山青。

老夫强颜依府县，堆案文书本非愿。

清谈亹亹解人颐，安得坐右长相见。

狂客吾非贺季真，醉吟君似谪仙人。

末契长遭少年笑，白发应惭倾盖新。

都城酒贵谁当换，尘埃污面非良算。

归来泗上苦思君，莫待黄花秋烂漫。

苏辙

苏辙　次韵任遵圣见寄

故国老成谁复先，壮心空记语当年。

灌夫失意贫无友，梅福辞官晚作仙。

诗句清新非世俗，退居安稳卜江天。

它年我亦从君隐，多买黄鱼煮复煎。

苏辙

苏辙　次韵沈立少卿白鹿

白鹿何年养，惊猜未肯驯。

轩除非本性，饮食强依人。

照影冰浮水，飞毛雪洒尘。

独游应已倦，忽见乍疑神。

野色明幽步，烟芜荐卧身。

异姿人共爱，清意尔谁亲。

日暖山苗熟，风微涧草春。

何缘解缰絷，奔放任天真。

苏辙

苏辙　次韵石芝

鸡鸣东海朝日新，光蒙洲岛雾雨匀。

一曦石上遍生耳，幽子自食无来宾。

寄书乞取久未许，箬笼蕉囊海神户。

一掬谁令堕我前，无为知我超诸数。

此身不愿清庙瑚，但愿归去随樵苏。

龟龙百岁岂知道，养气千息存其胡。

尘中学仙定难脱，梦里食芝空酷烈。

中山军府得安闲，更试朝霞磨镜铁。

苏辙

苏辙　次韵宋构朝请归守彭城

得郡迎亲愿不违，书来无复寄当归。

马驰未觉西南远，乌哺何辞日夜飞。

湖水欲平官舍好，茶征初复讼氓稀。

平反闻道加餐饭，五裤应须换破衣。

苏辙

苏辙　次韵宿州教授刘泾见赠

此身虽复类潜夫，衰老无心强著书。

道路不知奔走贱，交游空怪往还疏。

弦歌更就三年学，簿领唯添一味愚。

它日相逢定何处，莫将文采笑空疏。

苏辙

苏辙　次韵孙户曹朴柳湖

疏慵非敢独违时，野性颠狂不受羁。

犹有曲湖容笑傲，谁言与物苦参差。

水乾生草曾非恶，鹤舞因风忽自怡。

最爱柳阴迟日暖，幅巾轻履肯相随。

苏辙

苏辙　次韵孙推官朴见寄二首

蒙慢未能忧悄悄，得闲时复醉昏昏。

知君亦学无言语，岂悟维摩不二门。

苏辙

苏辙　次韵孙推官朴见寄二首

病懒近来全废学，宦游唯是苦思乡。

粗知会计犹堪仕，贪就功名有底忙。

怀旧暗听秋雁过，梦归偏爱晓更长。

故人知我今何念，拟向东山赋首章。

苏辙

苏辙　次韵唐觐送姜应明谒新昌杜簿

夫子虽穷气浩然，轻蓑短笠傲江天。

薄游到处唯耽酒，归去无心苦问田。

泮上讲官殊不俗，山中老簿亦疑仙。

相从未足还辞去，欲向曹溪更问禅。

苏辙

苏辙　次韵题画卷四首其二雪溪乘兴

亟往遄归真旷哉，聋人不信有惊雷。

虽云不必见安道，已误扁舟犯雪来。

苏辙

苏辙　次韵题画卷四首其三四明狂客

失脚来游九陌尘，故溪何日定抽身。

便同贺老扁舟去，已笑西山郑子真。

苏辙

苏辙　次韵题画卷四首其四西塞风雨

雨细风斜欲暝时，渞波一叶去安归。

遥知夜宿蛟人室，浪卷波分不著衣。

苏辙

苏辙　次韵题画卷四首其一山阴陈迹

卧对郗人气已真，晚依丘壑更无伦。

不须复预清言侣，自是江东第一人。

苏辙

苏辙　次韵汪琛监簿见赠

连宵暑雨气如秋，过客不来谁与游。

赖有澹台肯相顾，坐令彭泽未能休。

琴疏不办弹新曲，学废谁令致束修。

惭愧邑人怜病懒，共成清净劝迟留。

苏辙

苏辙　次韵王定国见赠

枯木无枝不记年，寒灰谁遣强吹然。

南迁不折知非妄，未老求闲愈觉贤。

屡出诗章新管龠，偶开画卷小山川。

簿书填委惭君甚，拨去归来粗了眠。

苏辙

苏辙　次韵王定民宣德

彭城寺壁看诗来，颜氏瓢樽偶共开。

茅屋未完先凿沼，竹林成後想宜梅。

新诗妙绝难为继，高论微低得共陪。

第一词人生不识，兹行尚喜揖君才。

苏辙

苏辙　次韵王巩代书

去年河上送君时，我醉看君倒接篱。

一笑便成经岁隔，扁舟重到满城知。

旧传北海偏怜客，新怪东方苦诉饥。

应笑长安居不易，空吟原上草离离。

苏辙

苏辙　次韵王巩怀刘莘老

两都来往太频频，真是人间自在人。

十载读书同白屋，千金为客买朱唇。

结交京邑倾心肺，寓思禅宗离垢尘。

为问西归天禄客，何时同看洛川神。

苏辙

苏辙　次韵王巩见寄

触事如棋一一低，昏然一睡更便知。

贾生流落南迁後，陶令衰迟归去时。

去住由人真水母，箪瓢粗足亦山雌。

年来未省谈尧舜，一吷粗疏岂足吹。

苏辙

苏辙　次韵王巩见寄

日永官闲自在慵，门前客到未曾通。

怜君避世都门里，劝我忘忧酒盏中。

城下柳阴新过雨，湖边荷叶自翻风。

早须命驾追清赏，大字新诗事事工。

苏辙

苏辙　次韵王巩见赠

南都逢故人，共此一樽渌。

初来柳吹絮，再见风脱木。

我老欢意微，头垂腰背曲。

羡子方少年，健马走平陆。

狂歌手自拊，醉倒头相触。

人生比一瞬，世网张万目。

但取食场鸡，岂挂云飞鹄。

彭城久相迟，官舍虚东屋。

重阳试新酿，谓子当不速。

胡为听妇言，婉娈自相逐。

我舟得愁霖，牵挽脱坑谷。

风霜作初寒，病体欲生粟。

解子腰下龟，换酒不须赎。

照碧凝清光，相将饮萸菊。

苏辙

苏辙　次韵王巩九日同送刘莘老

头上黄花记别时，樽中渌酒忍清悲。

画船牵挽故不发，红粉留连未遽离。

小雨无端添别泪，遥山有意助颦眉。

十分酒盏从教劝，堆案文书自此辞。

苏辙

苏辙　次韵王巩留别

决策归田岂世情，网罗从此脱余生。

请君速治鸡黍具，待我同为沮溺耕。

秋社相从醵钱饮，日高时作叩门声。

茅庐但恐非君处，籍籍朝中望已倾。

苏辙

苏辙　次韵王巩上元见寄三首

弃掷良宵君谓何，清天流月监初磨。

莫辞病眼羞红烛，且试春衫剪薄罗。

莲艳参差明绣户，舞腰轻瘦飍惊鼍。

少年微服天街阔，何处相逢解佩珂。







卷355

苏辙

苏辙　次韵王巩上元见寄三首

繁灯厌倦作闲游，行到僧居院院留。

月影随人深有意，车音争陌去如流。

酒消凿落宁论斗，鱼照琉璃定几头。

过眼繁华真一梦，终宵寂寞未应愁。

苏辙

苏辙　次韵王巩上元见寄三首

灯火熏天处处同，暗游应避柏台骢。

高情自放喧阗外，胜事偏多淡泊中。

平日交游徒梦想，留都歌吹忆年丰。

知君未有南来意，归去相从光与鸿。

苏辙

苏辙　次韵王巩廷评招饮

病忆故乡同越舄，性安田野似裨谌。

都城岁晚不归去，客舍夜寒犹独吟。

樽酒怜君偏好客，诗篇寄我谬知音。

会须雪里相从饮，履迹旋平无处寻。

苏辙

苏辙　次韵王巩同饮王廷老度支家戏咏

白鱼紫蟹早霜前，有酒何须问圣贤。

上客远来工缓颊，双鬟为出小垂肩。

新传大曲皆精绝，忽发狂言亦可怜。

莫怪贫家少还往，自须先办买花钱。

苏辙

苏辙　次韵王巩欲往徐州见子瞻以事不成行

河水南来绕郡城，银刀空复衒衙兵。

交情旧许鸡为具，客信那知鹊妄鸣。

为妇迟留应未怪，还家仓卒定何营。

不关秦女筝声怨，自趁招贤浚上旌。

苏辙

苏辙　次韵王巩元日

庭鹊营巢初一枝，余寒未便夹罗衣。

春风娜娜还吹霰，岁事駸駸已发机。

上国遨游谁信老，中年情味只思归。

和诗应觉添新懒，过尽长空雁北飞。

苏辙

苏辙　次韵王巩自咏

平生未省为人忙，贫贱安闲气味长。

粗免趋时头似葆，稍能忍事腹如囊。

简书见迫身今老，樽酒闻呼首一昂。

欲挽天河聊自洗，尘埃满面鬓眉黄。

苏辙

苏辙　次韵王荐推官见寄

可怜衰病孰为媒，私喜邻邦得俊才。

玉案愧无酬锦绣，木瓜却用报琼瑰。

风流似欲传诸谢，格律犹应学老梅。

始信山川出才士，扁舟新自宛溪来。

苏辙

苏辙　次韵王君北都偶成三首

河转金堤近，天高魏阙新。

千夫奉儒将，百兽伏麒麟。

校猎沙场莫，谈兵玉帐春。

关南知不远，谁试问蕃邻。

苏辙

苏辙　次韵王君北都偶成三首

天宝乱已定，河坝兵更多。

故城埋白骨，遗俗喜长戈。

卧兽常思肉，奔鲸不受罗。

纵横竟安在，唯见冢嵯峨。

苏辙

苏辙　次韵王君北都偶成三首

禁蘰封金殿，清河贯石门。

时平余古木，兵散有空屯。

形胜山围阔，蕃宣海内尊。

川原不论顷，云梦可胜吞。

苏辙

苏辙　次韵王君贶尚书会六同年

有美佳宾贤主人，布衣曾共脱京尘。

欢来未觉岁华晚，醉後能令秋气春。

发誉早同初宦日，收功终藉老成身。

他年此会应图画，传入谁家屏障新。

苏辙

苏辙　次韵王临太博马上

冬晚霜露重，城遥鞍马劳。

徒知事奔走，曾未补毫毛。

水旱嗟嚬蹙，疮痍费抑搔。

莫归何暇食，堆桉簿书高。

苏辙

苏辙　次韵王钦臣秘监集英殿井

碧甽涵云液，铜瓶响玉除。

汲花攒点罢，洒雾唤班初。

龙饼煎无数，螭研滴有余。

从官方醉饱，一酌解清虚。

苏辙

苏辙　次韵王适春雪二首

江南春候寒犹剧，细雨风吹作雪花。

中夜窗扉初晃漾，平明草木半低斜。

润催江柳排金绿，光杂山茶点绛葩。

老病不堪乘晓出，纷纷能使发增华。

苏辙

苏辙　次韵王适春雪二首

春雪飘摇旋不成，依稀屦迹散空庭。

山藏复阁犹残白，日照南峰已半青。

苏辙

苏辙　次韵王适春雨

久遭客禁往还稀，风雨萧条只自知。

春色有情犹入眼，客愁无赖巧侵眉。

山僧寄语收茶日，野老留人供社时。

久住不须嫌寂寞，此间偏与拙相宜。

苏辙

苏辙　次韵王适大水

高安昔到岁方闰，大水初去城如墟。

危谯堕地瓦破裂，长桥断缆船逃逋。

漂浮隙穴乱群蚁，奔走沙砾摧嘉蔬。

里闾破散兵火後，饮食敝陋鱼虾余。

投荒岂复有便地，遇灾祗复伤羸躯。

人言西有蛟蜃穴，闰年每与风雷俱。

漫沟溢壑恣游荡，倾崖拔木曾须臾。

鸡豚浪走不复保，老稚裸泣空长吁。

滞留再与兹水会，沦胥未哂斯民愚。

人生所遇偶然耳，得失何用分锱铢。

苏辙

苏辙　次韵王适东轩即事三首

新竹依墙未出寻，墙东桃李却成林。

池塘草长初饶梦，村落莺啼恰称心。

江满船头朝欲转，泥融屐齿莫尤深。

闭门怜子成书癖，试买村醪相伴斟。

苏辙

苏辙　次韵王适东轩即事三首

眼看东邻五亩花，茅檐竹户野人家。

过墙每欲随飞蝶，归舍谁怜已莫鸦。

幽客偶来成晚饭，野僧何日寄新茶。

三年气味长如此，归计迟迟也自嘉。

苏辙

苏辙　次韵王适东轩即事三首

北园春草径微微，未用频教剪棘茨。

蜂阵纷纷初养蜜，莺巢浅浅欲生儿。

客情流水兼山远，归梦游丝向日迟。

懒病相将浑欲惯，赖君索我强裁诗。

苏辙

苏辙　次韵王适留别

远谪劳君两度行，复将文字试平衡。

干时岂为斗升禄，闻道应忘宠辱惊。

未了新书谁与读，重留佳句不胜情。

决科事毕知君喜，俗学消磨意自清。

苏辙

苏辙　次韵王适落日江上二首

寒烟羃清江，渔唱扁舟上。

江转少人家，自此知安往。

维舟倚丛薄，明月独相向。

欲晓醉应醒，还逐轻鸥扬。

苏辙

苏辙　次韵王适落日江上二首

稍息南市喧，初上东山月。

潜鱼忽惊踊，饥雁时断绝。

落叶误投签，繁霜疑积雪。

苦寒良难久，爱此元气洁。

苏辙

苏辙　次韵王适梅花

江梅似欲竞新年，照水窥林态愈妍。

霜重清香浑欲滴，月明素质自生烟。

未成细实酸犹薄，半落南枝意可怜。

谁写江西风物样，徐家旧有数枝传。

苏辙

苏辙　次韵王适上元夜二首

灯光欲凝不惊风，月色初晴若发蒙。

羁客不眠诗未就，游人半醉夜方中。

荒城熠耀相明灭，野水芙蓉乱白红。

知欲访僧同寂寂，应怜病懒畏爞爞。

苏辙

苏辙　次韵王适上元夜二首

宿雨初乾试火城，端居无计伴游行。

厌看门外繁星动，想见僧窗一点明。

老罢逢春无乐事，梦回孤枕有乡情。

重因佳句思樊口，一纸家书百镒轻。

苏辙

苏辙　次韵王适食茅栗

相从万里试南餐，对案长思苜蓿盘。

山栗满篮兼白黑，村醪入口半甜酸。

久闻牛尾何曾试，窃比鸡头意未安。

故国霜蓬如碗大，夜来弹剑似冯髈。

苏辙

苏辙　次韵王适细鱼

群鱼一何微，仅比毛发大。

嬉游极草草，鬓鬣自个个。

造物赋群形，偶然如一唾。

吞舟虽云巨，其乐不相过。

若言无性灵，还知避船柂。

苏辙

苏辙　次韵王适新燕

好雨纤纤润客衣，新来双燕力犹微。

似嫌春早无人见，故待帘开掠地飞。

南国花期知不远，中原寒剧未应归。

养雏不怕巢成早，记取朝朝为启扉。

苏辙

苏辙　次韵王适兄弟送文务光还陈

三君皆亲非复客，执手河梁我心恻。

倚门耿耿夜不眠，挽袖匆匆有难色。

君归使我劳魂梦，落叶鸣阶自相拥。

君家西归在新岁，此行未远心先恐。

故山万里知何许，我欲因君亦归去。

清江彷佛钓鱼船，修竹平生读书处。

青衫白发我当归，咀噍式微惭古诗。

少年勿作老人调，被服荣名慰所思。

苏辙

苏辙　次韵王适雪晴复雪二首

骄阳得一雪，逾尺应更好。

晨兴视窗隙，惊见晴霞杲。

九衢无停迹，狼籍须一扫。

空余浩然气，凛凛接清昊。

余寒薄虚室，一静解群燥。

晨炊晚未供，客馈惭草草。

试脱身上衣，行问酒家保。

孤吟击槁木，大笑称有道。

人生但如此，富贵何用祷。

所思独未见，耿耿属怀抱。

苏辙

苏辙　次韵王适雪晴复雪二首

同云自成幄，飞雪来无根。

一为清风卷，坐见东方暾。

重阴偶复合，飞霰满南轩。

油然青春意，已见出土萱。

老病一不堪，惟恃浊酒温。

开户理松菊，扫荡无遗痕。

卷舒朝夕间，谁识造化元。

乾坤本何施，中有神怪奔。

万物极毫末，颠倒何足掀。

老农但知种，莈鉯理南园。

苏辙

苏辙　次韵王适一百五日太平寺看花二绝

遍入僧房花照眼，细寻芳径蝶随行。

归时不怕江波晚，新有桥虹水上横。

苏辙

苏辙　次韵王适一百五日太平寺看花二绝

小槛明窗曾不住，闲花芳草遣谁栽。

但须匹马寻幽胜，携取清樽到处开。

苏辙

苏辙　次韵王适游陈氏园

宿雨晴来春已晚，众花飘尽野犹香。

舞雩便可同沂上，饮褉何妨似洛阳。

新圃近闻穿沼阔，涨江初喜放舟长。

年来簿领萦人甚，何计相随入醉乡。

苏辙

苏辙　次韵王适游真如寺

江上春雨过，城中春草深。

扰扰市井尘，悠悠溪谷心。

东郊大愚山，自古檐卜林。

微言久不闻，坠绪谁当寻。

道俗数百人，请闻海潮音。

斋罢车马散，万籁俱消沉。

新亭面南山，积雾开重阴。

萧然偶有得，怀抱方愔愔。

我坐米盐间，日被尘垢侵。

不知山中趣，强作山中吟。

苏辙

苏辙　次韵王适元日并示曹焕二首

井底屠酥浸旧方，床头冬酿压琼浆。

旧来喜与门前客，终日同为酒後狂。

老大心情今已尽，尘埃鬓发无光。

江南留滞归何日，万里逢春思故乡。

苏辙

苏辙　次韵王适元日并示曹焕二首

放逐三年未遣回，复惊爆竹起春雷。

祈年粗有樽中桂，寄远仍持岭上梅。

莫笑牛狸抵羊酪，漫将崖蜜代官醅。

二君未肯嫌贫病，犹得衰颜一笑开。

苏辙

苏辙　次韵王适州学新修水阁

黄钟巨挺两舂容，何幸幽居近学宫。

坐对江山增浩气，力追齐鲁欲同风。

颂诗闻道求何武，家法行看试左雄。

欲伴少年游矍相，奔军惭愧恐词穷。

苏辙

苏辙　次韵王廷老寄子瞻

歌吹新成百尺台，青山临水巧崔嵬。

佳人解作回文语，狂客能鸣掺鼓雷。

撷菊传杯醒复醉，采菱荡桨去仍回。

新年闻欲相从饮，春酒还须利作醅。

苏辙

苏辙　次韵温守李韵见寄兼简毛大夫

梁苑相从簿领中，清风相逐画船东。

婆娑江海凌云鹤，饮啄笼樊失渚鸿。

别後丹砂迷旧诀，愁来白发变衰翁。

此间诗老仍勍敌，正忆高吟酒盏空。

苏辙

苏辙　次韵文氏外孙骥以其祖父与可学士书卷还谢悰学士

西南自是贤俊府，衰老思归谩留许。

舂禾磨麦非平生，子孙便推我作古。

贤哉与可诗中杰，笔墨余功散缯楮。

南阳诸谢世有人，此邦亦自非其土。

一时与我俱作客，白发苍颜愧非伍。

儒术真传汉太翁，风流未减晋诸庾。

两家尚有往还帖，旧集脱遗应可补。

明窗展卷清泪滴，恍然似与故人语。

欲锁空厨付长康，恐君讥我不与取。

苏辙

苏辙　次韵文务光秀才游南湖

料峭东风助腊寒，汀滢白酒借衰颜。

满床书卷何曾读，数步湖光自不闲。

梦想绿杨垂後浦，眼看红杏照前山。

新春渐好君归速，不见游人暮不还。

苏辙

苏辙　次韵吴厚秀才见寄

壮心摧折渐无余，早岁为文老不如。

登木求鱼知我拙，循窠觅兔笑君疏。

清尊独酌夜方半，白发潜生岁欲除。

久恐交亲还往绝，床头犹喜数行书。

苏辙

苏辙　次韵吴厚秀才见赠三首

骚人思苦骨岩岩，百里携诗相就谈。

故作微词挑迁客，不嫌春雨湿归衫。

少年旧喜登高赋，老病今成见敌惭。

问我近来谁复可，对君聊拟诵周南。

苏辙

苏辙　次韵吴厚秀才见赠三首

久欲归田计未成，羡君负郭足为生。

躬耕不用千锺禄，高卧谁知万里征。

已觉安闲真乐事，可怜辛苦尽浮名。

隐居便作江南计，为觅佳山早寄声。

苏辙

苏辙　次韵吴厚秀才见赠三首

一卷新诗锦一端，掉头吟讽识芳酸。

哀歌永夜悲牛角，朗咏扁舟笑杏坛。

间发笙箕犹可拟，弃捐斤斧定知难。

继君高韵君应笑，咀嚼归途久据鞍。

苏辙

苏辙　次韵吴兴李行中秀才见寄并求醉眠亭诗二首　和见寄

才堪簿领更无余，赢得十年闲读书。

宠辱何须身自试，穷愁不待酒驱除。

故人归去无消息，佳句新来屡卷舒。

前日使君今在此，不妨时复置双鱼。

苏辙

苏辙　次韵吴兴李行中秀才见寄并求醉眠亭诗二首　醉眠亭

是非一醉了无余，唯有胸中万卷书。

已把人生比蘧传，更将江浦作阶除。

欲眠宾客从教去，倒卧氍毹岂暇舒。

京洛旧游真梦里，秋风无复忆鲈鱼。

苏辙

苏辙　次韵鲜于子骏游九曲池

天高山近海，春尽草生池。

禾黍多新恨，川原自昔时。

花存故苑丽，樵出旧城隳。

莫望瓜洲渡，曾经驻佛狸。

苏辙

苏辙　次韵徐正权谢示闵子庙记及惠纸

西溪秋思日盈笺，幕府拘愁学久骞。

记庙终惭无好句，酹坟犹喜有前篇。

屏除笔砚真良计，写寄交游畏妄传。

吴纸赠君君莫怪，耕耘废罢有闲田。

苏辙

苏辙　次韵杨褒直讲揽镜

鬓发年来日向衰，相宽不用强裁诗。

壮心付与东流去，霜触何妨左手持。

花发黄鹂巧言语，池开杨柳斗腰肢。

劝君行乐还听否，即是南风苦热时。

苏辙

苏辙　次韵姚道人

道人偶许俗人知，法喜非妻解养儿。

夜久金茎添沆瀣，室虚宝月映琉璃。

远来醉侠匆匆返，近出诗仙句句奇。

独怪区区践绳墨，相逢未省角巾欹。

苏辙

苏辙　次韵姚道人二首

西山学采薇，东坡学煮羹。

昔在建城市，岂复衣冠情。

朋友日已疏，止接盲赵生。

啬智徇所安，元气赖以存。

时於星寂中，稍护乱与昏。

河流发九地，欲挽升天门。

枉用十年力，仅余一灯温。

老病竟未除，惊呼欲狂奔。

何日新雨余，得就季主论。

苏辙

苏辙　次韵姚道人二首

高人隐陋巷，至药初无方。

心知无生妙，运转开阴阳。

才如渞云松，岂受尺寸量。

气如幽谷兰，时送清风香。

嗟我本病肺，寒暑随翕张。

丹砂苦落落，青春去堂堂。

清诗堕云雾，至音叩琳琅。

山海信多士，世俗非所望。

远游居临安，间出从诸王。

他年解冠佩，共游无边疆。

仪麟既委照，永谢过隙光。

苏辙

苏辙　次韵姚孝孙判官见还岐梁唱和诗集

伯氏文章岂敢知，岐梁偶有往还诗。

自怜兄力能兼弟，谁肯埙终不听箎。

西虢春游池百顷，南溪秋入竹千枝。

恨君曾是关中吏，属和追陪失此时。

苏辙

苏辙　次韵曾子开舍人四月一二日扈从二首

万人齐仗足声匀，翠辇徐行不动尘。

夹道欢呼通老稚，从官杂遝数徐陈。

旌旗稍放龙蛇卷，旒冕初看日月新。

天遣雨师先洒道，农夫不复误占辛。

苏辙

苏辙　次韵曾子开舍人四月一二日扈从二首

衣冠双日款蓬莱，帘脱琼钩扇不开。

清晓逮惊三殿启，翠华遥自九天来。

晨光稍稍侵黄盖，瑞雾霏霏著禁槐。

千两翟车观礼罢，归时满载德风回。

苏辙

苏辙　次韵张昌言给事省中直宿

还家未暇拂尘衣，携被重来趁落晖。

省户鸣驺久分散，宫槐栖鹊共翻飞。

周庐见月风霾静，斜汉横空星斗稀。

多病心身怯清禁，故山依约梦西归。

苏辙

苏辙　次韵张刍谏议宴集

淮阳卧阁生清风，梁园坐啸囹圄空。

不知何术解髋髀，但觉羁客忘樊笼。

樽罍洒落谈笑地，尘埃脱去文书藂。

清心渐欲无一事，少年空记挥千锺。

近传移镇股肱郡，复恐入觐明光宫。

人生聚散不可料，一杯相属时方冬。

浮阳似欲作飞霰，想见观阙琼花中。

孝王会集犹可继，莫嫌作赋无枚翁。

苏辙

苏辙　次韵张耒见寄

相逢十年惊我老，双鬓萧萧似秋草。

壶浆未洗两脚泥，南辕已向淮阳道。

我家初无负郭田，茅庐半破蜀江边。

生计长随五斗米，飘摇不定风中烟。

茹蔬饭糗不愿余，茫茫海内无安居。

此身长似伏辕马，何日还为纵壑鱼。

怜君与我同一手，微官肮脏羞牛後。

请看插版趋府门，何似曲肱眠瓮牖。

中流千金买一壶，椟中美玉不须沽。

洛阳榷酒味如水，百钱一角空满盂。

县前女几翠欲滴，吏稀人少无晨集。

到官惟有懒相宜，卧看南山春雨湿。

苏辙

苏辙　次韵张去华院中感怀

登朝已老似王阳，脱叶何堪雾雨凉。

案上细书憎蚁黑，禁中新酒爱鹅黄。

临阶野菊偏能瘦，倚槛青松解许长。

仕宦不由天禄阁，坐曹终日漫皇皇。

苏辙

苏辙　次韵张恕春莫

只言城市无佳处，亦有南湖几度游。

好雨晴时三月尽，啼莺到後百花休。

老猿好饮常连臂，野马依人自络头。

不肯低回池上醉，试看生灭水中沤。

苏辙

苏辙　次韵张恕九日寄子瞻

无限黄花簇短篱，浊醪霜蟹正堪持。

坐曹漫尔夸勤瘁，割肉何妨诮诋欺。

世外樽罍终自放，俗间簿领莫相縻。

茱萸插遍知人少，谈笑须公一解颐。

苏辙

苏辙　次韵张恕戏王巩

二君豪俊并侯家，歌舞争妍不受夸。

闻道肌肤如素练，更堪鬓发似飞鸦。

苏辙

苏辙　次韵张问给事喜雨

已收蚕麦无多日，旋喜山川同一云。

禾黍趁时青覆垅，池塘流润渌生文。

两宫尚废清晨集，中禁初消永夜薰。

仓粟半空民望足，深耕疾耨肯忘君。

苏辙

苏辙　次韵张禹直开元寺观画壁兼简李德素

丹青古藏壁，风雨饱侵藻。

拂尘开蚀鉴，志士泪沾臆。

灵山远飞来，不可以智测。

龙神湛回向，拥卫立剑戟。

依然吴生手，旌旆略可识。

鸿蒙插楼台，毫发数动植。

广床瞻二圣，有众拱万德。

飞行凑六合，揽取著一席。

人人开生面，绝妙推心得。

李侯天机深，指点目所及。

三生石上梦，天乐鸣我侧。

幽寻前日事，晦明忽复易。

章生南溟鹘，笼槛锁六翮。

能同寂寞游，浊酒聊放适。

西风叶潇潇，蟋蟀依墙壁。

家无万金产，四邻砧声急。

藜羹傲鼎食，蓝缕亦山立。

并船有歌姝，粉白眉黛黑。

期公开颜笑，醉语杂翰墨。

不须谈俗事，只令人气塞。

苏辙

苏辙　次韵赵至节推首夏

首夏寻芳也未迟，绕园红紫尚菲菲。

无心与物真皆可，有酒逢人劝莫违。

梦逐杨花无限思，身惭啼鸟不如归。

官居寂寞如僧舍，海燕怜贫故入扉。

苏辙

苏辙　次韵知郡贾蕃大夫思归

江城漂泊最多时，邂逅谁令长者期。

得坎浮槎应有命，投林惊鹊且安枝。

何年笑语还留客，终日勤劳数问儿。

铃阁清虚非此心，秋风归兴恐非宜。

苏辙

苏辙　次韵侄过江涨

阴淫夏为秋，雨暴溪作渎。

缺防旧通市，流潦几入屋。

虽幸廪粟空，犹惜畦蔬绿。

鹿骇不择音，鸿羁分遵陆。

室诮曾子还，城讴华元衄。

中情久岑寂，外物竞排蹙。

设心等一慈，开怀受诸毒。

道力虽未究，游波偶然伏。

粮须三月聚，艾要七年蓄。

君恩许北还，从此当退缩。

苏辙

苏辙　次韵朱光庭司谏喜雨

焦枯连夏火，洗濯待秋霖。

都邑沟渠净，郊原黍豆深。

流膏侵地轴，晴意动风琴。

谁似臣居易，先成喜雨箴。

苏辙

苏辙　次韵转运使鲜于侁新堂月夜

长爱陶先生，闲居弃官後。

床上卧看书，门前自栽柳。

低徊顾微禄，毕竟谁挽袖。

索莫秋後蜂，青荧晓天宿。

惟将不系舟，托此春江溜。

尺书慰穷独，秀句惊枯朽。

遥知新堂夜，明月入杯酒。

千里共清光，照我茅檐漏。

苏辙

苏辙　次韵子瞻病中大雪

吾兄笔锋雄，诗俊不可和。

雪中思清绝，韵恶愈难奈。

殷勤赋黄竹，自劝饮白堕。

言随飞花落，意与长风簸。

余力远见撩，千里寄璀瑳。

嗟予学久废，有类转空磨。

研磨久无得，安可待充货。

空记乘峡船，行意被摧剉，

溟蒙覆洲渚，泠冽光照坐。

我唱君实酬，驰骋不遑卧。

譬如逐兽卢，岂觉山径坷。

酒肴助喧热，笔砚尽沾涴。

诗词禁推类，令肃安敢破。

亦有同行人，牵挽赴程课。

尔来隔秦魏，渴望等饥饿。

徒然遇佳雪，有酒谁与贺。

苏辙

苏辙　次韵子瞻病中游虎跑泉僧舍二首

扫地开门松桧香，僧家长夏亦清凉，

公庭多事久来厌，净处安眠计甚长。

修竹填窗藤簟绿，白莲当户石盆方。

香厨晚饭红粳熟，忽忆烹鸡田舍尝。

苏辙

苏辙　次韵子瞻病中游虎跑泉僧舍二首

涧谷新晴草木香，野情萧散自生凉。

雨添山色翠将溜，日转松阴晚更长。

病客独来唯有睡，游僧相见亦它方。

还家烦热都消尽，不信医王与药尝。

苏辙

苏辙　次韵子瞻病中赠提刑段绎

京东分东西，中划齐鲁半。

兄来本相从，路绝一长叹。

前朝使者还，手把新诗玩。

怜我久别离，卷帙为舒散。

谁言穷陋邦，得此唱酬伴。

相逢倾盖间，晤语何旦旦。

宦游少娱乐，缠缚苦文案。

能於王事余，时作楚词乱。

譬如近膏油，未肯忘濯盥。

贤豪真勉强，功业畏缭缓。

伊余独何为，旧籍西南贯。

窃禄未遑归，自笑嗟已懦。

方当四海寒，恋此一寸炭。

主倦客欲留，逡巡要夺馆。

奈何独见收，软言强温暖。

此意定难酬，还予授子粲。

苏辙

苏辙　次韵子瞻初出颍口见淮山

清淮此日见沧浪，始觉南来道路长。

窗转光光时隐见，船知水力故轩昂。

白鱼受钓收寒玉，红稻堆场列远冈。

波浪连天东近海，乘桴直恐渐茫茫。

苏辙

苏辙　次韵子瞻初到杭州见寄二绝

吏治区区岂不任，吴中已自富才能。

还尘占位书名姓，学取蓝田崔县丞。

苏辙

苏辙　次韵子瞻初到杭州见寄二绝

试尽风波万里身，到官山水却宜人。

君知晏子恩仍厚，还与从来旧卜邻。

苏辙

苏辙　次韵子瞻道中见寄

兄诗有味刻隽永，和者仅同如画影。

短篇泉冽不容挹，长韵风吹忽千顷。

经年淮海定成集，走书道路未遑请。

相思半夜发清唱，醉墨平明照东省。

南来应带蜀冈泉，西信近得蒙山茗。

出郊一饭欢有余，去岁此时初到颍。

苏辙

苏辙　次韵子瞻独觉

咄咄书空中有怪，内热搜膏发痈疥。

羹藜饭芋如固然，饱食安眠真一快。

午鸡鸣屋呼不起，欠伸吉贝重衾里。

此身南北付天工，竹杖芒鞋即行李。

夜长却对一灯明，上池溢流微有声。

幻中非幻人不见，本来日月无阴晴。

苏辙

苏辙　次韵子瞻杜介供奉送鱼

天街二霁初通驷，禁御冰开渐跃鱼。

十尾烦君穿细柳，一杯劝我芼青蔬。

寒樽独酌偶逢客，佳句相酬不用书。

江海归来叨禁近，空令同巷往来疏。

苏辙

苏辙　次韵子瞻端午日与迟适远三子出游

人生逾四十，朝日已过午。

一违少壮乐，日迫老病苦。

丹心变为灰，白发粲可数。

惟当理鉯耰，教子蓺稷黍。

谁令触网罗，展转在荆楚。

平生手足亲，但作十日语。

朝游隔提携，夜卧困焌煮。

未歌棠棣诗，已治刍灵祖。

士生际风云，富贵若骑虎。

奈何贫贱中，所欲空龃龉。

苏辙

苏辙　次韵子瞻二月十日雪

春雪漫天密又稀，勾芒失据走灵威。

故欺贫窭冬裘尽，巧助遨游酒盏飞。

林下细花添百草，阶前轻素剪新机。

老农先解忧桑柘，九月家人当授衣。

苏辙

苏辙　次韵子瞻发洪泽遇大风却还宿

昨夜宿洪泽，再来遂如归。

却行虽云拙，乘险谅亦非。

谁言淮阴近，阻此骇浪飞。

长风径千里，蛟蜃相因依。

眇然恃一叶，此势安可违。

冒涉彼何人，勇决生虑微。

欲速有不达，鱼腹岂足肥。

风帆尚可转，野庙谁能祈。

但当拥衾睡，慎闭窗与扉。

夜闻声尚恶，起视聊披衣。

苏辙

苏辙　次韵子瞻赋雪二首

麦苗出土正纤纤，春早寒官令尚严。

云覆南山初半岭，风乾东海尽成盐。

来时瞬息平吞野，积久欹危欲败檐。

强付酒樽判醉熟，更寻诗句斗新尖。

苏辙

苏辙　次韵子瞻赋雪二首

点缀偏工乱鹄鸦，淹留欲解恼船车。

乘春已觉矜余力，聘巧时能作细花。

僵雁堕鸱谁得罪，败墙破壁若为家。

天公爱物遥怜汝，应是门前守夜叉。

苏辙

苏辙　次韵子瞻感旧

还朝正三伏，一再趋未央。

久从江海游，苦此剑佩长。

梦中惊和璞，起坐怜老房。

为我忝丞辖，置身愿并凉。

此心一自许，何暇忧陟冈。

早岁发归念，老来未尝忘。

渊明不久仕，黔娄足为康。

家有二顷田，岁办十口粮。

教敕诸子弟，编排旧文章。

辛勤养松竹，迟莫多风霜。

常恐先著鞭，独引社酒尝。

火急报君恩，会合心则降。

苏辙

苏辙　次韵子瞻感旧见寄

少年耽世味，徘徊不能去。

老来悟前非，尚愧昔游处。

君才最高峙，鹤行鸡群中。

我虽非君对，顾以兄弟同。

结发皆读书，明月入我牖。

纵横万余卷，临纸但挥手。

学成竟无用，掩卷空自疑。

却寻故山友，重赴幽居期。

秋风送余热，冉冉如人老。

衣裘当及时，田庐亦须早。

种竹竹生笋，种稻稻亦成。

浩歌归来曲，曲终有遗声。

苏辙

苏辙　次韵子瞻广陵会三同舍各以其字为韵其二孙巨源

巨源学从横，世事夙讨论。

著书十万字，辩如白波翻。

谏坦适多事，忧心生病根。

立谈信无补，闭口出国门。

弃置卧江海，闵嘿宁复言。

朝行共长叹，逐客继二孙。

南方固乡党，谪官侣鹤猿。

风俗未宁静，朋党争排跟。

引去良自得，浊清在澄源。

往者未可招，冠盖方骏奔。

苏辙

苏辙　次韵子瞻广陵会三同舍各以其字为韵其三刘莘老

莘老奋徒步，首与观国宾。

俨然自约束，被服韍与绅。

黾勉丞相府，接迹舆台臣。

顾嫌任安躁，未忍裂坐茵。

推置冠獬豸，谓言我比邻。

三晋固多士，肮脏存斯人。

窜责不敢辞，狂言见天真。

南方异风俗，强食鱼尾莘。

应同贾太傅

抱屈耻自陈。

犹有痛哭书，受厘定何辰。

苏辙

苏辙　次韵子瞻广陵会三同舍各以其字为韵其一刘贡甫

贡甫少多才，交游一何众。

谈词坐倾倒，玉尘日挥弄。

逡巡不为虐，巧捷有微中。

群情忌超迈，微过出嘲讽。

南迁时已久，未见肯力贡。

舌在终自奇，髀满安足痛。

人生百年内，仅比一朝梦。

駸駸就消涸，斗水倾漏瓮。

江淮未可嫌，迟晚聊自送。

试观终日闲，何似两耳哄。

苏辙

苏辙　次韵子瞻过海

我迁海康郡，犹在寰海中。

送君渡海南，风帆若张弓。

笑揖彼岸人，回首平生空。

平生定何有，此去未可穷。

惜无好勇夫，从此乘桴翁。

幽子疑龙虾，牙须竟谁雄。

闭门亦勿见，一嗅同香风。

晨朝饱粥饭，洗钵随僧钟。

有问何时归，兹焉若将终。

居家出家人，岂复怀儿童。

老聃真吾师，出入初犹龙。

笼樊顾甚密，俯首姑尔容。

众人指我笑，缰锁无此工。

一瞬千佛土，相期兜率宫。

苏辙

苏辙　次韵子瞻过淮见寄兼简孙奕职方三首

出处平生共，江淮恨不来。

宦游良误我，老病赋怀哉。

猣物终今世，量书尽几堆。

归耕少忧患，惟有仰春雷。

苏辙

苏辙　次韵子瞻过淮见寄兼简孙奕职方三首

龟山昔同到，松竹故依然。

红印封咸豉，黄罂分井泉。

青天携杖处，晚日落帆偏。

无限相思意，新诗句句传。

苏辙

苏辙　次韵子瞻过淮见寄兼简孙奕职方三首

行役饶新喜，临川逢故人。

相看对泉石，怜我在埃尘。

会合终多故，分张类有神。

南游得如愿，梦想霅溪春。

苏辙

苏辙　次韵子瞻好头赤

沿边壮士生食肉，小来骑马不骑竹。

翩然赤手挑青丝，捷下巅崖试深谷。

牵入故关榆叶赤，未惯中原暖风日。

黄金络头依圉人，俯听北风怀所历。

苏辙

苏辙　次韵子瞻和陶公止酒

少年无大过，临老重复止。

自言衰病根，死在酒杯里。

今年各南迁，百事付诸子。

谁言瘴雾中，乃有相逢喜。

连床闻动息，一夜再三起。

泝流俯仰得，此病竟何理。

平生不尤人，未免亦求己。

非酒犹止之，其余真止矣。

飘然从孔公，乘桴南海涘。

路逢安期生，一笑千万祀。

苏辙

苏辙　次韵子瞻和渊明拟古九首

客居远林薄，依墙种杨柳。

归期未可必，成阴定非久。

邑中有佳士，忠信可与友。

相逢话禅寂，落日共杯酒。

艰难本何求，缓急肯相负。

故人在万里，不复为薄厚。

米尽鬻衣衾，时劳问无有。

苏辙

苏辙　次韵子瞻和渊明拟古九首

闭门不复出，兹焉若将终。

萧然环堵间，乃复有为戎。

我师柱下史，久以雌守雄。

金刀虽云利，未闻能斫风。

世人欲困我，我已安长穷。

穷甚当辟谷，徐观百年中。

苏辙

苏辙　次韵子瞻和渊明拟古九首

萧萧发垂素，晡日迫西隅。

道人愍我老，元气时卷舒。

岁恶风雨交，何不完子庐。

万法灭无余，方寸可久居。

将扫道上尘，先拔庭中芜。

一净百亦净，我物皆如如。

苏辙

苏辙　次韵子瞻和渊明拟古九首

夜梦被发翁，骑驎下大荒。

独行无与游，闯然款我堂。

高论何峥嵘，微言何渺茫。

我徐听其说，未离翰墨场。

平生气如虹，宜不葬北邙。

少年慕遗文，奇姿揖昂昂。

衰罢百无用，渐以圜斫方。

隐约就所安，老退还自伤。

苏辙

苏辙　次韵子瞻和渊明拟古九首

海康杂蛮蜒，礼俗久未完。

我居近闾阎，愿先化衣冠。

衣冠一有耻，其下胡为颜。

东邻有一士，读书寄贤关。

归来奉亲友，啀步行必端。

慨然顾流俗，叹息未敢弹。

提提乌鸢中，见此孤翔鸾。

渐能衣裘褐，袒裼知恶寒。

苏辙

苏辙　次韵子瞻和渊明拟古九首

佛法行中原，儒者耻论兹。

功施冥冥中，亦何负当时。

此方旧杂染，浑浑无名缁。

治生守家室，坐使斯人疑。

未知酒肉非，能与生死辞。

炽哉吴闽间，佛事不可思。

生子多颖悟，得报岂汝欺。

时俾正法眼，一出照曜之。

谁为邑中豪，勤诵我此诗。

苏辙

苏辙　次韵子瞻和渊明拟古九首

忧来感人心，悒悒久未和。

呼儿具浊酒，酒酣起长歌。

歌罢还独舞，黍麦力诚多。

忧长酒易消，脱去如风花。

不悟万法空，子如此心何。

苏辙

苏辙　次韵子瞻和渊明拟古九首

杜门人笑我，不知宥天游。

光明遍十方，咫尺陋九州。

此观一日成，衮衮通法流。

竿木常自随，何必返故丘。

老聃白发年，青牛去西周。

不遇关尹喜，履迹谁能求。

苏辙

苏辙　次韵子瞻和渊明拟古九首

鉯田种紫芝，有根未堪采。

逡巡岁月度，太息毛发改。

晨朝玉露下，滴沥投沧海。

须牙忽长茂，枝叶行可待。

夜烧沉水香，持戒勿中悔。

苏辙

苏辙　次韵子瞻和渊明饮酒二十首

我性本疏懒，父母强教之。

逡巡就科选，逮此年少时。

幽忧二十年，懒性祗如兹。

偶然践黄闼，俯仰空自疑。

乞身未敢言，常愧外物持。

苏辙

苏辙　次韵子瞻和渊明饮酒二十首

人言性本静，不必林与山。

世虽有此理，知谁非妄言。

自我作归计，於今十余年。

低回轩冕中，此语愧虚传。

苏辙

苏辙　次韵子瞻和渊明饮酒二十首

世人岂知我，兄弟得我情。

少年喜文章，中年慕功名。

自从落江湖，一意事养生。

富贵非所求，宠辱未免惊。

平生不解饮，欲醉何由成。

苏辙

苏辙　次韵子瞻和渊明饮酒二十首

秋鸿一何乐，空际乘风飞。

秋虫一何忧，壁间终夜悲。

忧乐本何有，力尽雨无依。

物生逐所遇，久行不知归。

少年气难回，老者百事衰。

聊复沃以酒，永与狂心违。

苏辙

苏辙　次韵子瞻和渊明饮酒二十首

昔在建城市，盐酒昼夜喧。

夏潦恐天漏，冬雷知地偏。

妻孥日告我，胡不反故山。

一来朝廷上，七年不知还。

有寓均建城，且志昔日言。

苏辙

苏辙　次韵子瞻和渊明饮酒二十首

梦中见百怪，一一皆谓是。

醉中身已忘，万事随亦毁。

此心不应然，外物妄使尔。

安心十年後，此语知非绮。

苏辙

苏辙　次韵子瞻和渊明饮酒二十首

开卷观古人，谁非一世英。

骨肉委黄垆，泯灭俱无情。

憧憧来无尽，扰扰相夺倾。

惊雷震朱夏，鲜能及秋鸣。

得酒且酣饮，问谁逃死生。

苏辙

苏辙　次韵子瞻和渊明饮酒二十首

明月出东墙，万物含余姿。

孤蝉庇繁荫，众鸟栖高枝。

解衣适少事，扪腹知亡奇。

朝与群动作，莫复何所为。

此时不自有，日出还受羁。

苏辙

苏辙　次韵子瞻和渊明饮酒二十首

尺书千里至，辍食手自开。

将卜东南居，故乡非所怀。

勿言湖山美，永与平生乖。

鸿雁秋南来，及春思故栖。

蛟龙乘风云，既雨反其泥。

兄弟通四海，叩门事虽谐。

直道竟三黜，去国终恐迷。

何如自卫反，阙里从参回。

苏辙

苏辙　次韵子瞻和渊明饮酒二十首

羌虏忘君恩，战鼓惊四隅。

边候失晨夜，骑驿驰中涂。

诏书止穷征，诸将守来驱。

敌微势可料，师竞力无余。

防边未云失，忧怀愧安居。

苏辙

苏辙　次韵子瞻和渊明饮酒二十首

修己以安人，嗟古有此道。

平生妄谓得，忽忽恨衰老。

年来亦见用，何益世枯槁。

逡巡事朝谒，出入自媚好。

报君要得人，被褐信怀宝。

斯人何时见，即上归耕表。

苏辙

苏辙　次韵子瞻和渊明饮酒二十首

春旱麦半死，夏雨欣及时。

出郊视禾田，父老有好辞。

秋阴结愁霖，似欲直败兹。

冥冥人天际，影响良不疑。

精诚发中禁，愍默非有欺。

鸡号日东出，乃令民信之。

苏辙

苏辙　次韵子瞻和渊明饮酒二十首

天厨酿冰池，摇振畏出境。

年衰杂羸病，一釂百不醒。

鸾台异诸曹，有政非簿领。

颓然虽无谪，因谢出囊颖。

回首愧周行，群英粲彪炳。

苏辙

苏辙　次韵子瞻和渊明饮酒二十首

淮海老使君，受诏行当至。

当官不避事，无事辄径醉。

平生自相许，兄先弟亦次。

东南岂徒往，多难嫌暴贵。

白首六卿中，嚼蜡那复味。

苏辙

苏辙　次韵子瞻和渊明饮酒二十首

去年旅都城，三月不求宅。

彼哉安知我，争静习礼迹。

三已竟无怨，心伏鸷鸟百。

无私心如丹，经患发先白。

功名已不求，余事复何惜。

苏辙

苏辙　次韵子瞻和渊明饮酒二十首

家居简余事，犹读内景经。

浮尘扫欲尽，火枣行当成。

清晨委群动，永夜依寒更。

低帷閟重屋，微月流中庭。

依松白露上，历坎幽泉鸣。

功从猛士得，不取儿女情。

苏辙

苏辙　次韵子瞻和渊明饮酒二十首

南方有贫士，狂怪如病风。

垢面发如葆，自污屠酒中，

导我引河水，上与昆仑通。

长箭挽不尽，不中无尤弓。

苏辙

苏辙　次韵子瞻和渊明饮酒二十首

清秋九日近，菊酒皆可得。

永愧陶翁饥，虽饥心不惑。

怀忠受正命，赋命本通塞。

斯人今苟在，可与同事国。

惜哉委荆榛，忍饥长默默。

苏辙

苏辙　次韵子瞻和渊明饮酒二十首

我友二三子，兼有仕未仕。

青松出林秀，岂独私与己。

敛然不求人，而我自罍耻。

临风忽长鸣，谁信日千里。

江行视渔父，但自正纲纪。

持纲起万目，鲂鳟皆可止。

老成日就衰，所余殆难恃。

苏辙

苏辙　次韵子瞻和渊明饮酒二十首

诸妄不可赖，所赖惟一真。

内欲求性命，油然反清淳。

外将应物化，致一常日新。

商於四父老，携手初逃秦。

翻然感汉德，投足复践尘。

出处盖有道，岂为诸吕勤。

嗟我千岁後，澹然与之亲。

还将山林姿，俯首要路津。

囊中旧时物，布衣白纶巾。

功成不归去，愧此且心人。

苏辙

苏辙　次韵子瞻记十月十六日所见

君不见天高后土黄，变化出入唯阴阳。

旋凝细雾作飞雹，复遣震雷追日光。

可怜万物甚微细，坐听百变随颠僵。

深根固蒂无计遁，倏来忽返安能防。

平生未见实惊耳，稍远不知如隔墙。

君看歌舞醉华屋，下有累絷排两廊。

眼前苦乐尚悬绝，空中造化知有亡。

我居宛丘厌凝冱，雪翻海水填陂塘。

但知膏泽利牟麦，恣食饼饵真嘉祥。

山阳所记亦何事，有酒胡不尽一觞。

苏辙

苏辙　次韵子瞻记岁莫乡俗三首其二别岁

富贵日月速，贫贱觉岁迟。

迟速不须问，俱作不可追。

亲旧且酣饮，送尔天北涯。

岁岁虽无情，从我历四时。

酌尔一杯酒，留我壮且肥。

长作今岁欢，勿起异日悲。

掉头不肯顾。曾莫与我辞。

酒阑气方横，岂信从尔衰。

苏辙

苏辙　次韵子瞻记岁莫乡俗三首其三守岁

於菟绝绳去，顾兔追龙蛇。

奔走十二虫，罗网不及遮。

嗟我地上人，岂复奈尔何。

未去不自闲，将去乃喧哗。

天上驱兽官，为君肯停檛。

鲁阳挥长戈，日车果再斜。

酾酒劝尔醉，期尔蹔蹉跎。

偕醉遣尔去，寿考自足夸。

苏辙

苏辙　次韵子瞻记岁莫乡俗三首其一馈岁

周公制乡礼，无有相通佐。

鼎肉送子思，焌豚出阳货。

交亲随高低，岂问小与大。

自从此礼衰，伏腊有饥卧。

乡人慕古俗，酬酢等四坐。

东邻遗西舍，迭出如蚁磨。

宁我不饮食，无尔相咎过。

相从庆新春，颜色买愉和。

苏辙

苏辙　次韵子瞻寄贺生日

弟兄本三人，怀抱丧其一。

颀然仲与叔，耆老天所骘。

师心每独往，可否辄自必。

折足非所恨，所恨覆鼎实。

上赖吾君仁，议止海滨黜。

凄酸念母氏，此恨何时毕。

平生贤孟博，苟生不谓吉。

归心天若许，定卜老泉室。

凄凉百年後，事付何人笔。

于今兄独知，言之泣生日。

苏辙

苏辙　次韵子瞻寄黄子木杖

老至亦有渐，五十惟杖始。

行年日辰匝，幸免乡闾耻。

罪重疮难平，余痂未脱痺。

登山足犹健，不用扶儿子。

我兄念辛勤，赠此携且倚。

他年赐环日，田舍尤须此。

早收藤节杯，旋缀乌皮几。

茅檐数间足，不用伐桐杞。

苏辙

苏辙　次韵子瞻寄眉守黎希声

眼看狂澜倒百川，孤根漂荡水无边。

思家松菊荒三径，回首讴歌沸二天。

簿领沉迷催我老，春秋废格累公贤。

邻居屈指今谁在，一念伤心十五年。

苏辙

苏辙　次韵子瞻减降诸县囚徒事毕登览

山川足清旷，陎阾巧拘囚。

安得孅阿御，同为穆满游。

遥知因涣汗，远出散幽忧。

原隰繁分绣，村墟尽小侯。

春深秦树绿，野阔渭河流。

四顾神萧瑟，前探意涨浮。

胜观殊未已，往足讵能收。

下坂如浮舸，登崖剧上楼。

强行腰伛偻，困坐气嘘咻。

鸟语林峦静，花明涧谷幽。

濯溪惊野老，伐路骇他州。

中散探深去，文渊到处留。

听琴峰下寺，弄石水中洲。

溪冷泉冰脚，山高雾绕头。

石潭清照骨，瀑水溅成钩。

仙庙鸣钟磬，神官秉钺刘。

养生闻帝女，服气绝彭雠。

故宅犹传尹，先师不喜丘。

居人那识道，过客谩停驺。

岩谷诚深绝，神仙信有不。

云居无几杖，霞佩弃镌锼。

豹隐连山雾，龙潜百尺湫。

门开谁与叩，桃熟浪传偷。

绀发清无比，方瞳凛不侔。

会须林下见，乞取寿年修。

拔去和鸡犬，相随若旆旒。

乘风遗騕褭，长啸贱笙篌。

从骑衣皆羽，前驱鬣尽蚢。

安能牵两足，蹔得快双眸。

自昔辞乡树，南行上楚舟。

万江穷地脉，三峡束夭沟。

云暗酆都晚，波吹木枥秋。

寻溪缘窈窕，入洞听飕飀。

空寺收黄栗，荒祠画伏彪。

登临虽永日，行迈肯停輈。

蓄缩今何事，攀跻昔已悠。

魏京饶士女，春服聚蜉蝣。

雷动车争陌，花摇树系秋。

游人纷荡漾，野鸟自嘤呦。

平日曾经洛，闲居愿卜缑。

空言真比梦，久渴渐成愁。

早退尝相约，辞嚣痛自搂。

爱山心劫劫，从宦兴油油。

海宇都无碍，山林尽可投。

愿为云上鹄，莫作盎中鯈。

适性行随足，谋生富给喉。

今游虽不与，後会岂无由。

昼出同穿履，宵眠共覆裘。

弟兄真欲尔，朋好定谁俦。

试写长篇调，何人肯见酬。

苏辙

苏辙　次韵子瞻见寄

衮衮河渭浊，皎皎江汉清。

源流既自异，美恶终未明。

嗟我顽钝质，乃与公并生。

出处每自托，讴吟辄尝赓。

譬如病足马，共此千里程。

胜负坐已决，岂待终一枰。

忆公年少时，濯濯吐新萌。

坚姿映松柏，直节凌榛荆。

学成志益厉，秋霜落春荣。

澹然养浩气，脱屣遗齐卿。

百链竟不变，三年终未鸣。

区区两郡守，籍籍四海声。

年来效瘖默，世事慵讥评。

不见室家好，恍如揖重城。

别离长尘垢，岁月何峥嵘。

彭门偶会合，白发互相惊。

受教恐不足，吐论那复争。

疾雷发聋聩，清月照昏盲。

笃爱未忍弃，浪云旧齐名。

更请同郭许，题品要当精。

苏辙

苏辙　次韵子瞻江西

许君马老共一邦，西山断处流蜀江。

谁令十载重渡泷，滩头旧寺晨钟撞。

乱流赤脚记淙淙，道俗自谓丹霞庞。

便令筑室修畦砿，往还二老筇一双。

苏辙

苏辙　次韵子瞻连雨江涨二首

南过庾岭更千山，焌润由来共一天。

云塞虚空雨翻瓮，江侵城市屋浮船。

东郊晚稻须重插，西舍原蚕未及眠。

独棹扁舟趁申卯，米盐奔走笑当年。

苏辙

苏辙　次韵子瞻连雨江涨二首

客到炎陬喜暂凉，江吹虚阁雨侵廊。

回看野寺山溪隔，卧觉晨炊稻饭香。

荔饷深红陋樱枣，桂醅淳白比琳琅。

思移峤北应非晚，未省南迁日月长。

苏辙

苏辙　次韵子瞻临皋新葺南堂五绝

江声六月撼长堤，雪岭千重过屋西。

一叶轩昂方断渡，南堂萧散梦寒溪。

苏辙

苏辙　次韵子瞻临皋新葺南堂五绝

旅食三年已是家，堂成非陋亦非华。

何方道士知人意，授与炉中一粒砂。

苏辙

苏辙　次韵子瞻临皋新葺南堂五绝

北牖清风正满床，东坡野菜漫充肠。

华池自有醍醐味，丈室仍闻藆卜香。

苏辙

苏辙　次韵子瞻临皋新葺南堂五绝

邻人渐熟容赊酒，故客亲留为种蔬。

住稳不论归有日，船通何患出无车。

苏辙

苏辙　次韵子瞻临皋新葺南堂五绝

客去知公醉欲眠，酒醒寒月堕江烟。

床头复有三升蜜，贫困相资恐是天。

苏辙

苏辙　次韵子瞻凌虚台

弃我谓我远，求我谓我还。

我一尔则二，视此台上山。

山高上干天，独不照我颜。

无乃我自蔽，谁谓山则悭。

远望不见趾，近视不得鬟。

山实未始变，任子自择删。

北风吹南崖，山上秋叶斑。

道远又寒苦，皴裂辞难攀。

晴空卷朝云，照夜霜月弯。

强尔登此台。免尔超阾陎。

苏辙

苏辙　次韵子瞻留别三首

公来十日坐东轩，手自披云出朝日。

山川满目竟何有，波浪翻天同一湿。

诸门迭出惊异状，间道怀归终旧壁。

此行千里隔江河，何人更问维摩疾。

苏辙

苏辙　次韵子瞻留别三首

野人性似修行僧，长愿幽居近林麓。

南迁无计脱簪组，西归谁为栽松竹。

头上白云即飞盖，耳畔清泉当鸣玉。

洛川犹是冠盖林，更愿高飞逐黄鹄。

苏辙

苏辙　次韵子瞻留别三首

东西南北无住身，羯末封胡四男子。

雕锼不遣治章句，烂熳先令饱文字。

疏慵嗟我厉之人，生子夜中惟恐似。

传家粗足不愿余，同驾柴车还我里。

苏辙

苏辙　次韵子瞻麻田青峰寺下院翠麓亭

走马红尘合，开怀野寺存。

南山抱村转，渭水带沙浑。

亭峻朱栏绕，堂虚白佛尊。

烦襟喜修竹，倦马乐芳荪。

白氎柔随手，清泉满照盆。

尘颜洗濯净，髀肉再三扪。

馈食青蔬软，流匙细粟翻。

老僧勿施敬，对客说山门。

苏辙

苏辙　次韵子瞻渼陂鱼

渼陂霜落鱼可掩，枯芡破盘蒲折剑。

巨斧敲冰已暗知，长叉刺浪那容闪。

鲸孙蛟子谁复惜，朱鬣金鳞漫如染。

邂逅相遭已失津，偶然一掉犹思堑。

嗟君游宦久羊炙，有似远行安野店。

得鱼未熟口流涎，岂有哀矜自欺僭。

人生饱足百事已，美味那令一朝欠。

少年勿笑贪匕筹，老病行看费针砭。

羊生悬骨空自饥，伯夷食菜有不赡。

清名惊世不益身，何异饮醯徒酷酽。

苏辙

苏辙　次韵子瞻南溪避世堂

柱杖行穷径，围堂尚有林。

飞禽不惊处，万竹正当心。

虎啸风吹籁，霜多蝉病瘖。

兽骄从不避，人到记由今。

未暇终身住，聊为半日吟。

青松可绝食，黄叶不须衾。

偶到初迷路，将还始觉深。

堂中有幽士，插髻尚余簪。

苏辙

苏辙　次韵子瞻南溪微雪

南溪夜雪晓来霁，有客晨游酒未消。

风泛余花来逐马，光浮断涧不知桥。

山寒冻合行人息，醉熟宾欢舞意嚣。

归骑相将踏瑶玉，嗅林闲认早梅条。

苏辙

苏辙　次韵子瞻祈雨

世故纷纷谁复闲，蛟龙不雨独安眠。

人间已厌三秋旱，涧底犹悭一掬泉。

庙令酒肴时醉饱，田家糠秕久安便。

忧心未已谁知恤，更把炉香试一燃。

苏辙

苏辙　次韵子瞻秋雪见寄二首

秋气萧骚仍见雪，客愁缭绕动萦心。

幽吟北户窗声细，归梦函关马迹深。

疏树飞花轻蓛蓛，衰荷留柄乱簪簪。

遥闻诗酒皆推胜，社客何人近纳賝。

苏辙

苏辙　次韵子瞻秋雪见寄二首

平时出处常联袂，文翰叨陪旧服膺。

自信老兄怜弱弟，岂关天下少良朋。

何时杯酒看浮白，清夜肴蔬粗满登。

离思隔年诗不尽，秦梁虽远速须譯。

苏辙

苏辙　次韵子瞻人日猎城西

将贤士气振，令肃军声悄。

晨登戏马台，一试胡騕褭。

城空巷无人，里社转相晓。

吾公庶无疾，但恐园囿小。

荆榛一焚荡，雉兔皆惊矫。

翩翩白马将，手把青丝挑。

少小事边徼，斩刈轻荼蓼。

殿前赐鞍勒，珂月明皎皎。

自言得所事，强暴无不了。

庙算本诗书，下策禁焚燎。

当令百链刚，甘就一指绕。

低回未尝试，坐被世人少。

秋霜一朝下，凌厉见鸷鸟。

为君整骄惰，重立穰苴表。

苏辙

苏辙　次韵子瞻山村五绝

山行喜遇酒旗斜，无限桃花续杏花。

与世浮沉真避世，将家漂荡似无家。

苏辙

苏辙　次韵子瞻山村五绝

塍间白水细无声，日暖泥融草不生。

似恐田家忘帝力，多差使者出催耕。

苏辙

苏辙　次韵子瞻山村五绝

旋舂红稻始经鎌，新煮黄鸡取次甜。

无慕无营人自乐，莫将西子愧无盐。

苏辙

苏辙　次韵子瞻山村五绝

升平事业苦匆匆，未信浮名到底空。

保用橐驼朝塞外，试听碌轴语场中。

苏辙

苏辙　次韵子瞻山村五绝

贫贱终身未要羞，山林难处便堪愁。

近来南海波尤恶，未许乘浮自在游。

苏辙

苏辙　次韵子瞻上元扈从观灯二首

虏去边城少奏章，雪残中禁罢焚香。

都人知有新年喜，争看琱舆金凤凰。

苏辙

苏辙　次韵子瞻上元扈从观灯二首

春来有意乞归耕，足痹三年久未平。

忽记上元銮辂出，起听前殿晓钟声。

苏辙

苏辙　次韵子瞻上元见寄

谁怜东坡老，独看南海灯。

故人隐山麓，燕坐销床棱。

人生天运中，往返成废兴。

炎起爨下薪，冻合瓶中冰。

赖有不变处，寂如方定僧。

建城亦岩邑，灯火高下层。

头陀旧所识，天寒发鬅鬿。

问我何时来，嗟哉谷为陵。

幸此米方贱，日食聊一升。

夜出随众乐，餵糟共腾腾。

苏辙

苏辙　次韵子瞻生日见寄

日月中人照与芬，心虚虑尽气则薰。

彤霞点空来群群，精诚上彻天无云。

寸田幽阙暖不焚，眇视中外绛锦纹。

冥然物我无复分，不出不入常氤氲。

道师东西指示君，乘此飞仙勿留坟。

茅山隐居有遗文，世人心动随虻蚊。

不信成功如所云，蚤夜宾饯同华勋。

尔来仅能破魔军，我经生日当益勤。

公禀正气饮不醺，梨枣未实要锄耘。

日云莫矣收桑枌，西还闭门止纷纷。

忧愁真能散凄焄，万事过耳今不闻。

苏辙

苏辙　次韵子瞻十一月旦日锁院赐酒及烛

铜鑗玉锁闭空堂，腕脱初惊笔札忙。

红烛遥怜风雪暗，黄封微泻桂椒香。

光明坐觉幽阴破，温暖深知覆育长。

明日白麻传好语，曼声微绕殿中央。

苏辙

苏辙　次韵子瞻寿州城东龙潭

东行取次阅三州，击鼓清晨复解舟。

车骑纷纭追过客，歌钟凄咽动潜虬。

宦游底处非巢燕，归计何嫌诮沐猴。

赖有故人怜远适，殷懃屡劝酒行周。

苏辙

苏辙　次韵子瞻书黄庭内景卷後赠蹇道士拱辰

君诵黄庭内外篇，本欲洗心不求仙。

夜视片月堕我前，黑氛剥尽朝日妍。

一暑一寒久自坚，体中风行上通天。

亭亭孤立孰傍缘，至哉道师昔云然。

既已得之戒不传，知我此心未亏骞。

指我婴儿藏谷渊，言未绝口行已旋，

我思其言夜不眠。

苏辙

苏辙　次韵子瞻梳头

水上有车车自翻，悬溜如线垂前轩。

霜蓬已枯不再绿，有客劝我抽其根。

枯根一去紫茸茁，珍重已试幽人言。

纷纷华发何足道，当返六十过去魂。

苏辙

苏辙　次韵子瞻送陈睦龙图出守潭州

海上石桥余折栋，大舶记君过铁瓮。

东行万里若乘空，老蜃长鲸应入鞚。

波摇风卷卧不起，免教髀肉鞍磨痛。

归来过我话艰苦，惊汗津津尚流汞。

海涯风物画成图，错落天吴兼紫凤。

至今想象隔人世，往往风涛吹昼梦。

长沙欲往厌飞楫，幸有千兵作迎送。

文章清逸世少比，科第峥嵘声自重。

远行屡屈众所叹，出祖谁攀车欲动。

明朝鼓角背王城，莫听单于吹晓弄。

苏辙

苏辙　次韵子瞻送范景仁游嵩洛

寻山非事役，行路不应难。

洛浦花初满，嵩高雪尚寒。

平林抽冻笋，奇艳变山丹。

节物朝朝好，肩舆步步安。

酴醾酿腊酒，苜蓿荐朝盘。

得意忘春晚，逢人语夜阑。

归休三黜柳，赋咏五噫鸾。

鹤老身仍健，鸿飞世共看。

云移忽千里，世路脱重滩。

西望应思蜀，东还定过韩。

平川涉清颍，绝顶上封坛。

出处看公意，饮人欲弃官。

苏辙

苏辙　次韵子瞻送千乘千能

少年食糠核，吐去愿一官。

躬耕遇敛获，不知以为欢。

谓言一飞翔，要胜终屈蟠。

朝廷未遑入，江海失所安。

多忧变华发，照影惭双鸾。

恩从万里归，独喜大节完。

日食太仓米，箧中有余纨。

奇穷不当尔，自信处此难。

长女闻孀居，将食泪滴盘。

老妻饱忧患，悲吒摧心肝。

西飞问黄鹄，谁当救饥寒。

二子怜我老，辇致心一宽。

别久得会合，喜极成辛酸。

忽闻倚门望，有书惊岁阑。

深情见缓急，欲报非琅玕。

劝尔勤孝友，慎毋慕衣冠。

渊渟自成井，放泻当生澜。

岂有白雪驹，举足无和銮。

苏辙

苏辙　次韵子瞻送杨杰主客奉诏同高丽僧游钱塘

人言长安远如日，三韩住处朝日赤。

飞帆走马入齐梁，却渡吴江食吴橘。

玉门万里唯言九，行人泪堕阳关酒。

佛法西来到此间，遍满曾如屈伸手。

出家王子身心虚，飘然渡海如过渠。

远来忽见倾盆雨，属国真逢戴角鱼。

至人无心亦无法，一物不见谁为敌。

东海东边定有无，拍手笑作中朝客。

苏辙

苏辙　次韵子瞻宿南山蟠龙寺

谷中夜行不见月，上下不辨山与谷。

前呼後应行相从，山头谁家有遗烛。

跫跫深径马蹄响，落落稀星著疏木。

行投野寺僧已眠，叩门无人狗出缩。

号呼从者久嗔骂，老僧下床揉两目。

问知官吏冒夜来，扫床延客卧华屋。

釜中无羹甑实尽，愧客满盎惟脱粟。

客来已远睡忘觉，僧起开堂劝晨粥。

自嗟奔走闵僧闲，偶然来过何年复。

留诗满壁待重游，但恐尘埃难再读。

苏辙

苏辙　次韵子瞻太白山下早行题崇寿院

山下晨光晚，林梢露滴升。

峰头斜见月，野市早明灯。

树暗犹藏鹊，堂开已馔僧。

据鞍应梦我，联骑昔尝曾。

苏辙

苏辙　次韵子瞻特来高安相别先寄迟适远却寄迈迨过遯

老兄骑骡日百里，据鞍作诗若翻水。

忽吟春草思惠连，因之亦梦添丁子。

群儿竞长堪一笑，老马卧餐何日起。

闻兄尽室皆旧人，见面未曾惟遯耳。

迟年最长二十六，已能干父穷愁里。

豫儿扬眉稍刚劲，党子温纯无愠喜。

我兄憔悴我亦穷，门户久长真待尔。

但令戢戢见头角，甑倒囊空定何耻。

家藏万卷须尽读，此外一簪无所恃。

船中未用废诗书，闭窗莫看江山美。

苏辙

苏辙　次韵子瞻题长安王氏中隐堂五首

秦中胜岷蜀，故国不须归。

甲第春风满，巴山昼梦非。

竹深啼鸟乱，花落晚蜂飞。

我欲西还去，敲门慎勿违。

苏辙

苏辙　次韵子瞻题长安王氏中隐堂五首

唐朝卿相宅，此外更应无。

请看庭前树，曾攀屋里姝。

流传渐失实，遗老不禁徂。

试问归登物，林间翠石孤。

苏辙

苏辙　次韵子瞻题长安王氏中隐堂五首

爱君高堂上，有似蜀江壖。

墙外终南近，檐西太白偏。

晚梅晴自媚，老竹暗相迁。

未到遥闻说，吾庐安得然。

苏辙

苏辙　次韵子瞻题长安王氏中隐堂五首

官去空留鹤，山浮不见鳌。

竹林迎日净，槐木拥亭高。

乌噪知人至，蝉鸣觉口劳。

谁能饮堂上，解带不穿袍。

苏辙

苏辙　次韵子瞻题长安王氏中隐堂五首

君看原上墓，坟尽但余碑。

谁见生前贵，尘生带下龟。

高堂幸有酒，一饮岂论赀。

勉强行乐耳，古人良可悲。

苏辙

苏辙　次韵子瞻题扶风道中天花寺小亭

客车来不息，辙迹知成沟。

莫怪慵登寺，犹宜赏举头。

独游知忆弟，望远胜登楼。

处处题诗遍，篇篇谁为收。

苏辙

苏辙　次韵子瞻题郭熙平远二绝

乱山无尽水无边，田舍渔家共一川。

行篇江南识天巧，临窗开卷两茫然。

苏辙

苏辙　次韵子瞻题郭熙平远二绝

断云斜日不胜秋，付与骚人满目愁。

父老如今亦才思，一蓑风雨钓槎头。

苏辙

苏辙　次韵子瞻题岐山周公庙

周人尚记有周公，禾黍离离下有宫。

破豆焌豚非以报，野巫长跪若为通。

山围栋宇泉流近，凤去梧桐落叶蒙。

有客赋诗题屋壁，二南犹自有遗风。

苏辙

苏辙　次韵子瞻题泗州监仓东轩二首

户舆嫋嫋渡浮梁，吏隐知君寄一仓。

十里遥看飞皂盖，小轩相对有壼浆。

清霄往往投车辖，永日霏霏散篆香。

留滞淮南久仍乐，莫年何意复为郎。

苏辙

苏辙　次韵子瞻题泗州监仓东轩二首

万斛尘飞日为霾，无心退食自成斋。

梅生红粟初迎腊，鱼跃银刀正出淮。

卧病空看帆度碛，诵诗犹记雪填阶。

夹河南北俱形胜，且借高城作两崖。

苏辙

苏辙　次韵子瞻题仙游潭中兴寺

潭边沙水不成泥，潭上孤禽挂巑啼。

缭绕飞桥能试客，蒙茸翠蔓巧藏溪。

云为绛帐马融室，石作屏风玉女闺。

仙果知君今未足，临潭脚战怕长梯。

苏辙

苏辙　次韵子瞻题薛周逸老亭

飞鸟不知穴，山鹿不知流。

薛子善饮酒，口如汲水虬。

吾观肠胃间，何异族党州。

人满地已尽，一介不可留。

谓子试饮水，一酌不再求。

谓子饮醇酒，百釂岂待酬。

酒可水不可，其说亦已悠。

以我视夫子，胸腹百丈幽。

譬如田中人，视彼公与侯。

未省破颜饮，何况裸露头。

鸱夷谓大瓠，皆饱安用浮。

多少苟自适，岂害为朋游。

苏辙

苏辙　次韵子瞻题张公诗卷後

世俗甘枉尺，所愿求直寻。

不知一律讹，大乐无完音。

见利心自摇，虑害安得深。

至人不妄言，淡如朱丝琴。

悲伤感旧俗，不类骚人淫。

又非避世翁，闵嘿遽阳瘖。

噀噀晨鷊鸣，岂问晴与阴。

世人积寸木，坐使高楼岑，

晚岁卧草庐，谁听梁甫吟。

它年楚倚相，傥能记愔愔。

苏辙

苏辙　次韵子瞻闻不赴商幕三首

怪我辞官免入商，才疏深畏忝周行。

学从社稷非源本，近读诗书识短长。

东舍久居如旧宅，春蔬新种似吾乡。

闭门已学gui头缩，避谤仍兼雉尾藏。

苏辙

苏辙　次韵子瞻闻不赴商幕三首

南商西洛曾虚署，长吏居民怪不来。

妄语自知当见弃，远人未信本非才。

厌从贫李嘲东阁，懒学谀张缓两腮。

知有四翁遗迹在，山中岂信少人哉。

苏辙

苏辙　次韵子瞻闻不赴商幕三首

埙动篪鸣只自知，忧轻责少幸官卑。

声名谩作耳中瑱，科第空收颌底髭。

西鄙猖狂犹将将，中朝闲暇自师师。

近成新论无人语，仰羡飞鸿两翅差。

苏辙

苏辙　次韵子瞻吴中田妇叹

久雨得晴唯恐迟，既晴求雨来何时。

今年舟楫委平地，去年蓑笠为裳衣。

不知天公谁怨怒，弃置下土尘与泥。

丈夫强健四方走，妇女龌龊将安归。

塌然四壁倚机杼，收拾遗粒吹糖粞。

东邻十日营一炊，西邻谁使救汝饥。

海边唯有盐不旱，卖盐连坐收婴儿。

传闻四方同此苦，不关东海诛孝妇。

苏辙

苏辙　次韵子瞻系御史狱赋狱中榆槐竹　柏

曲如山下藤，脆若溪上苇。

春风一张王，秋霜死则已。

胡为南涧中，辛勤种柏子。

上枝挠云霓，下根绞石齿。

伐之为梁栋，岁月良晚矣。

白首阅时人，君看柱下史。

苏辙

苏辙　次韵子瞻系御史狱赋狱中榆槐竹柏　槐

盛衰日相寻，循环何曾歇。

攀条攇柔荑，回首惊脱叶。

绿槐阴最厚，零落今存荚。

千林一枯槁，平地三尺雪。

草木何足道，盈虚视新月。

微阳起泉下，生意未应绝。

苏辙

苏辙　次韵子瞻系御史狱赋狱中榆槐竹柏　榆

秋风一何厉，吹尽山中绿。

可怜凌云条，化为樵夫束。

凛然造物意，岂复私一木。

置身有得地，不问直与曲。

青松未必贵，枯榆还自足。

纷然落叶下，萧条愧华屋。

苏辙

苏辙　次韵子瞻系御史狱赋狱中榆槐竹柏　竹

故园今何有，犹有百竿竹。

春雷起新萌，不放牛羊触。

虽无牛栏拥，不见红尘辱。

清风时一过，交戛响鸣玉。

渊明避纷乱，归嗅东篱菊。

嗟我独何为，弃此北窗绿。

苏辙

苏辙　次韵子瞻相送使胡

朔雪胡沙试此身，青罗便面紫狐巾。

拥旄代北随飞雁，顿足江东有卧麟。

欺酒壼冰将送腊，照溪梅萼定先春。

汉家五饵今方验，更愧当年叹息人。

苏辙

苏辙　次韵子瞻新城道中

春深溪路少人行，时听田间耒耜声。

饥就野农分饷黍，迎嫌尉卒闹金钲。

闲花开尽香仍在，白酒沽来压未清。

此味暂时犹觉胜，问兄何日便归耕。

苏辙

苏辙　次韵子瞻行至奉新见寄

四年候公书，长视飞鸿背。

十日留公谈，欲作白莲会。

匏瓜一遭系，卖酒长不在。

夜归步江漘，明月照清濑。

心开忽自得，语异竟非背。

一尊谈笑间，万事寂寥外。

欲同千里行，奈此一官碍。

何年真耦耕，举世无此大。

苏辙

苏辙　次韵子瞻延生观後山上小堂

谢公游意未能厌，踏尽登山屐齿尖。

古殿神仙深杳杳，香炉烟翠起纤纤。

岩花寂历飘琼片，庭桧萧疏漏玉蟾。

帝子莫归人不见，微风细雨自开帘。

苏辙

苏辙　次韵子瞻夜坐

月入虚窗疑欲旦，香凝幽室久犹薰。

清风巧为吹余瘴，疏雨时来报断云。

南海炎凉身已惯，北方毁誉耳谁闻。

遥知挂壁瓢无酒，归舶还将一酌分。

苏辙

苏辙　次韵子瞻饮道者院池上

雨气凉侵殿，河流渗入池。

黄粱瀹鱼子，白酒泻鹅儿。

风细初生袖，尘清免污眉。

郊行不易得，拂壁看题诗。

苏辙

苏辙　次韵子瞻颍州留别二首

托身游宦乡，终老羡箕颍。

隐居亦何乐，亲爱形随影。

念兄适吴越，霜降水初冷。

翩然事舟楫，弃此室庐静。

平明知当发，中夜抱虚警。

永怀江上宅。归计失不猛。

人生猣所役，有若鱼堕井。

远行岂易还，剧饮终难醒。

不如早自乞，闲日遮犹永。

世事非所忧，多忧亦谁省。

苏辙

苏辙　次韵子瞻颍州留别二首

放舟清淮上，荡潏洗心胸。

所遇日转胜，恨我不得同。

江淮忽中断，陂埭何重重。

紫蟹三寸筐，白凫五尺童。

赤鲤寒在汕，红粳满霜风。

西成百物贱，加餐慰贫穷。

胡为复相念，未肯安南东。

人生兔饥寒，不受外物攻。

不见田野人，四壁编茅蓬。

有食辄自乐，谁知富家翁。

苏辙

苏辙　次韵子瞻游道场山何山

两山相负为峰麓，流水重重注溪谷。

游人上寻流水源，未觉崎岖病双足。

山深下视云漫漫，径垂石底千屈盘。

松林阴森白日静，忽惊人世如奔湍。

客行不避苦寒出，僧定端居不下席。

人生嗟与草木同，置身所在由初植。

堂中白佛青髻鬟。气象冲淡非人间。

坐令远客厌奔走，径欲筑室依空山。

木鱼梠梠夜将旦，星斗欹斜挂山半。

行役有程未可留，将出山门复长叹。

苏辙

苏辙　次韵子瞻游富阳普照寺

尘埃日已远，斗蒌更无余。

寺到逢门入，诗成信手书。

山深僧自乐，路远客终疏。

访尽前朝景，它年一告予。

苏辙

苏辙　次韵子瞻游甘露寺

去国日已远，涉江岁将阑。

东南富山水，啀步留清欢。

迁延废行迈，忽忘身在官。

清晨涉甘露，乘高弃征鞍。

超然脱陎阾，穿云抚朱栏。

下视万物微，惟觉沧海宽。

潮来声汹汹，望极空漫漫。

一一渡海舶，冉冉移樯竿。

水怪时出没，群嬉类豭羱。

幽阴自生火，青荧复谁钻。

石头古天险，凭恃分权瞒。

疑城曜远目，来骑惊新观。

聚散定王业，成毁犹月团。

金山石围石，岌岌随涛澜。

犹疑汉宫廷，屹立承露盘。

狂波恣吞噬，万古嗟独完。

凝眸厌滉漾，绕屋行盘跚。

此寺历今古，遗迹皆龙鸾。

孔明所坐石，牂{左羊右历}非人刊。

经霜众草短，积雨青苔寒。

萧翁嗜佛法，大福将力千。

坡陀故镬在，甲错苍龙蟠。

卫金秉节制，佛骨埋金棺。

长松看百尺，画像留三叹。

新诗语何丽，传读纸遂刓。

嗟我本渔钓，江湖心所安。

方为笼中闭，仰羡天际抟。

游观惜不与，赋咏嗟独难。

俸禄藉升斗，虀盐嗜咸酸。

何时扁舟去，不俟官长弹。

苏辙

苏辙　次韵子瞻游孤山访惠懃惠思

鸟依山，鱼依湖，但有所有无所无。

轻舟沿泝穷远近，肩舆上下更传呼。

翩然独往不携孥，兼擅鱼鸟两所娱。

困依岩石坐巉绝，行牵翠蔓随缠纡。

道逢懃思访其庐，诵诗清切秋蝉孤。

隐居羞踏陌上土，何人起爱轮下蒲。

水南巷中罗百夫，鸡鸣朝谒至日晡。

人生变化安可料，怜汝久遁终无图。

凫鷖不足鹤有余，一俯一仰戚与蘧。

嗟我久欲从逃逋，方圆不敢左右摹。

苏辙

苏辙　次韵子瞻游罗浮山

客迷堕涧逢玉京，云行夭乔风号鸣。

暗中过尽石髓滑，惊喜观阙朝霞明。

东坡南去类此客，挤者力尽非求生。

偶然濒海少氛气，复有福地容躬耕。

诸侯历聘谢鲁叟，茅檐燕坐师老彭。

天枢旋结日珠重，人寰下视鸿毛轻。

俗缘渐觉冰雪解，元气户复蛟虬狞。

远游脱屣入盖竹，初怪长史留家庭。

後来玉斧小儿子，亦入真诰参仙经。

试令子弟学诸许，还家不用剑阁铭。

洞天闻亦有图籍，但恐未免如公卿。

此心愿与世无事，不愿与世平不平。

苏辙

苏辙　次韵子瞻有美堂夜归

饮阑钟虞欲移轩，香雾犹残金博山。

明月飞来松岭外，游人散落马蹄间。

城严画鼓初传角，路暗山花自落鬟。

清境暂时都不见，夜深人尽始来还。

苏辙

苏辙　次韵子瞻与安节夜坐三首

前山积雪暮峥嵘，燕坐微闻落瓦声。

共对一尊通夜语，相看万里故乡情。

信归岭上寒梅远，恨极江南春草生。

明日青铜添白发，且须醉睡倒灯檠。

苏辙

苏辙　次韵子瞻与安节夜坐三首

少年高论苦峥嵘，老孚寒蝉不复声。

目断家山空记路，手披禅册渐忘情。

功名久已知前错，婚嫁犹须毕此生。

家世读书难便废，漫留案上铁灯檠。

苏辙

苏辙　次韵子瞻与安节夜坐三首

谪官似我无归计，落第怜渠有屈声。

握手天涯同一笑，倚门岁晚不胜情。

黄冈俯仰成陈迹，白首蹉跎畏後生。

归去且安南巷乐，莫看歌舞醉长檠。

苏辙

苏辙　次韵子瞻与邓圣求承旨同直翰苑怀武昌西山旧游

我游齐安十日回，东坡桃李初未栽。

扁舟乱流入樊口，山雨未止淫黄梅。

寒溪闻有古精舍，相与推挽登崔嵬。

山深县令喜客至，寺荒蔓草生经台。

黄鹅白酒得野馈，藤床竹簟无纤埃。

可怜迁客畏人见，共怪青山谁为堆。

行惊晚照催出谷，中止乱石倾余罍。

古今相望两令尹，文词洒落千山隈。

野人岂复识遗趣，过客时为克苍苔。

五年留滞屐齿秃，一朝挥手船头开。

玉堂却忆昔游处，笑问五柳应雕摧。

满朝文士蚤贵达，凭凌霄汉乘风雷。

入参秘殿出华省，何钿著足空山来。

漂流邂逅览遗躅，耳中尚有江声哀。

苏辙

苏辙　次韵子瞻与苏世美同年夜饮

晚岁事游宦，相从未尝足。

羡君四海皆兄弟，栈中直木不容曲。

临安老令况同科，相逢岂厌樽中醲。

潦倒谁怜涧底松，岁寒尚有霜前竹。

闻道渠家八丈夫，它日归耕免幽独。

苏辙

苏辙　次韵子瞻再游径山

我兄东南游，我亦梦中去。

径山闻已熟，往意穿云雾。

梦经山前溪，足冷忽先渡。

举头云峰合，到寺霜日莫。

香厨馔岩蔌，野径踏藤屦。

平生共游处，骞足蹑高步。

崎岖每生胝，眩晃屡回顾。

何年弃微官，携手众山路。

苏辙

苏辙　次韵子瞻赠梁交左藏

彭城欲往台无檄，初喜东西合为一。

将军走马随春风，精锐千人森尺籍。

口占佳句惊众坐，手练强兵试鸣镝。

酒酣起舞花满地，醉倒不听人扶出。

归来相对如梦寐，虎踞熊经苦岑寂。

黄楼方就可同游，饮尽官厨三百石。







卷356

苏辙

苏辙　次韵子瞻赠张憨子

得罪南来正坐言，道人闭口意深全。

天游本自有真乐，羿彀谁知定不贤。

构火暾暾初吐日，飞流滚滚旋成川。

此心此去如灰冷，肯更逢人问复然。

苏辙

苏辙　次韵子瞻招王蘧朝请晚饮

矫矫公孙才不贫，白驹冲雪喜新春。

忽过银阙迷归路，误认瑶台寻故人。

访我不嫌泥正滑，留君深愧酒非醇。

归时九陌铺寒月，清绝空教仆御颦。

苏辙

苏辙　次韵子瞻招隐亭

隐居吾未暇，何暇劝夫人。

试饮此亭酒，自惭缨上尘。

林深开翠帟，岸断峻严闉。

送雪村酤酽，迎阳鸟唘新。

竹风吹断籁，湖月转车轮。

霜叶飞投坐，山梅重压巾。

欲居常有待，已失叹无因。

古语君看取，声名本实宾。

苏辙

苏辙　次韵子瞻谪居三适其二午窗坐睡

定中龙眠膝，定起柳生肘。

心无出入异，三昧亦何有。

晴窗午阴转，坐睡一何久。

颓然拥褐身，剥啄叩门手。

褰帷顾我笑，疑我困宿酒。

不知吾丧我，冰消不遗寿。

空虚无一物，彼物自枯朽。

梦中得灵药，此药从谁受。

侵寻入四支，欲洗自无垢。

从今百不欠，只欠归田叟。

苏辙

苏辙　次韵子瞻谪居三适其三夜卧濯足

海民慢寒备，不畜衾与裯。

虽苦地气泄，亦无徒跣忧。

逐客久未安，集舍占鸺鷙。

念昔使胡中，车驰卒不留。

貂裘溯北风，十袭犹飕飕。

中涂履冰河，马倒身自投。

宛足费冯翼，千里烦帣韝。

十年事汤剂，风雨气辄浮。

南来足忧虑，此病何时瘳。

名身孰亲疏，慎勿求封侯。

苏辙

苏辙　次韵子瞻谪居三适其一旦起理发

道人鸡鸣起，趺坐存九宫。

灵液流下田，伏苓抱长松。

颠毛得余润，冉冉欺霜风。

俯就无数栉，九九为一通。

洗沐废已久，徐之勿匆匆。

气来自涌泉，至此知几重。

近闻西边将，袒裼拥马鬃。

归来建赤油，不复侪伍同。

笑我守寻尺，求与真源逢。

人生各有安，未肯易三公。

苏辙

苏辙　次韵子瞻竹{左鼠右柳}

野食不穿囷，溪饮不盗盎。

嗟{左鼠右柳}独何罪，膏血自为罔。

阴阳造百物，偏此愚不爽。

肥痴与瘦黠，禀受不相髣。

王孙处深谷，小若儿在襁。

超腾避弹射，将中还复枉。

一朝受羁绁，冠带相宾飨。

愚死智亦擒，临食抵吾掌。

苏辙

苏辙　次韵子瞻自普照入山独游二庵

披榛入山山路细，钟声出寺门将闭。

石苔冉冉上芒鞋，草露漙漙著衣袂。

野人茅茨苫竹屋，终身局促无生计。

天公未省长困人，春田米尽秋田继。

老妻稚子亦自乐，野草山花还插髻。

长笑人间醉未醒，终老辛勤漫欺世。

苏辙

苏辙　次子瞻夜字韵作中秋对月二篇一以赠王郎二以寄子瞻

平明坐曹黄昏归，终岁得闲惟有夜。

已邀明月出墙东，更遣清风扫庭下。

城上青鬟四山合，门前白练长江泻。

谁家高会吹参差，邻妇悲歌舂罢亚。

二年忧患今已过，一夜清光天所借。

西京诗句出苏李，南国风流数王谢。

已随孤棹去中原，肯顾新科求上舍。

读书本自比嵇锻，学剑要须问曹蔗。

清觞灩灩君莫违，佳句駸駸予已怕。

狂夫猖狂终累人，不返行遭亲党骂。

苏辙

苏辙　次子瞻夜字韵作中秋对月二篇一以赠王郎二以寄子瞻

十年秋月照相思，相从只有彭门夜。

露侵笳鼓思城阙，寒迫鱼龙舞潭下。

厌厌夜饮欢自足，落落襟怀向人泻。

秋深河来巨野溢，水乾楼起滕王亚。

北海孔公虽好客，河内寇尹那得借。

是非朝野忽纷纭，得丧芳菲一开谢。

明月多情还入门，流水何知空绕舍。

晨餐江市富鱣鲂，夜宿山村足梨蔗。

坐隅鹏鸟不须问，墙外蝮蛇犹足怕。

娄公见唾行自乾，冯老尚多谁定骂。

苏辙

苏辙　答见和

花柳萧条行已老，圣贤希阔未尝中。

眼看芍药纷纷尽，赖有樱桃颗颗同。

苏辙

苏辙　答见和

尘编何用朝朝看，新酿还须处处赊。

好事若能频载酒，不妨时复到杨家。

苏辙

苏辙　答荆门张都官维见和惠泉

荒凉荆门西，泉水谁为泄。

汲源虽甚微，来意不可折。

平铺清池满，皎皎自明澈。

甘凉最宜茶，羊炙可用雪。

炎风五月交，中夜吐明月。

太守燕已远，青嶂空嵲嵲。

泉上白发翁，来饮杯馔阙。

酌水自献酬，箕踞无礼节。

区区游泉人，常值午日烈。

回首忧重城，赏玩安能彻。

苏辙

苏辙　答孔平仲二偈

熟睡将经作枕头，君家事业太悠悠。

要须睡著元非睡，未可昏昏便尔休。

苏辙

苏辙　答孔平仲二偈

龟毛兔角号空虚，既被无收岂是无。

自有真无遍诸有，灯光何碍也嫌渠。

苏辙

苏辙　答孔平仲惠蕉布二绝

裘葛终年累已轻，薄蕉如雾气尤清。

应知浣濯衣棱败，少助晨趋萃蔡声。

苏辙

苏辙　答孔平仲惠蕉布二绝

灯笼白葛扇栽纨，身似山僧不似官。

更得双蕉缝直掇，都人浑作道人看。

苏辙

苏辙　答孔武仲

飞霜委中林，不废长松绿。

惊风振川野，未省劲草伏。

我贫客去尽，君来常不速。

愧君赠桃李，永愿报琼玉。

我性本山林，苦学笔空秃。

骅骝塞康庄，病足顾难逐。

锦文衒华藻，敝褐非所续。

家有五车书，恨不十年读。

济南昔相遇，我齿三十六。

谈谐倾盖间，还往白首熟。

从君饮浊酒，过我饭脱粟。

西湖多萯薶，白昼下鸿鹄。

城西野人居，柴门拥修竹。

後车载鸱夷，下马泻醽醲。

醉眠卧荒草，空洞笑便腹。

疏狂一如此，岂望世收录。

别来今几何，归期已屡卜。

西南有薄田，茅舍清溪曲。

耕耘三男子，伏腊当自足。

君能远相寻，布衣巾一幅。

苏辙

苏辙　答琳长老寄幽兰白术黄精三本二绝

欲深不见兰生处，追逐微风偶得之。

解脱清香本无染，更因一嗅识真如。

苏辙

苏辙　答琳长老寄幽兰白术黄精三本二绝

老僧似识众生病，久在山中养药苗。

白术黄精远相寄，知非象马费柔调。

苏辙

苏辙　答王定国问疾

五年窜南荒，顽质不伏病。

吸清吐浊秽，气练骨随劲。

澹然久忘归，寂寂就遐屏。

国恩念流落，牵挽畀邻境。

叶舟泝长江，藤鞋过重岭。

峡深茑萝恶，山巑崖石横。

恢台夏初发，氛雾秋愈盛。

菘薤食有时，豚羔讵曾省。

门开讼氓入，日晏鴃舌竞。

肝脾得寒热，冰炭迫晨暝。

俚医固空疏，蛮觋刻粗猛。

老妻但坐哭，亦语未肯听。

长子亦在床，一卧昏不醒。

思归未可得，即死副前定。

如如性终在，冉冉岁将冷。

筋骸稍轻安，冠服强披整。

余方厌苓术，日食禁醪茗。

发衰乱随栉，骨瘦空看影。

簿书勉复亲，环玦非所请。

马老固伏枥，槎流旧安井。

凌兢就轻车，邂逅出修绠。

此生诚梦幻，俯仰成吊庆。

故人枉新诗，万里慰孤耿。

赏音我非旷，斫鼻君真郢。

南迁昔所同，卧疾今亦并。

远行信由天，未死庸非命。

归舟正飘兀，斋舍念清净。

作书附鸿翼，去路瞻斗柄。

闸水渐安流，吴音未全正。

一樽对清言，及此冬夜永。

苏辙

苏辙　答文与可以六言诗相示因道济南事作十首

远游既为东鲁，迁居又爱南山。

齿发自知将老，心怀且欲偷安。

苏辙

苏辙　答文与可以六言诗相示因道济南事作十首

舜井溢流陌上，历山近在城头。

羁旅三年忘去，故园何日归休。

苏辙

苏辙　答文与可以六言诗相示因道济南事作十首

野步西湖绿缛，晴登北渚烟绵。

蒲莲自可供腹，鱼蟹何尝要钱。

苏辙

苏辙　答文与可以六言诗相示因道济南事作十首

饮酒方桥夜月，钓鱼画舫秋风。

冉冉荷香不断，悠悠水面无穷。

苏辙

苏辙　答文与可以六言诗相示因道济南事作十首

雨过山光欲溜，寒来水气如焌。

胜处何须吴越，随方亦有游朋。

苏辙

苏辙　答文与可以六言诗相示因道济南事作十首

扬雄执戟虽久，陶令归田未能。

眼看云山无奈，神伤簿领相仍。

苏辙

苏辙　答文与可以六言诗相示因道济南事作十首

终岁常亲鞭扑，此生知负诗书。

欲寻旧学无处，时有故人起予。

苏辙

苏辙　答文与可以六言诗相示因道济南事作十首

故人远在江汉，万里时寄声音。

闻道禅心寂寞，未废诗人苦吟。

苏辙

苏辙　答文与可以六言诗相示因道济南事作十首

佳句近参风雅，微词间发离骚。

窃欲比君庾信，莫年诗赋尤高。

苏辙

苏辙　答文与可以六言诗相示因道济南事作十首

相思欲见无路，满秩西归有时。

及君铃阁少事，饮我松醪满卮。

苏辙

苏辙　答吴和二绝

三间浰水小茅屋，不比麻田新草堂。

门我秋来气如火，此间何事得安康。

苏辙

苏辙　答吴和二绝

惯从李叟游都市，久伴蓝翁醉画堂。

不似苏门但长啸，一生留恨与嵇康。

苏辙

苏辙　答颜复国博

岁晚河冰留画船，一轩修竹喜萧然。

诗词温厚新成格，道论精微近入禅。

病後不胜清醑酽，别时仍得旧书传。

欲成古史须咨考，陋巷何因接尺椽。

苏辙

苏辙　大人久废弹琴比借人雷琴以记旧曲十得三四率尔拜呈

久厌凡桐不复弹，偶然寻绎尚能存。

仓庚鸣树思前岁，春水生波满旧痕。

泉落空岩虚谷应，佩敲清殿百官寒。

终宵窃听不能学，庭树无风月满轩。

苏辙

苏辙　大行皇太后挽词二首

累朝宗内治，晚岁擅鸿勋。

立子得元圣，收帘奉长君。

一言消横逆，多难弭纷纭。

仙驭曾非远，长瞻巩洛云。

苏辙

苏辙　大行皇太后挽词二首

家风承旧相，国体继皇姑。

定策从中禁，传声震海隅。

春风开闭蛰，朝露湿焦枯。

万里生还客，冠缨泪雨濡。

苏辙

苏辙　大行太皇太后挽词二首

内治隆三世，尊临极九年。

神孙克负荷，大业付安全。

有道华夷靖，无心怨恶悛。

和熹盛东汉，从此不称贤。

苏辙

苏辙　大行太皇太后挽词二首

约己心全小，宽叱德有余。

外家恩泽少，先后礼容虚。

原庙因前室，中朝避册书。

功名不胜纪，四諡叹犹疏。

苏辙

苏辙　大雪三绝句

闰岁穷冬已是春，当寒却暖未宜人。

阴风半夜催飞霰，稍净天街一尺尘。

苏辙

苏辙　大雪三绝句

玄冥留雪付勾芒，桃李虽忧麦未伤。

膏泽较迟三十日，问天此意亦茫茫。

苏辙

苏辙　大雪三绝句

连岁金明不见冰，上春风雪气棱棱。

台中曾奏五行传，到此施行愧未曾。

苏辙

苏辙　大雨後咏南轩竹二绝句

苦寒坏我千竿绿，好雨还催众笋长。

痛饮虽无嵇阮客，瓢尊一试午阴凉。

苏辙

苏辙　大雨後咏南轩竹二绝句

叶开翡翠才通日，节竦琅玕不怕风。

稍放西边深二丈，端如幽谷茂林中。

苏辙

苏辙　大雨联句

庭松偃盖如醉，夏雨新凉似秋。

有客高吟拥鼻，无人共吃馒头。

苏辙

苏辙　得告家居次韵贡父见寄

君恩赐告许归来，雨後中庭有绿苔。

起问日高三丈久，卧闻车过九门开。

泥封连日传新语，腕脱知君有轶才。

待得晴乾追後乘，未应尘土热如灰。

苏辙

苏辙　登郡谯偶见姜应明司马醉归

苍然莫色映楼台，江市游人夜未回。

何处酒仙无一事，肩舆鼾睡过桥来。

苏辙

苏辙　登南城有感示文务光王遹秀才

幽忧随秋至，秋去忧未已。

城南试登望，百草枯且死。

落叶投人怀，惊鸿四面起。

所思不可见，欲往将安至。

斯人定谁识，顾有二三子。

步上百尺台。云烟遍原隰，

{左忄右敞}恍令乴o哀。山中难久居，

浮沉在城郭。欲学扬子云，

避世天禄阁。浮木寄流水，

行止非所期。何须自为计，

水当为我移。外物不可必，

惟此方寸心。心中有乐事，

手付瑟与琴。夜吟感秋诗，

惜此芳物零。幽人亦多思，

起坐再三听。白驹在空林，

瓶罄有耻罍。尽我一杯酒，

愁思如云颓。

苏辙

苏辙　登上水关

淇水泇泇入禁城，城楼中断过深情。

空郊南数牛羊下，落日回瞻观阙明。

岁月逼人行老大，江湖发兴感平生。

画舫早晚笼新屋，慰意来看水面平。

苏辙

苏辙　丁亥生日

少年即病肺，喘作锯木声。

中年复病脾，暴下泉流倾。

困苦始知道，处世百欲轻。

收功在晚年，二疾忽已平。

来年今日中，正行七十程。

老聃本吾师，妙语初自明。

至哉希夷微，不受外物婴。

非三亦非一，了了无形形。

迎随俱不见，睢昙谓无生。

湛然琉璃内，宝月长盈盈。

苏辙

苏辙　东方书生行

东方书生多愚鲁，闭门诵书口生土。

窗中白首抱遗编，自信此书传父祖。

辟雍新说从上公，册除仆射酬元功。

太常弟子不知数，日夜吟讽如寒虫。

四方窥觇不能得，一卷百金犹复惜。

康成颖达弃尘灰，老聃瞿昙更出入。

旧书句句传先师，中途欲弃还自疑。

东邻小儿识机会，半年外舍无不知。

乘轻策肥正年少，齿疏唇腐真堪笑。

是非得失付它年，眼前且买先腾踔。

苏辙

苏辙　东西京二绝

亲祀甘泉岁一终，属车徐动不惊风。

宓妃何预词臣事，指点讥呵豹尾中。

苏辙

苏辙　东西京二绝

犀箸金盘不暇尝，更须石上捣黄粱。

数钱未免河东旧，不识前朝大练光。

苏辙

苏辙　东轩长老二绝

东轩正似虚空样，何处人家笼解盛。

纵使盛来无处著，雪堂自有老师兄。

苏辙

苏辙　东轩长老二绝

担头挑得黄州笼，行过圆通一笑开。

却到山前人已寂，亦无一物可担回。

苏辙

苏辙　冬日即事

寒日初加一线长，腊醅添浸隔罗光。

新年只愿多新酒，旧疾微令变旧方。

自昔杯棬元窄小，得闲筋力尚康强。

买田种秫贫无计，自有人家为插秧。

苏辙

苏辙　冬至日

阴阳升降自相催，齿发谁教老不回。

犹有髻珠常照物，坐看心火冷成灰。

酥煎陇坂经年在，柑摘吴江半月来。

官冷无因得官酒，老妻微笑泼新醅。

苏辙

苏辙　冬至日作

羲和飞辔留不住，小儿逢节喜欲舞。

人言老翁似小儿，焌豚酿酒多为具。

颍川本自非吾乡，邻里十年成旧故。

谁令闭户谢往还，寿酒独向儿孙举。

饮罢跏趺闭双目，寂然自有安心处。

心安自谓无老少，不知须发已如素。

似闻钱重薪炭轻，今年九九不难数。

苏辙

苏辙　冬至雪

旱久魃不死，连阴未成雪。

微阳九地来，颠风三日发。

父老窃相语，号令风为节。

讲武罢冬夫，畿甸休保甲。

累囚出死地，冗官去烦杂。

手诏可人心，吾君信明哲。

风频雪犹吝，来岁恐无麦。

天公听一言，惟幸早诛魃。

苏辙

苏辙　冬至雪二首

一气潜萌九地中，雪花微落四无风。

初阳便有回天力，宿瘴徐看卷地空。

家酿再投犹恨薄，官酤多取定无功。

时人浅陋终无益，径就天公借一丰。

苏辙

苏辙　冬至雪二首

佳节萧条陋巷中，雪穿窗户有颜风。

出迎过客知非病，归对先师喜屡空。

黍酝盈瓢终寡味，石薪烘灶信奇功。

颇嫌半夜欺毛褐，却喜年来麦定丰。

苏辙

苏辙　读传灯录示诸子

大鼎知难一手扛，此心已自十年降。

旧存古镜磨无力，近喜三更月到窗。

早岁文章真自累，一生忧患信难双。

从今父子俱清净，共说无生或似庞。

苏辙

苏辙　读乐天集戏作五绝

乐天梦得老相从，洛下诗流得二雄。

自笑索居朋友绝，偶然得句与谁同。

苏辙

苏辙　读乐天集戏作五绝

乐天得法老凝师，後院犹存杨柳枝。

春尽絮飞余一念，我今无累日无思。

苏辙

苏辙　读乐天集戏作五绝

乐天投老刺抗苏，溪石胎禽载舳舻。

我昔不为二千石，四方异物固应无。

苏辙

苏辙　读乐天集戏作五绝

乐天引洛注池塘，画舫飞桥映绿杨。

潩水隔城来不得，不辞策杖看湖光。

苏辙

苏辙　读乐天集戏作五绝

乐天种竹自成园，我亦墙阴数百竿。

不共伊家斗多少，也能不畏雪霜寒。

苏辙

苏辙　读史六首

留侯决成败，面折愧周昌。

垂老召商叟，鸿鹄自高翔。

苏辙

苏辙　读史六首

诸吕更相王，陈平气何索。

千金寿绛侯，刘宗知有托。

苏辙

苏辙　读史六首

贾生料吴楚，竟毙大梁城。

一身不自保，痛哭空伤生。

苏辙

苏辙　读史六首

桓文服荆楚，安取破国都。

孔明不料敌，一世空驰驱。

苏辙

苏辙　读史六首

安石善谈笑，挥尘却苻秦。

妄起并吞意，终残吴越人。

苏辙

苏辙　读史六首

江河浪如屋，要须沧海容。

可怜狄仁杰，犹复负娄公。

苏辙

苏辙　二月望日雪二绝

玄冥留雪恼中春，损麦伤花病老人。

已典布裘捐衲袜，朝来酒尽乞比邻。

苏辙

苏辙　二月望日雪二绝

老翁衰病不忧花，百口唯须麦养家。

闻道田中犹要雪，兼收凝白试山茶。

苏辙

苏辙　伐双谷

芳兰非不嘉，当门自宜锄。

矧此恶木阴，久妨长者车。

仆夫砺寻斧，告我日方除。

久持不忍意，柯条益扶疏。

植根虽云固，伐去曾须臾。

我涂虽不宽，出入自有余。

开门听还往，并纳贤与愚。

荒秽一朝尽，来者皆虚徐。

苏辙

苏辙　泛潩水

早岁南迁恨舳舻，归来平地忆江湖。

半篙春水花千片，八尺轻船酒一壼。

徐转城阴平野阔，稍通竹径小亭孤。

前朝宰相终难得，父老咨嗟今亦无。

苏辙

苏辙　范百嘉百岁昆仲挽词二首

少年何敏锐，才气伏诸生。

展卷五行下，挥毫万字倾。

百年殊未艾，一病竟无成。

谁谓从夫子，同开郁郁城。

苏辙

苏辙　范百嘉百岁昆仲挽词二首

季子尤高爽，颜家早哭回。

白头生便尔，黄壤遽相催。

旧草谁收拾，新松利插栽。

悲伤有伯氏，诸子尚婴孩。

苏辙

苏辙　范丞相尧夫挽词二首

持身守忠恕，临事耻浮沉。

直道更三黜，平生惟一心。

家风来自远，国论老弥深。

令德真如玉，泥沙枉见侵。

苏辙

苏辙　范丞相尧夫挽词二首

南迁头已白，北返病初加。

君意知无罪，天心许到家。

同朝曾忝旧，握手一长嗟。

时事纷无已，还应付棣华。

苏辙

苏辙　范蜀公挽词三首

能言人尽尔，有立世终稀。

忧国常先众，谋身亦勇归。

见奇初或笑，要极未应非。

仅似西山老，终身止食薇。

苏辙

苏辙　范蜀公挽词三首

赋传长啸久，书奏鎛钟新。

共叹文章手，终为礼乐人。

遗风满台阁，好语落簪绅。

欲取褒雄比，终非骨鲠臣。

苏辙

苏辙　范蜀公挽词三首

剑外东来日，城西却住年。

高斋留寓宿，旅食正萧然。

语惬闻投石，诗新看涌泉。

清樽寄苦泪，一洒叶坟前。

苏辙

苏辙　方筑西轩穿地得怪石

卞氏平日本富家，庭中怪石蹲麏麚。

子孙分散不复惜，排弃坑谷埋泥沙。

一株跃出随畚锸，知我开轩方种花。

颓然远岭垂涧壑，豁然洞穴通烟霞。

什夫徒置幸不远，轩前桐柏阴交加。

我家旧隐久不到，小池尺水三流槎。

少年旋绕看不足，时呼野老来煎茶。

老人得此且自慰，更访余石探幽遐。

苏辙

苏辙　放榜後次韵毛守见招

饱食安眠愧不材，疏帘翠帟幸相陪。

深居正厌银袍乱，失喜初闻铁锁开。

佳句径蒙探古锦，小槽仍报滴新醅。

诸人欲见风流伯，不用招呼亦自来。

苏辙

苏辙　放闸二首

画舫连樯住，注流泛闸平。

忽看银汉落，仍听夏雷惊。

正柂迟回久，开头取次轻。

滞留初一快，奔驶忽口倾。

不识风涛恐，聊同枕席行。

行逢贱鱼稻，饱食慰平生。

苏辙

苏辙　放闸二首

闸空非有碍，水静为谁兴。

开闭偶然异，喧豩自不胜，

浮舟万斛升。岸摇将落木，

鱼困或投罾。汹涌曾谁止，

萧条远欲凝。力争知必折，

少待亦何能。一发临流笑，

微言早服膺。

苏辙

苏辙　肺病

肺病比不作，屈信三十年。

今年胡为尔，呀然上冲咽。

寒冰未易温，死灰谁使然。

医言无庸怪，此理环无端。

少年少戕败，今日存精坚。

假年复除害，非人岂非天。

苏辙

苏辙　风痹三作

年老百病生，风痹已三件。

主家长患聋，说法仍害脚。

十年学趺坐，从此罢雀跃。

闭目时自观，寸田饱耕凿。

下种本无种，服药亦非药。

田熟根自生，病去如花落。

吾生默已定，有数谁能却。

数尽吾则行，未应堕冥漠。

苏辙

苏辙　风雪

冬温未宜人，风雪中夜止。

疾雷略吾窗，轻冰入吾被。

病去适三日，惊起存一气。

心安气亦安，二物本非二。

皎然一寸灯，下烛九泉底。

物来无不应，物去未尝昧。

恨我俗绿深，挠此古佛智。

医来视六脉，六脉非昔比。

苏辙

苏辙　逢章户掾赴澧州

江舟不厌窄，船窄始宜行。

风里长先过，滩头一倍轻。

迎亲无恶处，禄养胜躬耕。

澧上春兰早，犹堪吊屈生。

苏辙

苏辙　奉使契丹二十八首其八赵君偶以微恙乘驼车而行戏赠二绝句之二

高屋宽箱处豹裵，相逢燕市不相亲。

忽闻中有京华语，惊喜开帘笑杀人。

苏辙

苏辙　奉使契丹二十八首其八赵君偶以微恙乘驼车而行戏赠二绝句之一

邻国知公未可风，双驼借与两轮红。

它年出塞三千骑，卧画辎车也要公。

苏辙

苏辙　奉使契丹二十八首其二十八筠州圣祖殿诗

高安在南，分自豫章。

重山复江，鱼鸟之乡。

俗野不文，吏亦怠荒。

礼失不知，习为旧常。

苏辙

苏辙　奉使契丹二十八首其二十八筠州圣祖殿诗

於穆圣祖，宅神皇极。

降鉴在下，子孙千亿。

羽衣玉佩，旗纛旄节。

巍巍煌煌，秩祀万国。

苏辙

苏辙　奉使契丹二十八首其二十八筠州圣祖殿诗

如日在天，靡国不临。

筠虽小邦，其有不歆。

东庑西向，谁昔营之。

民昏不知，神以不怀。

苏辙

苏辙　奉使契丹二十八首其二十八筠州圣祖殿诗

深山之间，野水之滨。

礼乐声明，孰见孰闻。

祖庙之严，君臣则存。

失而不图，民以罔观。

苏辙

苏辙　奉使契丹二十八首其二十八筠州圣祖殿诗

毛侯始来，其则有意。

匪民之愚，礼教实坠。

章闻於朝，帝曰偷哉。

弗改弗营，何以示民。

苏辙

苏辙　奉使契丹二十八首其二十八筠州圣祖殿诗

九峰之杉，逍遥之柟。

易直且修，弗斫而堪。

新堂有严，四星在南。

朝堥之仪，万民所祗。

苏辙

苏辙　奉使契丹二十八首其二十二学士院端午帖子二十七首之二太皇太后阁

帘密风时度，宫深日倍长。

紵罗随节赐，黍麦趁新尝。

苏辙

苏辙　奉使契丹二十八首其二十二学士院端午帖子二十七首之二太皇太后阁

玉殿清虚过暑天，草庐烦促念民编。

外家近许迁新宅，不遣司农费一钱。

苏辙

苏辙　奉使契丹二十八首其二十二学士院端午帖子二十七首之二太皇太后阁

执热宁忘濯，清心自释烦。

东朝闻好语，畏日解余暄。

苏辙

苏辙　奉使契丹二十八首其二十二学士院端午帖子二十七首之二太皇太后阁

出磨玉尘除旧廪，奉箱彩缕看新丝。

一年丰乐今将半，雨殿欢声外得知。

苏辙

苏辙　奉使契丹二十八首其二十二学士院端午帖子二十七首之二太皇太后阁

舟楫喧呼招屈处，禽鱼鼓舞放生中。

百官却拜枭羹赐，凶去方知舜有功。

苏辙

苏辙　奉使契丹二十八首其二十二学士院端午帖子二十七首之二太皇太后阁

决狱初迎雨，开仓旋取陈。

青黄今接夏，饥疫免忧春。

苏辙

苏辙　奉使契丹二十八首其二十二学士院端午帖子二十七首之三皇太后阁六

寿康朝谒蚤，长信燕闲多。

不有图书乐，其如昼漏何。

苏辙

苏辙　奉使契丹二十八首其二十二学士院端午帖子二十七首之三皇太后阁六

玉宇宜朱夏，壼冰生晚凉。

深心念行暍，清夜久焚香。

苏辙

苏辙　奉使契丹二十八首其二十二学士院端午帖子二十七首之三皇太后阁六

蚕宫罢采撷，暴室献朱黄。

翕呷霜纨动，阑班彩缕长。

苏辙

苏辙　奉使契丹二十八首其二十二学士院端午帖子二十七首之三皇太后阁六

六宫无事著嬉游，百药初成及早收。

菖歜还羞十二节，椿年自占八千秋。

苏辙

苏辙　奉使契丹二十八首其二十二学士院端午帖子二十七首之三皇太后阁六

万寿仍萦长命缕，虚心不著赤灵符。

民间风俗疑当共，天上清高定尔无。

苏辙

苏辙　奉使契丹二十八首其二十二学士院端午帖子二十七首之三皇太后阁六

扬子江心泻镜龙，波如细縠不摇风。

宫中禁捧秋天月，长照人心助至公。

苏辙

苏辙　奉使契丹二十八首其二十二学士院端午帖子二十七首之四皇太妃阁五

晓起钟犹凝，朝回露欲乾。

逡巡下清跸，委曲问平安。

苏辙

苏辙　奉使契丹二十八首其二十二学士院端午帖子二十七首之四皇太妃阁五

压蔗出寒浆，敲冰簇画堂。

人间正袢暑，天上绝清凉。

苏辙

苏辙　奉使契丹二十八首其二十二学士院端午帖子二十七首之四皇太妃阁五

九夏清斋奉至尊，消除疠疫去无痕。

太医争献天师艾，瑞雾长萦尧母门。

苏辙

苏辙　奉使契丹二十八首其二十二学士院端午帖子二十七首之四皇太妃阁五

纨扇新裁冰雪余，清风不隔紵罗疏。

飞升漫写秦公子，荣谢应怜汉婕妤。

苏辙

苏辙　奉使契丹二十八首其二十二学士院端午帖子二十七首之四皇太妃阁五

渺渺金河入禁垣，渐台雨过碧波翻。

共传太液龙舟稳，不似南方竞渡喧。

苏辙

苏辙　奉使契丹二十八首其二十二学士院端午帖子二十七首之五夫人阁四首

修厦欺晴日，重帘度细风。

群仙不烦促，长在广寒宫。

苏辙

苏辙　奉使契丹二十八首其二十二学士院端午帖子二十七首之五夫人阁四首

寻芳空茂木，斗草得幽兰。

歌舞纤絺健，嬉游玉佩珊。

苏辙

苏辙　奉使契丹二十八首其二十二学士院端午帖子二十七首之五夫人阁四首

新煮青筠稻米香，旋抽独茧薄罗光。

利堆雕俎添崖蜜，争作轻衫荐寿觞。

苏辙

苏辙　奉使契丹二十八首其二十二学士院端午帖子二十七首之五夫人阁四首

御沟绕殿细无声，飞洒彤墀晓气清。

开到石榴花欲尽，阴阴高柳一蝉鸣。

苏辙

苏辙　奉使契丹二十八首其二十二学士院端午帖子二十七首之一皇帝阁六首

溽暑避华构，清风迎早朝。

枫槐高自舞，冰雪晚初消。

苏辙

苏辙　奉使契丹二十八首其二十二学士院端午帖子二十七首之一皇帝阁六首

南讹初应历，五日未生阴。

灵药收农录，薰风拂舜琴。

苏辙

苏辙　奉使契丹二十八首其二十二学士院端午帖子二十七首之一皇帝阁六首

皇心本夷旷，一气自炎凉。

不废荆吴旧，民风见未央。

苏辙

苏辙　奉使契丹二十八首其二十二学士院端午帖子二十七首之一皇帝阁六首

九门已散秦医药，百辟初颁凌室冰。

饮食祈君千万寿，良辰更上辟兵缯。

苏辙

苏辙　奉使契丹二十八首其二十二学士院端午帖子二十七首之一皇帝阁六首

雨迟麦粒尤坚好，日丽蚕丝转细长。

入夏民间初解愠，宫中时举万年觞。

苏辙

苏辙　奉使契丹二十八首其二十二学士院端午帖子二十七首之一皇帝阁六首

汴上初无招屈亭，沅湘近在国南垧。

太官漫解供新宅，谏列犹应记独醒。

苏辙

苏辙　奉使契丹二十八首其二十六太白山祈雨诗五首之二

山岩岩，奠南西。

嗟我民，匪神依。

伐山木，蓺稷黍。

求既多，诉不已，

犹我许兮。

苏辙

苏辙　奉使契丹二十八首其二十六太白山祈雨诗五首之三

山为灰，石为炭。

水泉沸，百草烂。

神予我，旱夺之。

孰为是，骄不威，

尚可弛兮。

苏辙

苏辙　奉使契丹二十八首其二十六太白山祈雨诗五首之四

雷冯空，雨腾渊。

诛孽妖，反丰年。

顾千里，瞬二日。

神在堂，龙为役，

是何惜兮。

苏辙

苏辙　奉使契丹二十八首其二十六太白山祈雨诗五首之五

雨既止，百谷复。

筑场壤，治囷簏。

为酒醴，伐豚羔。

舞长袖，击鸣鼍，

匪以报兮。

苏辙

苏辙　奉使契丹二十八首其二十六太白山祈雨诗五首之一

田漫漫，耕挹挹。

拔陈草，生九谷。

人功尽，雨则违。

曲不穗，莩不米，

哀将饥兮。

苏辙

苏辙　奉使契丹二十八首其二十七舜泉诗

历山岩岩，虞舜宅焉。

虞舜徂矣，其神在天。

其德在人，其物在泉。

神不可亲，德用不知。

有冽斯泉，下民是祗。

泉流无疆，有永我思。

源发于山，施于北河。

播于中逵，汇为澄波。

有鳖与鱼，有菱与荷。

蕴毒是泄，污浊以流。

埃壒消亡，风火灭收。

丛木敷荣，劳者所休。

谁为旱灾，靡物不伤。

天地耗竭，泉亦沦亡。

民咸不宁，曰不享耶。

时雨既澍，百谷既登。

有流泫然，弥坎而升。

沟洫满盈，虾黾沸腾。

匪泉实来，帝实顾余。

执其羔豚，苹藻是菹。

帝今在堂，泉复如初。

苏辙

苏辙　奉使契丹二十八首其二十三次韵门下刘侍郎直宿寄苏左丞

雷雨连年起卧龙，穆然台阁有清风。

一时画诺虽云旧，此日都偷本自公。

松竹经霜俱不改，盐梅共鼎固非同。

一篇和遍东西府，六律更成十二宫。

苏辙

苏辙　奉使契丹二十八首其二十四次韵张耒学士病中二首之二

尘垢污人朝复朝，病中吟啸夜方遥。

长空雁过疑相答，虚幌萤飞坐恐烧。

稍觉新霜试松竹，未应寒雨败梧蕉。

从来百链身如剑，火灭重磨未遽销。

苏辙

苏辙　奉使契丹二十八首其二十四次韵张耒学士病中二首之一

一卧怜君三十朝，呼医仍苦禁城遥。

灵根自逐新阳发，病卉从经野火烧。

吻燥未须寻曲糵，囊空谁与典絺蕉。

何时匹马随街鼓，睡起频惊髀肉消。

苏辙

苏辙　奉使契丹二十八首其二十送文太师致仕还洛三首之二

齐鲁元勋古太师，寂寥千载恐无之。

昔归蹔缩经邦手，复起还当问道时。

入谒何曾须掖侍，到家依旧拥旌麾。

孔公灵寿固应在，秋晚香山访佛祠。

苏辙

苏辙　奉使契丹二十八首其二十送文太师致仕还洛三首之三

西都风物汉唐余，天作溪山养退居。

盈尺好花扶几杖，拂天修竹倚庭除。

白头伴侣谁犹健，率意壼飧久已疏。

我欲试求三亩宅，从公它日赋归欤。

苏辙

苏辙　奉使契丹二十八首其二十送文太师致仕还洛三首之一

国老无心岂为身，五年朝谒慰簪绅。

元臣事业通三世，旧将威名服四邻。

遍阅後生真有道，欲谈前事恐无人。

比公惟有凌云桧，岁岁何妨雨露新。

苏辙

苏辙　奉使契丹二十八首其二十五次韵张君病起二首之二

老去生经废不行，镜中白发见空惊。

解将冲气通枯指，易甚新阳发旧茎。

一悟少年难久恃，不妨多病却长生。

文章缪忝追前辈，服食从来亦强名。

苏辙

苏辙　奉使契丹二十八首其二十五次韵张君病起二首之一

壮年得疾势能支，不废霜螫左手持。

渐喜一杯留好客，未应五斗似当时。

口中舌在时闻句，雪里心安不问师。

去卧淮阳从病守，功名他日许君期。

苏辙

苏辙　奉使契丹二十八首其二十一李公麟阳关图二绝之二

西出阳关万里行，弯弓走马自忘生。

不堪未别一杯酒，长听佳人泣渭城。

苏辙

苏辙　奉使契丹二十八首其二十一李公麟阳关图二绝之一

百年摩诘阳关语，三叠嘉荣意外声。

谁遣伯时开缟素，萧条边思坐中生。

苏辙

苏辙　奉使契丹二十八首其二赠知雄州王崇拯二首

赵北燕南古战场，何年千里作方塘。

烟波坐觉胡尘远，皮币遥知国计长。

胜处旧闻荷覆水，此行犹及蟹经霜。

使君约我南来饮，人日河桥柳正黄。

苏辙

苏辙　奉使契丹二十八首其二赠知雄州王崇拯二首

城里都无一寸闲，城头野水四汗漫。

与君但对湖光饮，久病偏须酒令宽。

何氏沟塍布棋局，李君智略走珠盘。

应存父老犹能说，有意功名未必难。

苏辙

苏辙　奉使契丹二十八首其九会仙馆二绝句之二

岭上西行双石人，临溪照水久逡巡。

低头似愧南来使，居处虽高已失身。

苏辙

苏辙　奉使契丹二十八首其九会仙馆二绝句之一

北峷南屏恰四周，西山微缺放溪流。

胡人置酒留连客，颇识峰峦是胜游。

苏辙

苏辙　奉使契丹二十八首其六过杨无敌庙

行祠寂寞寄关门，野草犹知避血痕。

一败可怜非战罪，太删嗟独畏人言。

驰驱本为中原用，尝享能令异域尊。

我欲比君周子隐，诛彤聊足慰忠魂。

苏辙

苏辙　奉使契丹二十八首其七燕山

燕山如长蛇，千里限夷汉。

首衔西山麓，尾挂东海岸。

中开哆箕毕，末路牵一线。

却顾沙漠平，南来独飞雁。

居民异风气，自古习耕战。

上论召公奭，礼乐比姬旦。

次称望诸君，术略亚狐管。

子丹号无策，亦数游侠冠。

割弃何人斯，腥臊久不澣。

哀哉汉唐余，左衽今已半。

玉帛非足云，子女罹蹈践。

区区用戎索，久尔縻郡县。

从来帝王师，要在侮亡乱。

政坚甚攻玉，乘瑕易冰泮。

中原但常治，敌势要自变。

会当挽天河，洗此生齿万。

苏辙

苏辙　奉使契丹二十八首其三赠右番赵侍郎

霜须顾我十年兄，朔漠陪公万里行。

骈马貂裘寒自暖，连床龟息夜无声。

同心便可忘苛礼，异类犹应服至诚。

行役虽劳思虑少，会看梨枣及春生。

苏辙

苏辙　奉使契丹二十八首其十八春日寄内

春到燕山冰亦消，归骖迎日喜嫖姚。

久行胡地生华发，初试东风脱敝貂。

插髻小幡应正尔，点盘生菜为谁挑。

附书勤扫东园雪，到日青梅未汉条。

苏辙

苏辙　奉使契丹二十八首其十出山

燕疆不过古北关，连山渐少多平田。

奚人自作草屋住，契丹骈车依水泉。

橐驼羊马散川谷，草枯水尽时一迁。

汉人何年被流徙，衣服渐变存语言。

力耕分获世为客，赋役稀少聊偷安。

汉奚单弱契丹横，目视汉使心凄然。

石瑭窃位不传子，遗患燕蓟逾百年。

仰头呼天问何罪，自恨远祖从禄山。

苏辙

苏辙　奉使契丹二十八首其十二惠州

孤城千室闭重闉，苍莽平川绝四邻。

汉使尘来空极目，沙场雪重欲无春。

羞归应有李都尉，念旧可怜徐舍人。

会逐单于渭桥下，欢呼齐拜属车尘。

苏辙

苏辙　奉使契丹二十八首其十九渡桑乾

北渡桑乾冰欲结，心畏穹庐三尺雪。

南渡桑乾风始和，冰开易水应生波。

穹庐雪落我未到，到时坚白如磐陀。

会同出入凡十日，腥膻酸薄不可食。

羊修乳粥差便人，风隧沙场不宜客。

相携走马渡桑乾，旌旆一返无由还。

胡人送客不忍去，久安和好依中原。

年年相送桑乾上，欲话白沟一惆怅。

苏辙

苏辙　奉使契丹二十八首其十六十日南归马上口占呈同事

南辕初喜去龙庭，入塞犹须阅月行。

汉马亦知归意速，朝阳已作故人迎。

经冬舞雪长相避，屈指新春旋复生。

想见雄州馈生菜，菜盘酪粥任纵横。

苏辙

苏辙　奉使契丹二十八首其十七伤足

少年谬闻道，直往寡所疑。

不知避碍险，造次逢颠危。

中岁饱忧患，进退每自持。

长存鄙夫计，未免达士嗤。

前日使胡罢，昼夜心南驰。

中涂冰塞川，滉漾无津涯。

仆夫执辔前，我亦忘止之。

马眩足不禁，拉然卧中坻。

异域非所息，据鞍几不支。

昔尝诵楞严，闻有乞食师。

行乞遭毒刺，痛刻侵肝脾。

念觉虽觉痛，无痛痛觉知。

念极良有见，遂与凡夫辞。

我今亦悟此，先佛岂见欺。

但尔不即证，欲往常迟迟。

咄哉後来心，当与初心期。

苏辙

苏辙　奉使契丹二十八首其十三神水馆寄子瞻兄四绝之二

夜雨从来相对眠，兹行万里隔胡天。

试依北斗看南斗，始觉吴山在目前。

苏辙

苏辙　奉使契丹二十八首其十三神水馆寄子瞻兄四绝之三

谁将家集过幽都，逢见胡人问大苏。

莫把文章动蛮貊，恐妨谈笑卧江湖。

苏辙

苏辙　奉使契丹二十八首其十三神水馆寄子瞻兄四绝之四

虏廷一意向中原，言语绸缪礼亦虔。

顾我何功惭陆贾，橐装聊复助归田。

苏辙

苏辙　奉使契丹二十八首其十三神水馆寄子瞻兄四绝之一

少年病肺不禁寒，命出中朝敢避难。

莫倚皂貂欺朔雪，更催灵火煮铅丹。

苏辙

苏辙　奉使契丹二十八首其十四木叶山

奚田可耕凿，辽土直沙漠。

蓬棘不复生，条干何由作。

兹山亦沙阜，短短见丛薄。

冰霜叶堕尽，鸟兽绝无托。

乾坤信广大，一气均美恶。

胡为独穷陋，意似鄙夷落。

民生亦复尔，垢污不知怍。

君看齐鲁间，桑柘皆沃若。

麦秋载万箱，蚕老簇千箔。

余粱及狗彘，衣被遍城郭。

天工本何心，地力不能博。

遂令尧舜仁，独不施礼乐。

苏辙

苏辙　奉使契丹二十八首其十五虏帐

虏帐冬住沙陀中，索羊织苇称行宫。

从官星散依冢阜，毡庐窟室欺霜风。

舂粱煮雪安得饱，击兔射鹿夸强雄。

朝廷经略穷海宇，岁遗缯絮消顽凶。

我来致命适寒苦，积雪向日坚不融。

联翩岁旦有来使，屈指已复过奚封。

礼成即日卷庐帐，钓鱼射鹅沧海东。

秋山既罢复来此，往返岁岁如旋蓬。

弯弓射猎本天性，拱手朝会愁心胸。

甘心五饵堕吾术，势类畜鸟游樊笼。

祥符圣人会天意，至今燕赵常耕农。

尔曹饮食自谓得，岂识图霸先和戎。

苏辙

苏辙　奉使契丹二十八首其十一奚君

奚君五亩宅，封户一成田。

故垒开都邑，遗民杂汉编。

不知臣仆贱，漫喜杀生权。

燕俗嗟犹在，婚姻未许连。

苏辙

苏辙　奉使契丹二十八首其四古北口道中呈同事二首

独卧绳床已七年，往来殊复少萦缠。

心游幽阙乌飞处，身在中原山尽边。

梁市朝回尘满马，蜀江春近水浮天。

枉将眼界疑心界，不见中宵气浩然。

苏辙

苏辙　奉使契丹二十八首其四古北口道中呈同事二首之一右赵侍郎

笑语相从正四人，不须嗟叹久离群。

及春煮菜过边郡，赐火煎茶约细君。

日暖山蹊冬未雪，寒生胡月夜无云。

明朝对饮思乡岭，夷汉封疆自此分。

苏辙

苏辙　奉使契丹二十八首其五绝句二首之二

日色映山才到地，雪花铺草不曾消。

晴寒不及阴寒重，揽箧犹存未著貂。

苏辙

苏辙　奉使契丹二十八首其五绝句二首之一

乱山环合疑无路，小径萦回长傍溪。

仿佛梦中寻蜀道，兴州东谷凤州西。

苏辙

苏辙　奉使契丹二十八首其一次莫州通判刘冱韵二首之二

平世功名路甚夷，不劳谈说更骑危。

早年拭目看成赋，近日收心闻琢诗。

古锦屡开新得句，敝貂方竞苦寒时。

南还欲向春风饮，塞柳凋枯恐未知。

苏辙

苏辙　奉使契丹二十八首其一次莫州通判刘冱韵二首之一

北国亦知岐有夷，何尝烽火报惊危。

拥旄绝漠闻嘉语，缓带临边出好诗。

约我一樽迎嗣岁，待君三馆已多时。

从今无事唯须饮，文字声名人自知。

苏辙

苏辙　奉同子瞻荔支叹

蜀中荔支止嘉州，余波及眉半有不。

稻糠宿火却霜霰，结子仅与黄金侔。

近闻闽尹传种法，移种成都出巴峡。

名园竞撷绛纱苞，密清琼肤甘且滑。

北游京洛堕红尘，吞笼白晒称最珍。

思归不复为蓴菜，欲及炎风朝露匀。

平居著鞭苦不早，东坡南窜岭南道。

海边百物非平生，独数山前荔支好，

荔支色味巧留人，一管年来白发新。

得归便拟寻乡路，枣栗园林不须顾。

青枝丹实须十株，丁宁附书老农圃。

苏辙

苏辙　佛池口遇风雨

长江五月多风暴，欲行先看风日好。

此风忽作东南来，阴云如涌拨不开。

惊雷往还转车毂，狂波低昂起坑谷。

中流一叶那复持，卷舒已副天公知。

解帆转柁不容语，佛池口中幸可住。

须臾急雨变昏霾，柁师喜贺风已回。

澄溪不动萦白练，老木苍崖蔚葱蒨。

系舟茅屋得青蔬，试问钓船还有鱼。

开樽引满向妻子，明日复行未须怖。

阴阳开阖良等闲，扁舟谁令乘险艰。

苏辙

苏辙　服栗

老去日添腰脚病，山翁服栗旧传方。

经霜斧刃全金气，插手丹田借火光。

入口锵鸣初未熟，低头咀噍不容忙。

客来为说晨兴晚，三咽徐收白玉桨。

苏辙

苏辙　复病三首

病作日短至，病消秋气初。

山深足氛瘴，俗俭少肴蔬。

药乱曾何补，心安当自除。

朝廷闵流落，已是脱迁居。

苏辙

苏辙　复病三首

寒作埋冰雪，热攻投火汤。

今生那有此，宿业未应亡。

委顺一无损，力争徒自伤。

颓然付一榻，是处得清凉。

苏辙

苏辙　复病三首

一病五十日，复尔当解官。

不才归亦乐，无食去犹难。

黾勉人应笑，低徊意已阑。

旧师摩诘老，把卷静中看。

苏辙

苏辙　复次前韵答潜师

怜君古木依岩槁，西江饮尽须弥倒。

野花幽草亦何为，巑韵高篇空自恼。

万点浮溪辄长叹，一枝过岭仍夸早。

拾香不忍游尘污，嚼蕊更怜真味好。

道人遇物心有得，瓦竹相敲缘自扫。

谁知真妄了不妨，令我至今思琏老。

妙明精觉昔未识，但向闲窗看诗草。

浮云时起鸟四飞，毕竟安能乱清昊。

苏辙

苏辙　复次烟字韵后黄大临庭坚见寄二首

水竹遮藏自一川，日高茅屋始炊烟。

犬牙舂米新秋後，麦粒焌茶欲社天。

冠盖只今成弃物，杉松他日记栽年。

定应笑我劳生在，卯睡闻呼衣为颠。

苏辙

苏辙　复次烟字韵后黄大临庭坚见寄二首

十载劳思寤寐间，新诗态度比云烟。

清风吹我无千里，明月随人共一天。

归去林泉应避暑，北征道路恐经年。

与君共愧知时鹤，养子先依黑柏颠。

苏辙

苏辙　复次韵

滕王阁在谁携手，徐孺湖宽可放情。

楚客解书南国恨，秦筝助发上林莺。

系匏独负杯中物，拥鼻知逢洛下生。

问得长须添梦想，蓬窗灯火达天明。

苏辙

苏辙　复赋河冰四绝

客心凛凛怯寒冰，拥褐无言夜漏深。

河伯似知归意速，风号西北故相禁。

苏辙

苏辙　复赋河冰四绝

春来归梦刻飞凫，夜半流澌拥舳舻。

似胜去年彭蠡口，雪封庐岳浪翻湖。

苏辙

苏辙　复赋河冰四绝

朝来县令借长船，仍遣千夫上下牵。

不惜琼瑶分众手，贪看雪片满河壖。

苏辙

苏辙　复赋河冰四绝

轻纨破碎佩环流，颠倒锵鸣乱触舟。

解绋投篙曾不顾，不知何处拥汀洲。

苏辙

苏辙　傅钦之学士济源草堂

闻有高居直百金，西山南麓北山阴。

园通济水池塘好，花近洛川颜色深。

人去节旄分重镇，客来猿鹤感幽吟。

潩溪雨过西湖涨，归兴萧然定不任。

苏辙

苏辙　傅银青挽词二首

名自乌台发，恩从凤沼深。

盐梅和众口，金玉比诚心。

澹泊平生事，弥留一病侵。

遗言自无憾，朝野为沾襟。

苏辙

苏辙　傅银青挽词二首

丹旐国西门，茅庐济水深。

官清贫似旧，名重殁犹存。

台阁传遗懿，交游拭泪痕。

君恩不改故，延赏遍诸孙。

苏辙

苏辙　赋丰城剑

剑气夜干斗，精诚初莫隔。

全身寄狱户，隐约还自得。

张雷彼知我，勉为汝一出。

腰间杂环佩，亦既报之德。

凛凛天地间，要非手中物。

跃入延平水，三日飞霹雳。

出当乘风雷，归当卧泉石。

千年故穴在，三叹泉上客。

苏辙

苏辙　赋园中所有十首

萱草朝始开，呀然黄鹄觜。

仰吸日出光，口中烂如绮。

纤纤吐须鬣，冉冉随风哆。

朝阳未上轩，粲粲幽闲女。

美女生山谷，不解歌与舞。

君看野草花，可以解忧悴。

苏辙

苏辙　赋园中所有十首

寒地竹不生，虽生常若病。

斸根种幽砌，开叶何已猛。

婵娟冰雪姿，散乱风日影。

繁华见孤淡，一个敌千顷。

饮人忆江上，森耸缘崖劲。

无风箨自飘，策策鸣荒径。

苏辙

苏辙　赋园中所有十首

芦生井栏上，萧骚大如竹。

移来种堂下，何尔短局促。

茎青甲未解，枯叶已可束。

芦根爱溪水，余润长鲜绿。

强移性不遂，灌水恼僮仆。

晡日下西山，汲者汗盈掬。

苏辙

苏辙　赋园中所有十首

堂後病石榴，及时亦开花。

身病花不齐，火候渐已差。

芳心竟未已，新萼缀枯槎。

谁言石榴病，乃久占年华。

邻家花最盛，早发岂容遮。

残红已零落，婀娜子如瓜。

苏辙

苏辙　赋园中所有十首

蒲桃不禁冬，屈盘似无气。

春来乘盛阳，覆架青绫被。

龙髯乱无数，马乳垂至地。

初如早梅酸，晚作醲酪味。

谁能酿为酒，为尔架前醉。

满斗不与人，凉州几时致。

苏辙

苏辙　赋园中所有十首

室幽来客稀，尘土积不扫。

邻翁笑我拙，教我种藂草。

经霜斫为簪，不让秋竹好。

始生如一毛，张王忽侵道。

鉯耰禁芟斸，爱惜待枯槁。

有用皆勿轻，吾师灌园老。

苏辙

苏辙　赋园中所有十首

吾兄客关中，果羸施吾宇。

兄虽未得还，我岂如妇女。

呦呦感微物，涕泗若零雨。

但爱果羸茎，屈曲上墙堵。

朝见缘墙头，莫已过墙去。

物生随年华，还日何足数。

苏辙

苏辙　赋园中所有十首

牵牛非佳花，走蔓入荒榛。

开花荒榛上，不见细蔓身。

谁翦薄素纱，浸之青蓝盆。

水浅浸不尽，下余一寸银。

嗟尔危弱草，岂能凌霜晨。

物性有禀受，安问秋与春。

苏辙

苏辙　赋园中所有十首

南园地性恶，双柏不得长。

蓬麻春始生，今已满一丈。

柏生嗟几年，失意自栖怆。

有子压枝低，已老非少壮。

尤柏柏已冤，尤地亦恐妄。

两既无所尤，高枝几时放。

苏辙

苏辙　赋园中所有十首

葵花开已阑，结子压枝重。

长条困风雨，倒卧枕丘垄。

忆初始放花，岌岌旌节耸。

得时能几时，狼籍成荒冗。

浮根不任雪，采剥收遗种。

末忍焚枯茎，积叠墙角拥。

苏辙

苏辙　感秋扇

团扇经秋似败荷，丹青彷佛旧松萝。

一时用舍非吾事，举世炎凉奈尔何。

汉代谁令收汲黯，赵人犹欲用廉颇。

心知怀袖非安处，重见秋风愧恨多。

苏辙

苏辙　高邮别秦观三首

蒙蒙春雨湿邗沟，蓬底安眠昼拥裘。

知有故人家在此，速将诗卷洗闲愁。

苏辙

苏辙　高邮别秦观三首

笔端大字鸦栖壁，袖里清诗句琢冰。

送我扁舟六十里，不嫌罪垢污交朋。

苏辙

苏辙　高邮别秦观三首

高安此去风涛恶，犹有庐山得纵游。

便欲携君解船去，念君无罪去何求。

苏辙

苏辙　高邮赠别杜介供奉

淮南鱼米年年贱，直便归休无俸钱。

锦背图书何益事，尘生弦筦正参禅。

逢人未废一樽酒，送客长随百里船。

世上得如君自在，不须开府事开边。

【卷08】

苏辙

苏辙　故成都尹陆介扶挽词

拥节西南未一年，凄凉道路泣东辕。

蜀都富乐真当惜，民事艰难谁复论。

白马何人趋远日，青刍盈束更无言。

异时归去逢遗老，空听咨嗟述旧恩。

苏辙

苏辙　故濮阳太守赠光禄大夫王君正路挽词二首

落落承平佐，英英嗣世风。

芝兰托庭户，鸾鹄峙椅桐。

结客贤豪际，倾财缓急中。

悲伤闻故老，沦谢未衰翁。

苏辙

苏辙　故濮阳太守赠光禄大夫王君正路挽词二首

吴中试良守，濮上继嘉声。

平赋权家恨，蠲租盗俗清。

家贫久未葬，身去独留名。

天报多男子，终存好弟兄。

苏辙

苏辙　故枢密签书赠正议大夫王彦霖挽词二首

试吏有能名，升台擅直声。

雄飞极九载，修路止三城。

壮志方凌厉，遗书忽叹惊。

老人殊可念，白首泣新茔。

苏辙

苏辙　故枢密签书赠正议大夫王彦霖挽词二首

倾盖晚相亲，东西省户邻。

听君占谏草，继我出词纶。

京尹声初浃，枢廷迹尚新。

鄞郸炊未熟，荣谢隔逡巡。

苏辙

苏辙　观大阅

承平郡国减兵屯，唯有留都一万人。

票姚将军思出塞，从横幕府讳和亲。

旌旗不动风将转，部曲无声马亦驯。

八阵且留遗法在，未须亲试革车尘。

苏辙

苏辙　官居即事

官局纷纭簿领迷，生缘琐细老农齐。

偷安旋种十年木，肉食还须五母鸡。

对酒不尝怜酤榷，钓鱼无术漫临溪。

此身已分长贫贱，执爨缝裳愧老妻。

苏辙

苏辙　官舍小池有鸂鶒遗二小雏二首

半亩清池藻荇香，一双鸂鶒竞悠扬。

来从碧涧巢安在，飞过重城母自将。

野鸟似非官舍物，宰君昔是钓鱼郎。

直言愧比奇章老，得县无心更激昂。

苏辙

苏辙　官舍小池有鸂鶒遗二小雏二首

清池定谁至，鸂鶒自来驯。

知我无伤意，怜渠解托身。

桥阴栖息稳，岛外往来频。

勿食游鱼子，从交长细鳞。

苏辙

苏辙　广福僧智昕西归

老人寄东岩，萧然四无邻。

八尺清冷泉，中有白发人。

婆娑弄明月，松间夜相宾。

平生指庚壬，终老投此身。

筑室颍川市，西望长悲辛。

故山比丘僧，茧足超峨岷。

归涂三千里，秋风入衣巾。

北崦百步外，我梦一轾新。

速营三间堂，永奉两足尊。

我归要有时，久远与子亲。

悟老非凡僧，瓦砾化金银。

归来味玄言，见日当自陈。

苏辙

苏辙　癸丑二月重到汝阴寄子瞻二首

忆赴钱塘九月秋，同来颖尾一扁舟。

退居尚有三师在，好事须为十日留。

倾泻向人忆抱尽，忠诚为国始终忧。

重来东阁皆尘土，泪滴春风自不收。

苏辙

苏辙　癸丑二月重到汝阴寄子瞻二首

百顷西湖十里源，近依城郭带川原。

古台{左马右皮}騠先临水，野寺参差半掩门。

远泛便成终日醉，幽寻不尽数家园。

钱塘未到能先说，更着青山两岸屯。

苏辙

苏辙　癸未生日

我生本无生，安有六十五。

生来逐世法，妄谓得此数。

随流登中朝，失脚堕南土。

人言我当喜，亦言我当惧。

我心终颓然，喜惧不入故。

归来二顷田，且复种禾黍。

或疑颍川好，又使汝南去。

汝南亦何为，均是食粟处。

儿言生日至，可就睢昙语。

平生不为恶，今日安所诉。

老聃西入胡，孔子东归鲁。

我命不在天，世人汝何预。

苏辙

苏辙　郭纶

郭纶本蕃种，骑斗雄西戎。

流落初无罪，因循初无罪，

因循遂龙锺。嘉州已经岁，

见我涕无穷。自言将家子，

自言将家子，少小学弯弓。

长遇西鄙乱，走马救边烽。

手挑丈八矛，所往如投空。

平生事苦战，数与大寇逢。

昔在定川寨，贼来如群蜂。

万骑拥酋帅，自谓白相公。

挥兵取其元，模糊腥血红。

战胜士气振，赴敌如旋风。

蚩蚩毡裘将，不信勇且忠。

遥语相劝诱，一矢摧厥胸。

短兵接死地，日落沙尘蒙。

驰归不敢息，马口衔折锋。

谁知八尺躯，脱命万死中。

忽闻南蛮叛，羽檄行匆匆。

将兵赴危难，瘴雾不辞冲。

行经贺州城，寂寞无人踪。

攀堞莽不见，入据为筑墉。

一旦贼兵下，百计烧且攻。

三日不能陷，救至遂得通。

崎岖有成绩，元帅多异同。

有功不见赏，憔悴落巴宾。

已矣谁复信，言之气恟恟。

予不识郭纶，闻此为敛容。

一夫何足言，窃恐悲群雄。

此非介子推，安肯不计功。

郭纶未尝败，用之可前锋。

苏辙

苏辙　郭尉惠古镜

凛如秋月照虚空，遇水留形处处同。

一瞬自成千亿月，精神依旧满胸中。

苏辙

苏辙　郭尉愿惇夫以琳上人书诗为示次韵

勉强冠裳四十余，同官早岁亦山居。

朝来过我三竿日，袖有幽僧数纸书。

家住一廛何计反，官供五斗未应无。

闻渠秋後来相访，脱粟藜羹只自如。

苏辙

苏辙　郭祥正国博醉吟庵

姑熟溪头醉吟客，归作茅庵劣容席。

团团鹄卵中自明，窗前月出夜更清。

醉吟自作溪上语，不学拥鼻雒阳生。

诗成付与坐中读，知有清溪可终日。

作诗饮酒聊复同，谁来共枕溪中石。

圆天方地千万里，中与此间大相似。

嚣然一息不自停，水火雷风相灭起。

直须只作此庵看，歌罢曲肱还醉眠。

不用骑鲸学李白，东入沧海观桑田。

苏辙

苏辙　过龟山

再涉长淮水，惊呼十四年。

龟山老僧在，相见一茫然。

僧老不自知，我老私自怜。

驱驰定何获，少壮空已捐。

掉头不见答，笑指岸下船。

人生何足云，陆谷自变迁。

当年此山下，莫测千仞渊。

渊中械神物，自昔尧禹传。

帆樯避石壁，风雨随香烟。

尔来放冬汴，冷沙涨成田。

褰裳六月渡，中流一带牵。

俯首见砂砾。群渔捕鲂鱣。

父老但惊叹，此理未易原。

何况七尺躯，不为物所旋。

众形要同尽，独有无生全。

百年争夺中，扰扰谁相贤。

苏辙

苏辙　过九华山

南迁私自喜，看尽江南山。

孤舟少僮，仆此志还复难。

局促守破窗，联翩过重峦。

忽惊九华峰，高拱立我前。

萧然九仙人，缥缈渞云烟。

碧霞为裳衣，首冠青琅玕。

挥手谢世人，可望不可攀。

我行竟草草，安能拍其肩。

但闻有高士，卧听松风眠。

松根得茯苓，状若千岁鼋。

煮食一朝尽，终身弃腥膻。

腹背生绿毛，轻举如翔鸾。

相逢欲借问，已在长松端。

何年脱罪罟，出处良自便。

芒鞋拄藤杖，逢山即盘桓。

斯人未可求，岩室傥复存。

苏辙

苏辙　过毛国镇夜饮

风格照人华省郎，江山绕郭古仙乡。

漫传铅鼎八百岁，未比金钗十二行。

不动歌声人已醉，旋闻诗句夜初长。

簿书拨尽知余力，道院清虚顷未尝。

苏辙

苏辙　过王介同年墓

平生使气坐生风，徐叩方知学有功。

应奉读书无复忘，虞翻忤忽自甘穷。

埋根射策久弥奋，投老为邦悍莫攻。

坟木未须惊已拱，少年我亦作衰翁。

苏辙

苏辙　过兴教赠钊上人

四十年间此院留，临河看尽往还舟。

同来并是三年客，听说行藏各自羞。

苏辙

苏辙　过宜宾见夷中乱山

江流日益深，民语渐已变。

岸阔山尽平，连峰远非汉。

惨惨瘴气青，薄薄寒日暖。

峰峦若崖石，草木条干短。

遥想彼居人，状类麏鹿窜。

何时遂平定，戍卒从此返。

苏辙

苏辙　过豫章

白屋可能无孺子，黄圭不是欠陈蕃。

古人冷淡今人笑，湖水年年刺旧痕。

苏辙

苏辙　过张天骥山人郊居

南山莫将归，下访张夫子。

黍稷满秋风，蓬麻翳邻里。

君年三十八，三十有归意。

躬耕奉慈亲，未觉鉯耰鄙。

读书北窗竹，酿酒南园水。

松菊半成阴，日有幽居喜。

客来时借问，问子何年起。

新求西溪石，更筑茆堂址。

但令三岁熟，此计行亦遂。

堂成不出门，清名满朝市。

苏辙

苏辙　过侄寄椰冠

衰发秋来半是丝，幅巾缁撮强为仪。

垂空旋取海棕子，束发装成老法师。

变化密移人不悟，坏成相续我心知。

茅檐竹屋南溟上，亦似当年廊庙时。

苏辙

苏辙　寒食二首

寒食今年客汝南，余樽倾泻亦醺酣。

道人久厌世间浊，僧舍犹存肉食惭。

花折园夫时送客，饧留孙女尚分甘。

欲游紫极谁为伴，长揖孤松对不谈。

苏辙

苏辙　寒食二首

寄住汝南怀岭南，五年一醉久犹酣。

身逃争地差云静，名落尘寰终自惭。

耳畔飞蝇看尚在，鼻中醇酢近能甘。

今朝寒食唯当饮，买酒先防客欲谈。

苏辙

苏辙　寒食前一日寄子瞻

寒食明朝一百五，谁家冉冉尚厨烟。

桃花开尽叶初绿，燕子飞来体自便。

爱客渐能陪痛饮，读书无思懒开编。

秦川雪尽南山出，思共肩舆看麦田。

苏辙

苏辙　寒食游南湖三首

春睡午方觉，隔墙闻乐声。

肩舆试扶病，画舫听徐行。

适性逢樽酒，开怀挹友生。

游人定相笑，白发近纵横。

苏辙

苏辙　寒食游南湖三首

绕郭春水满，被堤新柳黄。

官池无禁约，野艇得飞扬。

浪泛歌声远，花浮酒气香。

晚风归棹急，细雨湿红妆。

苏辙

苏辙　寒食游南湖三首

携手临池路，时逢卖酒垆。

柳斜低系缆，草绿荐倾壶。

波荡春心起，风吹酒力无。

冠裳强包裹，半醉遣谁扶。

苏辙

苏辙　寒食赠游压沙诸君

城南压沙古河淤，沙上种梨千万株。

隆冬十月我独往，风吹叶尽枝条疏。

老僧屈指数春候，却後百日花当苏。

微风细雨膏润足，枝头万万排明珠。

齐开竞发不知数，照曜冰雪明村墟。

此时官闲得游赏，长堤平稳宜骖驹。

寺门古木芽叶动，仓庚布谷相和呼。

及时行乐不可缓，岁长春短花须臾。

僧言我意两相值，欲往屡已脂吾车。

今朝寒食烟火断，薄云蔽日风沙除。

此花久已待我至，况有朋友相携扶。

来邀反覆不能往，岂独负君花已辜。

诸君高迈足才思，佐酒况得万玉奴。

坐中未醉慎无起，倒戴当使山公如。

苏辙

苏辙　寒雨

江南殊气候，冬雨作春寒。

冰雪期方远，蕉絺意始阑。

未妨溪草绿，先恐岭梅残。

忽发中原念，貂裘据锦鞍。

苏辙

苏辙　韩干二马

玉带胡奴骑且牵，银騣白鼻两争先。

八坊龙种知何数，乞与岐邠并锦鞯。

苏辙

苏辙　韩干三马

老马侧立鬃尾垂，御者高拱持青丝。

心知後马有争意，两耳微起如立锥。

中马直视翘右足，眼光未动心先驰。

仆夫旋作奔佚想，右手正控黄金羁。

雄姿骏发最後马，回身奋鬣真权奇。

圉人顿辔屹山立，未听决骤争雄雌。

物生先後亦偶尔，有心何者能忘之。

画师韩干岂知道，画马不独画马皮。

画出三马腹中事，似鄐讥世人莫知。

伯时一见笑不语，告我韩干非画师。

苏辙

苏辙　韩康公挽词三首

阀阅元高世，功名自发身。

堂堂揖真相，矫矫出稠人。

许国心先定，轻财物自亲。

传经比韦氏，世世得良臣。

苏辙

苏辙　韩康公挽词三首

耆年时一二，新第阙西南。

好客心终在，忘怀日纵谈。

规模人共记，风味我犹谙。

谁是羊昙首，回车意不堪。

苏辙

苏辙　韩康公挽词三首

师旷闻弦日，相如作赋年。

虽惭众人後，贪值主文贤。

北道初闻召，南江正远迁。

平生阙亲近，遗恨属新阡。

苏辙

苏辙　和迟田舍杂诗九首

麦生置不视，麦熟为一来。

我懒客亦惰，田荒谁使开。

勤事知有获，直驾独未回。

交游悉吾病，门巷多苍苔

苏辙

苏辙　和迟田舍杂诗九首

我生无定居，投老旋求宅。

未暇栋宇完，先问松筠碧。

床锐日益销，车辖转生涩。

东家虽告贫，鬻否犹未必。

苏辙

苏辙　和迟田舍杂诗九首

偶自十年闲，非继七人作。

早岁漫云云，志大终落落。

齿发已半空，头颅不难度。

颜曾本吾师，终身美藜藿。

苏辙

苏辙　和迟田舍杂诗九首

至人竟安在，陶铸皆秕糠。

世俗那得知，楚楚事冠裳。

方醉狂正作，吾语未可庄。

天定能胜人，更看熟黄粱。

苏辙

苏辙　和迟田舍杂诗九首

平湖近西垣，杖屦可以游。

偶从大夫後，不往三经秋。

盎中插蒲莲，菱芡亦易求。

闭门具樽俎，父子相献酬。

苏辙

苏辙　和迟田舍杂诗九首

试问西寺僧，云何古佛意。

别无安心法，但复饼师馈。

外物来无从，往亦无所至。

佛法见在前，我亦从此逝。

苏辙

苏辙　和迟田舍杂诗九首

老佛同一源，出山便异流。

少小本好道，意在三神洲。

子房见黄石，愿封小国留。

终老预人事，断谷为吕忧。

苏辙

苏辙　和迟田舍杂诗九首

苍然涧下松，不愿世雕刻。

斧斤百夫手，牵挽千牛力。

断成华屋柱，加以缀衣饰。

人心喜相贺，松心终自惜。

苏辙

苏辙　和迟田舍杂诗九首

汲汲陷有为，昏昏堕无记。

湛然古井水，心在独无意。

读书非求解，食粟姑自遂。

幸有三男子，力田奉租税。

苏辙

苏辙　和韩宗弼暴雨

执热卧北窗，淋漓汗流注。

蛟龙遁水府，谁起叩天户。

偶然终日风，振扰北山雾。

崩腾转相轧，变化不容睹。

雷声运车毂，雨点倾豆黍。

逡巡溜河汉，指顾才笑语。

破屋少乾床，茅苫固难御。

出门泥没足，此厄比邻溥。

苟令终岁熟，敢有今日怒。

晚照上东轩，清风袭虚庑。

微生免荷鉯，但喜脱烦暑。

农父更事多，缺塘已增土。

苏辙

苏辙　和胡教授蒙太守策试诸生

著籍初同阙里多，采芹先致鲁风和。

欲将大策观胸胆，尽召中堂列雁鹅。

终日正言何忌讳，几人余力尚委蛇。

岂惟太守知为政，仍见先生善设科。

苏辙

苏辙　和孔教授武仲济南四咏其二北渚亭

西湖已过

花汀，未厌相携上古城。

云放连山瞻岳麓，雪消平野看春耕。

临风举酒千锺尽，步月吹笳十里声。

犹恨雨中人不到，风云飘荡恐神惊。

苏辙

苏辙　和孔教授武仲济南四咏其三鹊山亭

筑台临水巧安排，万象轩昂发瘗埋。

南岭崩腾来不尽，北山断续意尤佳。

平

战伐皆荒草，永日登临慰病怀。

更欲留诗题素壁，坐中谁与少陵偕。

苏辙

苏辙　和孔教授武仲济南四咏其四槛泉亭

连山带郭走平川，伏涧潜流发涌泉。

汹汹秋声明月夜，蓬蓬晓气欲晴天。

谁家鹅鸭横波去，日暮牛羊饮道边。

滓秽未能妨洁净，孤亭每到一依然。

苏辙

苏辙　和孔教授武仲济南四咏其一环波亭

南山迤逦入南塘，北渚迢巃枕北墙。

过尽绿荷桥断处，忽逢朱槛水中央。

凫鷖聚散湖光净，鱼鳖浮沉瓦影凉。

清境不知三伏热，病身唯要一藤床。

苏辙

苏辙　和孔武仲金陵九咏其八定林院

定林两山间，崖木生欲合。

茅屋倚岩隈，重重阴清樾。

晨斋取旁寺，生事信幽绝。

吾人定何为，常欲依暖热。

苏辙

苏辙　和孔武仲金陵九咏其二览辉亭

城里最高处，坡陀见一城。

山多来有绪，江远静无声。

歌吹风前度，楼台雨後明。

风光同楚蜀，聊此慰平生。

苏辙

苏辙　和孔武仲金陵九咏其九八功德水

君言山上泉，定有何功德。

热尽自清凉，苦除即甘滑。

颇遭游人病，时取破匏挹。

烦恼虽云消，凛然终在臆。

苏辙

苏辙　和孔武仲金陵九咏其六此君亭

绿竹不可数，孤亭一倍幽。

色分岩石润，梢出涧松修。

雪节寒方见，春萌旱不抽。

故山多此物，长恨未归休。

苏辙

苏辙　和孔武仲金陵九咏其七见江亭

江水信浩渺，连山巧蔽亏。

端能上巑绝，故自识津涯。

灭没樯竿度，飘摇鹭羽迟。

何人倚舟望，亦爱此峰危。

苏辙

苏辙　和孔武仲金陵九咏其三凤凰台

凤鸟久不至，斯台空复高。

何年种梧竹，特地翦蓬蒿。

白水来无际，青山转几遭。

南游且未返，江海共滔滔。

苏辙

苏辙　和孔武仲金陵九咏其四天庆观

兴废不可必，冶城今静祠。

松声闻道路，竹色净轩墀。

江近风云改，亭深草木滋。

孤坟吊遗直，狂闇闵元规。

苏辙

苏辙　和孔武仲金陵九咏其五高斋

金陵佳处自无穷，使宅幽深即故宫。

楼殿六朝遗烬後，江山百里旧城中。

雨余尚有金钿落，月出长窥粉堞空。

看尽一城怀古地，兹游恨不与君同。

苏辙

苏辙　和孔武仲金陵九咏其一白鹭亭

白鹭洲前水，奔腾乱马牛。

亭高疑欲动，船去似无忧。

汹涌山方坏，澄清练不收。

中秋谁在此，明月满城头。

苏辙

苏辙　和李邦直学士沂山祈雨有应

宿雪虽盈尺，不救春夏旱。

吁嗟遍野天不闻，歌舞通宵龙一战。

旋开云雾布旌旗，复遣雷霆助舒卷。

雨声一夜洗尘埃，流入沟河朝不见。

但见青青黍与禾，老农起舞行人歌。

污邪满车尚可许，供输到骨期无它。

水行天地有常数，岁岁出入均无颇。

半年分已厌枯槁，及秋更恐忧滂沱。

谁能且共蛟龙语，时布甘泽无庸多。

苏辙

苏辙　和李诚之待制宴别西湖

东来亦何恃，夫子此分符。

谈笑万事毕，樽罍众客俱。

高情生远岫，清兴发平湖。

坐使羁游士，能忘岁月徂。

纵欢真乐易，恨别不须臾。

庙幄新谋帅，河间最近胡。

安边本余事，清赏信良图。

应念兹园好，流泉海内无。

苏辙

苏辙　和李公择赴历下道中杂咏十二首其八梁山泊见荷花忆吴兴五绝

南国家家漾彩{左舟右灵}，芙蕖远近日微明。

梁山泊里逢花发，忽忆吴兴十里行。

苏辙

苏辙　和李公择赴历下道中杂咏十二首其二将至桃园阻浅且风不得进

卷帆倚棹浅河津，忆泛长江步步新。

未免生涯寄风浪，不堪舟楫委埃尘。

往来欲就沙囊堰，深浅时看举策频。

一望云霓百忧集，应思平地隐居人。

苏辙

苏辙　和李公择赴历下道中杂咏十二首其九梁山洎见荷花忆吴兴五绝

终日舟行花尚多，清香无奈著人何。

更须月出波光净，卧听渔家荡桨歌。

苏辙

苏辙　和李公择赴历下道中杂咏十二首其六吕梁

出没悬流虽有道，凭陵险地本无心。

未能与物都无碍，咫尺清泉亦自深。

苏辙

苏辙　和李公择赴历下道中杂咏十二首其七梁山泊

近通沂泗麻盐熟，远控江淮粳稻秋。

粗免尘泥污车脚，莫嫌菱蔓绕船头。

谋夫欲就桑田变，客意终便画舫游。

愁思锦江千万里，渔蓑空向梦中求。

苏辙

苏辙　和李公择赴历下道中杂咏十二首其三桃园阻浅将易小舟一夜水大至复

此生与物妄相仇，欲往长嫌苦见留。

浅濑何知向人恶，涨溪岂复为公流。

雨痕忽到工催客，风信初来转打头。

举目汀洲都未改，忽添清兴满行舟。

苏辙

苏辙　和李公择赴历下道中杂咏十二首其十梁山洎见荷花忆吴兴五绝

行到平湖意自宽，繁花仍得就船看。

回头却向吴侬说，从此远游心未阑。

苏辙

苏辙　和李公择赴历下道中杂咏十二首其十一梁山洎见荷花忆吴兴五绝

花开南北一般红，路过江淮万里通。

飞盖靓妆迎客笑，鲜鱼白酒醉船中。

苏辙

苏辙　和李公择赴历下道中杂咏十二首其十一梁山洎见荷花忆吴兴五绝

菰蒲出没风波际，雁鸭飞鸣雾雨中。

应为高人爱吴越，故於齐鲁作南风。

苏辙

苏辙　和李公择赴历下道中杂咏十二首其四下邳黄石公庙

圯下相逢南北人，三邀不倦识天真。

十年却见谷城下，寂寞同收一梦身。

苏辙

苏辙　和李公择赴历下道中杂咏十二首其五宿迁项羽庙

尺箠西来垅亩中，驱驰力尽众兵冲。

旧封独守君臣义，故国长修俎豆容。

平日军声同破竹，少年心事喜摧锋。

锦衣眷恋多乡思，肯顾田家社酒醲。

苏辙

苏辙　和李公择赴历下道中杂咏十二首其一泛清河

南北无多水，崎岖未舍船。

何时好霖雨，是处有通川。

坟垅看书卷，兴亡指道边。

苍茫半秋草，犹复较愚贤。

苏辙

苏辙　和柳子玉地炉

凿地泥床不费功，山深炭贱火长红。

拥衾熟睡朝衙後，抱膝微吟莫雪中。

宠辱两忘轻世味，冰霜不到傲天工。

遥知麻步无人客，寒夜清樽谁与同。

苏辙

苏辙　和柳子玉纸帐

夫子清贫不耐冬，书斋还费纸重重。

窗明晓日从教入，帐厚霜飙定不容。

京兆牛衣聊可藉，公孙布被旋须缝。

吴绫蜀锦非嫌汝，简淡为生要易供。

苏辙

苏辙　和毛国镇白云庄五咏其二平溪堂

清溪似与隐君谋，故入堂前漫不收。

盥手从今休汲井，浮觞取意便临流。

花漂涧谷来应远，石激琴筝久未休。

莫把朱栏强围绕，山家事事要清幽。

苏辙

苏辙　和毛国镇白云庄五咏其三眺远台

山似高人长远人，不登高处见无因。

筑台土石无多子，照眼峰峦得许新。

阵马奔腾时绝远，风涛舒卷忽无垠。

白云自是逃名处，犹恐此中藏隐沦。

苏辙

苏辙　和毛国镇白云庄五咏其四濯缨庵

临池濯足惜泉清，缨上无尘且强名。

横木为桥便独往，结茅依岛类天成。

往还渐少人谁识，寝食无为身转轻。

有似三吴朱处士，钓鱼谁与话西征。

苏辙

苏辙　和毛国镇白云庄五咏其一掬泉轩

卜筑高深已有山，起居清润可无泉。

穿墙白练秋声细，照屋清铜晓色鲜。

已放鱼虾嫌跳掷，更除苹藻任漪涟。

只应明月中霄下，长共禅心相向圆。

苏辙

苏辙　和毛君新葺囷庵船斋

厌居华屋住东庵，真味全胜食荠甘。

多病维摩长隐几，无心弥勒便同龛。

误游田舍空成笑，谬入僧房即欲参。

风霁不知吹有万，月明聊共影成三。

斋如小舫才容住，室类空囷定不贪。

拥褐放衙人寂寂，脱巾漉酒鬓鬺鬺。

画囊书帙堆窗案，药裹瓢樽挂壁蓝。

檐竹风霜曾不到，盆花蜂蝶未全谙。

公余野鹊惊初睡，宾醉佳人笑剧谈。

劝客巨觥那得避，和诗难韵不容探。

晓来霏雾连江气，冬後温风带岭岚。

去国屡成还蜀梦，忘忧惟有对公酣。

终身猣禄知何益，投檄归耕贫未堪。

借我此庵泥药灶，古书鸿宝试淮南。

苏辙

苏辙　和毛君州宅八咏其八山房

岸帻携邸夜夜来，蒲团纸帐竹香台。

直须觅取僧为伴，更为开庵斸草莱。

苏辙

苏辙　和毛君州宅八咏其二披仙亭

仙翁旧住蜀江边，千岁归来一鹤翩。

城郭已非人事改，凄凉遗迹但披仙。

苏辙

苏辙　和毛君州宅八咏其六炼丹井

凿井烧丹八百年，尘缘消尽果初圆。

石床苏甽人安在，绿水团团一片天。

苏辙

苏辙　和毛君州宅八咏其七磨剑池

神仙铸剑本无硎，岸石班班尚铁鉮。

天上少年仍狡狯，不须还尔对方平。

苏辙

苏辙　和毛君州宅八咏其三方沼亭

池上茅檐覆水低，早来秋雨尚虹霓。

败荷折苇飞鸿下，正忆渔舟泊故溪。

苏辙

苏辙　和毛君州宅八咏其四翠樾亭

一夜飞霜点绿苔，晓庭黄叶扫成堆。

檐间翠樾雕疏尽，却放墙东好月来。

苏辙

苏辙　和毛君州宅八咏其五李八百洞

洞府山川百里赊，洞门藤蔓锁烟霞。

神仙不与人间异，弟妹还应共一家。

苏辙

苏辙　和毛君州宅八咏其一凤凰山

山川蟠踞偶成形，威凤低回久未行。

更种梧桐真可致，高飞性似伯夷清。

苏辙

苏辙　和强君瓦亭

君为魏博三年客，日有江湖万里心。

蹔得野亭留马足，强循疏柳步堤阴。

无人携手共吴语，得意摇头时越吟。

何日东郊过微雨，并骑鞍马去同寻。

苏辙

苏辙　和强至太博小饮

谁能饮酒如倾水，醉倒坐中扶不起。

形骸外物已如遗，升斗任君无复避。

霜梨冰脆寒侵齿，未尽一杯先已醉。

强将文字笑红裙，冷淡为欢何足贵。

苏辙

苏辙　和青州教授顿起九日见寄

岁月飘然风际烟，紫萸黄菊又霜天。

莫思太室杉松外，且醉青州歌舞前。

杯酒追欢真一梦，天涯回望正三年。

近来又欲东观海，听说毛诗雅颂篇。

苏辙

苏辙　和王定国寄刘贡父

度岭当年惜远行，过淮今日似前生。

留连秋思江侵海，摇荡春心花满城。

欲寄尺书慵把笔，偶闻佳句独含情。

何时复看清虚会，醉听秦筝促柱声。

苏辙

苏辙　和王巩见寄三首

南迁春及秋，江湖未云半。

逮此归路长，始悟行日远。

幽忧脱沉痼，清梦惊婉娩。

行行逢故人，笑语杂悲泫。

苏辙

苏辙　和王巩见寄三首

江秋北风多，归帆未应驶。

天寒雁南向，家书空满纸。

契阔幸安平，婚嫁须缨珥。

交游何为者，空复念君至。

苏辙

苏辙　和王巩见寄三首

折叶每安心，连环非所计。

感君扁舟返，念我一廛废。

怀思乐全老，畴昔忘言契。

丹砂傥已成，白首愿终惠。

苏辙

苏辙　和王晋卿都尉荼醾二绝句

春到都城曾未知，揪花时见万年枝。

多情赖有王公子，解剪金盘寄所思。

苏辙

苏辙　和王晋卿都尉荼醾二绝句

後圃荼縻手自栽，清於芍药酽於梅。

旧来诗客今无几，三臭馨香懒举杯。

苏辙

苏辙　和王适寒夜读书

久从市井役，百事废不理。

感君读书篇，惜此寒夜晷。

殷勤附灯烛，黾勉就图史。

逡巡揖虞夏，汗漫驰刘李。

斯文家旧物，早岁夙从事。

一从慕膻腥，中弃如敝屣。

今夕亦何夕，忽如旧游至。

终篇再三叹，推枕不成寐。

人生无百年，所欲知有几。

悬知未必得，奔走若趋市。

微言寄翰墨，开卷入心耳。

胡为弃不收，所逐在难觊。

苏辙

苏辙　和王适新葺小室

向日堂东一室存，竹为窗壁席为门。

心如白月光长照，气结丹砂体自温。

饭软莫嫌红米贱，酒香故取泼醅浑。

他是一笑同谁说，伴我三年江上村。

苏辙

苏辙　和王适炙背读书

少年读书处，寒夜冷无火。

老来百事慵，炙背但空坐。

眼昏愁细书，把卷惟恐卧。

寒衣补故褐，家酿熟新糯。

微微窗影斜，暧暧云阴过。

昏然偶成寐，鼻息已无奈。

儿童更笑呼，书册正前堕。

衰懒今自由，不复问冬课。

苏辙

苏辙　和文与可洋州园亭三十咏其八望云楼

云生如涌泉，云散如翻水。

百变一凭栏，悠悠定谁使。

苏辙

苏辙　和文与可洋州园亭三十咏其二横湖

湖里种荷花，湖边种杨柳。

何处渡桥人，问是人间否。

苏辙

苏辙　和文与可洋州园亭三十咏其二十八金登径

叶如石楠坚，实比霜柑大。

穿径得新苞，令公忆鲈鱠。

苏辙

苏辙　和文与可洋州园亭三十咏其二十二菡萏轩

开花浊水中，抱性一何洁。

朱槛月明时，清香为谁发。

苏辙

苏辙　和文与可洋州园亭三十咏其二十九南园

官是劝农官，种桑亦其所。

安得陌上人，隔叶攀条语。

苏辙

苏辙　和文与可洋州园亭三十咏其二十六野人庐

野人三四家，桑麻足生意。

试与叩柴荆，言辞应有味。

苏辙

苏辙　和文与可洋州园亭三十咏其二十披锦亭

春晚百花齐，绵绵巧如织。

细雨洗还明，轻风卷无迹。

苏辙

苏辙　和文与可洋州园亭三十咏其二十七此君庵

风梢绕檐匝，霜干当窗净。

遥知素壁上，醉墨森相映。

苏辙

苏辙　和文与可洋州园亭三十咏其二十三荼醾洞

猗猗翠蔓长，蔼蔼繁香足。

绮席堕残英，芳樽渍余馥。

苏辙

苏辙　和文与可洋州园亭三十咏其二十四簀簹谷

谁言使君贫，已用谷量竹。

盈谷万万竿，何曾一竿曲。

苏辙

苏辙　和文与可洋州园亭三十咏其二十五寒芦港

芦深可藏人，下有扁舟泊。

正似洞庭风，日莫孤帆落。

苏辙

苏辙　和文与可洋州园亭三十咏其二十一楔亭

觞流无定处，客醉醒还酌。

毋令仲御歌，空使人惊愕。

苏辙

苏辙　和文与可洋州园亭三十咏其九天汉台

台高天汉近，匹练挂林端。

秋深霜露重，谁见落西山。

苏辙

苏辙　和文与可洋州园亭三十咏其六荻浦

离披寒露下，萧索微风触。

摧折有余青，从横未须束。

苏辙

苏辙　和文与可洋州园亭三十咏其七蓼屿

风高莲欲衰，霜重蓼初发。

会使此池中，秋芳未尝歇。

苏辙

苏辙　和文与可洋州园亭三十咏其三十北园

使君美且仁，遍地种桃李。

岂独放春花，行看食秋子。

苏辙

苏辙　和文与可洋州园亭三十咏其三书轩

绿竹覆清渠，尘心日日疏。

使君遗癖在，苦要读文书。

苏辙

苏辙　和文与可洋州园亭三十咏其十八溪光亭

溪亭新雨余，秋色明滉漾。

鸟渡夕阳中，鱼行白石上。

苏辙

苏辙　和文与可洋州园亭三十咏其十待月台

夜色何苍苍，月明久未上。

不上倚城台，无奈东南嶂。

苏辙

苏辙　和文与可洋州园亭三十咏其十二灙泉亭

泉来草木滋，泉去池塘满。

委曲到庭除，清泠备晨盥。

苏辙

苏辙　和文与可洋州园亭三十咏其十九过溪亭

溪浅复通桥，过者犹恨懒。

赖有沙上鸥，常为独游伴。

苏辙

苏辙　和文与可洋州园亭三十咏其十六露香亭

重露覆千花，繁香凝畦圃。

不忍日将曦，散逐微风去。

苏辙

苏辙　和文与可洋州园亭三十咏其十七涵虚亭

虚亭面疏篁，窈窕众景聚。

更与坐中人，行寻望来处。

苏辙

苏辙　和文与可洋州园亭三十咏其十三吏隐亭

隐居亦非难，欲少求易遂。

有意未成归，聊就茅檐试。

苏辙

苏辙　和文与可洋州园亭三十咏其十四霜筠亭

林高日气薄，竹色净如水。

寂历断人声，时有鸣禽起。

苏辙

苏辙　和文与可洋州园亭三十咏其十五无言亭

处世欲无言，事至或未可。

唯有此亭空，宴坐聊从我。

苏辙

苏辙　和文与可洋州园亭三十咏其十一乐榭

动静惟所遇，仁智亦偶然。

谁见二物外，犹有天地全。

苏辙

苏辙　和文与可洋州园亭三十咏其四冰池

水深冰亦厚，滉荡铺寒玉。

好在水中鱼，何愁池上鹜。

苏辙

苏辙　和文与可洋州园亭三十咏其五竹坞

空陂放修竹，肃肃复冥冥。

莫除坞外笋，从使入园生。

苏辙

苏辙　和文与可洋州园亭三十咏其一湖桥

湖南堂宇深，湖北林亭远。

不作过湖桥，两处那相见。

苏辙

苏辙　和鲜于子骏益昌官舍八咏其八宝峰亭

昔过益昌城，莫登君子堂。

驾言念长道，未暇升崇冈。

今闻宝峰上，缥缈陵朝阳。

三休引萝蔓，一览穷苍茫。

微云霭双剑，落日明故乡。

奔驰迹未安，山薮意自长。

漂摇万里外，手把新诗章。

宦游不忘归，合异鸟欲翔。

尘土污颜面，年华侵鬓霜。

何时首归路，所至聊旁徨。

樽俎逢故人，亭榭凝清光。

为我具斗酒，宿恨犹可偿。

苏辙

苏辙　和鲜于子骏益昌官舍八咏其二竹轩

幽轩离纷华，惟有一丛竹。

纤梢起余寒，紫笋散轻馥。

擢干春雨余，挺节秋霜足。

不知岁时改，守此娟娟绿。

上有吟风蝉，空腹未尝食。

翦伐非所辞，不受尘土辱。

苏辙

苏辙　和鲜于子骏益昌官舍八咏其六闲燕亭

登山稍已高，旷望良亦远。

危亭在山腹，物景行自变。

诸峰宿露收，草木朝阳绚。

盎盎云出山，溜溜泉垂坂。

徐行得佳处，永日遂忘返。

此乐只自知，傍人任嫌懒。

苏辙

苏辙　和鲜于子骏益昌官舍八咏其七会景亭

亭高众山下，胜势不自收。

冈峦向眼尽，风籁与耳谋。

鸢飞半岭息，云起当空游。

视身如乘风，超然忘百忧。

暮归室中居，唯见窗户幽。

视听随物变，恍谁识其由。

苏辙

苏辙　和鲜于子骏益昌官舍八咏其三柏轩

筑室城市间，移柏南涧底。

山林夙所尚，封植聊自寄。

崎岖脱岩石，拥塞出棼翳。

上承清露滋，下受寒泉惠。

秋来采霜叶，咀嚼有余味。

苦涩未须嫌，愈久甘如荠。

苏辙

苏辙　和鲜于子骏益昌官舍八咏其四巽堂

山前三秦道，车马不遑息。

日出红尘生，不见青山色。

峰峦未尝改，往意自奔迫。

谁言幽堂居，近在使者宅。

俯听辨江声，却立睨石壁。

藤萝自太古，松竹列新植。

暑簟卧清风，寒樽对佳客。

试问东行人，谁能同此适。

苏辙

苏辙　和鲜于子骏益昌官舍八咏其五山斋

平地厌喧嚣，虚斋上山足。

萧条远城市，坡陀富林麓。

简书日填委，杖屦每幽独。

岂无山中士，高卧白茅屋。

逢人默无语，长啸响岩谷。

此室庶可招，夜月相从宿。

苏辙

苏辙　和鲜于子骏益昌官舍八咏其一桐轩

桐身青琅玕，桐叶蒲葵扇。

落落出轩墀，亭亭奉闲燕。

夜声疏雨滴，午影微风转。

秋飙一凌乱，淅沥惊葱蒨。

朝日失繁阴，青苔覆遗片。

空使坐中人，慨然嗟物变。

苏辙

苏辙　和萧刓察推贺族叔司理登科还乡四首

家声籍籍大江西，临老挥毫捧御题。

得意何殊少年乐，还家不惜醉如泥。

苏辙

苏辙　和萧刓察推贺族叔司理登科还乡四首

读尽家藏万卷书，萧然华发宦游初。

区区狱掾何须愧，聊把春秋试绪余。

苏辙

苏辙　和萧刓察推贺族叔司理登科还乡四首

作官未减读书勤，簿领从今日日新。

汗简韦编谁付予，传家应有下帷人。

苏辙

苏辙　和萧刓察推贺族叔司理登科还乡四首

巷南诸子足才贤，邂逅相逢秀句传。

强作短章同寄与，异时见我一依然。

苏辙

苏辙　和张安道读杜集

我公才不世，晚岁道尤高。

与物都无著，看书未觉劳。

微言精老易，奇韵喜庄骚。

杜叟诗篇在，唐人气力豪。

近时无沈宋，前辈蔑刘曹。

天骥精神稳，层台结构牢。

龙腾非有迹，鲸转自生涛。

浩荡来何极，雍容去若邀。

坛高真命将，毳乱始知髦。

白也空无敌，微之岂少褒。

论文开锦绣，赋命委蓬蒿。

初试中书日，旋闻鄜时逃。

妻孥隔豺虎，关辅暗旌旄。

入蜀营三径，浮江寄一艘。

投入惭下舍，爱酒类东皋。

漂泊终浮梗，迂疏独钓鳌。

误身空有赋，掩胫惜无袍。

卷轴今何益，零丁昔未遭。

相如元并世，惠子谩临濠。

得失将谁怨，凭公付浊醪。

苏辙

苏辙　和子瞻次孙觉谏议韵题邵伯闸上斗野亭见寄

扁舟未遽解，坐待两闸平。

浊水污人思，野寺为我清。

昔游有遗迹，枯墨存高甍。

故人独未来，一樽谁与倾。

北风吹微云，莫寒依月生。

前望邗沟路，却指铁瓮城。

茅檐卜兹地，江水供晨烹。

试问东坡翁，毕老几此行。

奔驰力不足，隐约性自明。

早为归耕计，免惭老曾荣。

苏辙

苏辙　和子瞻次韵陶渊明劝农诗

我迁海康，实编于民。

少而躬耕，老复其真。

乘流得坎，不问所因。

愿以所知，施及斯人。

苏辙

苏辙　和子瞻次韵陶渊明劝农诗

我行四方，稻麦黍稷。

果蔬蒲荷，百种咸植。

粪溉耘籽，乃後有穑。

尔独何为，开口而食。

苏辙

苏辙　和子瞻次韵陶渊明劝农诗

掇拾于川，搜捕于陆。

俯鞠妇子，仰荐昭穆。

闽乘其偷，载耒逐逐。

计无百年，谋止信宿。

苏辙

苏辙　和子瞻次韵陶渊明劝农诗

我归无时，视汝长久。

孰为沮溺，风雨相耦。

筑室车皋，取足南亩。

后稷为烈，夫岂一手。

苏辙

苏辙　和子瞻次韵陶渊明劝农诗

斫木陶土，器则不匮。

绩麻缫茧，衣则可冀。

药饵具前，病安得至。

坐而告穷，相视徒愧。

苏辙

苏辙　和子瞻次韵陶渊明劝农诗

莫为之先，冥不谓鄙。

一夫前行，百夫具履。

以为不信，出视同轨。

期尔十年，风变而美。

苏辙

苏辙　和子瞻次韵陶渊明停云诗

云跨南溟，南北一雨。

瞻望匪遥，槛穽斯阻。

梦往从之，引手相抚。

笑言未半，舍我不伫。

苏辙

苏辙　和子瞻次韵陶渊明停云诗

晚稻欲登，白露霄蒙。

人饮嘉平，浆酒如江。

我独何为，观成于窗。

此心了然，来无所从。

苏辙

苏辙　和子瞻次韵陶渊明停云诗

欣然而笑，是无枯荣。

手足相依，所锺则情。

情忘意消，神凝不征。

可以安身，可以长生。

苏辙

苏辙　和子瞻次韵陶渊明停云诗

跋扈飞扬，谁匪南柯。

运历相寻，忧喜杂和。

我游其外，所享则多。

削迹拔木，其如予何。

苏辙

苏辙　和子瞻调水符

多防出多欲，欲少防自简。

君看山中人，老死竟谁谩。

渴饮吾井泉，饥食甑中饭。

何用费卒徒，取水负瓢罐。

置符未免欺，反覆虑多变。

授君无忧符，阶下泉可咽。

苏辙

苏辙　和子瞻东阳水乐亭歌

君不见武安前堂立曲旃，官高利厚多忧患。

又不见夏侯好妓贫无力，帘箔为衣人莫识。

两人操行虽不同，辛苦经营实如一。

不如君家激水石中流，听之有声百无忧。

笙竽窈眇度溪谷，琴筑凄咽穿林丘。

高人处世心淡泊，众声过耳皆为乐。

退食委蛇石上眠，幽音断续床前作。

正如古人乐易多欢娱，积土为鼓块为桴。

但能复作太古意，君家水乐真有余。

苏辙

苏辙　和子瞻读道藏

道书世多有，吾读老与庄。

老庄已云多，何况其骈傍。

所读嗟甚少，所得半已强。

有言至无言，既得旋自忘。

譬如饮醇酒，已醉安用浆。

昔者惠子死，庄子哭自伤。

微言不复知，言之使谁听。

器已辄复笑，不如敛此藏。

脂牛杂肥羜，烹熟有不尝。

安得西飞鸿，送弟以与兄。

苏辙

苏辙　和子瞻凤翔八观八首其八秦穆公墓

泉上秦伯坟，下埋三良士。

三良百夫特，岂为无益死。

当年不幸见迫胁，诗人尚记临穴惴。

岂如田横海中客，中原皆汉无报所。

秦国吞西周，康公穆公子。

尽力事康公，穆公不为负。

岂必杀身从之游，夫子乃以侯嬴所为疑三子。

王泽既未竭，君子不为诡。

三良猣秦穆，要自不得已。

苏辙

苏辙　和子瞻凤翔八观八首其二诅楚文

诅楚楚如桀，诅秦秦则纣。

桀罪使信然，纣语安足受。

牲肥酒醪洁，夸诞鬼不佑。

鬼非东诸侯，岂信辩士口。

碑埋祈年下，意绕章华走。

得楚不付孙，但为刘季取。

吾闻秦穆公，与晋实甥舅。

盟郑绝晋欢，结楚将自救。

使秦诅楚人，晋亦议其後。

诸侯迭相诅，祸福果谁有。

世人不知道，好古无可否。

何当投泾流，浑浊盖鄙丑。

苏辙

苏辙　和子瞻凤翔八观八首其六真兴寺阁

秦川不为广，南山不为高。

嵯峨真兴阁，杰立陵风飙。

危槛俯翔鸟，跳檐落飞猱。

上有傲世人，身衣白鹤毛。

下视市井喧，奔走何嗷嗷。

萧然倚楹啸，遗响入云霄。

清风吹其裾，冉冉不可操。

不知何所为，岂即非卢敖。

游目万里间，远山如伏羔。

遗语谢世俗，钓鱼当钓鳖。







卷357

苏辙

苏辙　和子瞻凤翔八观八首其七李氏园

有客骑白驹，扬鞭入青草。

悠悠无远近，但择林亭好。

萧条北城下，园号李家媪。

系马古车门，随意无洒扫。

鸣禽惊上屋，飞蝶纷入抱。

竹林净如灌，流水清可澡。

闲花不着行，香梨独依岛。

松枝贯今昔，林影变昏早。

草木皆苍颜，亭宇已新造。

临风置酒樽，庭下取栗枣。

今人强欢笑，古人已枯槁。

欲求百年事，不见白须老。

秦中古云乐，文武在丰镐。

置囿通樵苏，养兽让麀{上鹿下夭}。

池鱼跃金碧，白鸟飞紵缟。

牛羊感仁恕，行苇亦自保。

当年歌灵台，後世咏鱼藻。

古诗宛犹在，遗处不可考。

悲哉李氏末，王霸出奴皂。

城中开芳园，城外罗战堡。

击鼓鸣巨钟，百姓皆懊恼。

及夫圣人出，战国卷秋潦。

园田赋贫民，耕破园前道。

高原种菽粟，陂泽满粳稻。

春耕杂壶浆，秋赋输秸藁。

当年王家孙，自庇无尺橑。

空余百岁木，妄为夭巫祷。

游人足讥骂，百世遭舌讨。

老翁不愿见，垂涕祝襁褓。

持用戒满盈，饮酒无醉倒。

苏辙

苏辙　和子瞻凤翔八观八首其三王维吴道子画

吾观天地间，万事同一理。

扁也工斫轮，乃知读文字。

我非画中师，偶亦识画旨。

勇怯不必同，要以各善耳。

壮马脱衔放平陆，步骤风雨百夫靡。

美人婉娩守闲独，不出庭户修容止。

女能嫣然笑倾国，马能一蹴致千里。

优柔自好勇自强，各自胜绝无彼此。

谁言王摩诘，乃过吴道子。

试谓道子来，置女所挟从软美。

道子掉头不肯应，刚杰我已足自恃。

雄奔不失驰，精妙实无比。

老僧寂灭生虑微，侍女闲洁非复婢。

丁宁勿相违，幸使二子齿。

二子遗迹今岂多，岐阳可贵能独备。

但使古壁常坚完，尘土虽积光艳长不毁。

苏辙

苏辙　和子瞻凤翔八观八首其四杨惠之塑维摩像

金粟如来瘦如腊，坐上文殊秋月圆。

法门论极两相可，言语不复相通传。

至人养心遗四体，瘦不为病肥非妍。

谁人好道塑遗像，鲐皮束骨筋扶咽。

兀然隐几心已灭，形如病鹤竦两肩。

骨节支离体疏缓，两目视物犹炯然。

长嗟灵运不知道，强翦美须插两颧。

彼人视身若枯木，割去右臂非所患。

何况塑画已身外，岂必夺尔庸自全。

真人遗意世莫识，时有游僧施钵钱。

苏辙

苏辙　和子瞻凤翔八观八首其五东湖

不到东湖上，但闻东湖吟。

诗词已清绝，佳境亦可寻。

蜿蜒苍石螭，蟠拏据湖心。

倒腹吐流水，奔注为重深。

清风荡微波，渺渺平无音。

有鳖行在沙，有鱼跃在浔。

鳖圆如新荷，鱼细如蠹蟫。

梧桐生两涯，萧萧自成林。

孙枝复生孙，已中瑟与琴。

秋虫噪蜩虬，春鸟鸣鴃鵀。

有客来无时，濯足荫清阴。

自忘府中官，取酒石上斟。

醉倒卧石上，野虫上其襟。

醒来不知莫，湖月翻黄金。

油然上马去，纵意不自箴。

作诗招路人，行乐宜及今。

人生不满百，一瞬何所任。

路人掉头笑，去马何駸駸。

子有不肖弟，有冠未尝簪。

愿身化为线，使子为之鎝。

子欲烹鲤鱼，为子溉釜鬵。

子欲枕山石，为子求布衾。

异乡虽云乐，不如反故岑。

瘦田可凿耕，桑柘可织紝。

东有轩辕泉，隐隐如牛涔。

西有管辂宅，尚存青石磚。

彭女留膝踝，礼拜意已钦。

慈母抱众子，乱石寒萧森。

朝往莫可还，此岂不足临。

慎勿语他人，此意子独谌。

苏辙

苏辙　和子瞻凤翔八观八首其一石鼓

岐山之阳石为鼓，叩之不鸣悬无虞。

以为无用百无直，以为有用万物祖。

置身无用有用间，自托周宣谁敢侮。

宣王没後坟垅平，秦野苍茫不知处。

周人旧物惟存山，文武遗民尽囚虏。

鼎锺无在铸戈戟，宫殿已倒生禾黍。

厉宣子孙窜四方，昭穆错乱不存谱。

时有过客悲先王，绸缪牖户彻桑土。

思宣不见幸鼓存，由鼓求宣近为愈。

彼皆有用世所好，天地能生不能主。

君看项籍猛如狼，身死未冷割为脯。

马童杨喜岂不仁，待汝封侯非怨汝。

何况外物固已轻，毛擒翡翠尾执麈。

惟有苍石於此时，独以无用不见数。

形骸偃蹇任苔藓，文字皴剥困风雨。

遭乱既以无用全，有用还为太平取。

古人不见见遗物，如见方召与申甫。

文非科斗可穷诘，简编不载无训诂。

字形漫汗随石缺，苍蛇生角龙折股。

亦如老人遭暴横，颐下髭秃口齿龉。

形虽不具意可知，有云杨柳贯鲂鱮。

鲂鱮岂厌居溪谷，自投网罟入君俎。

柳条柔弱长百尺，挽之不断细如缕。

以柳贯鱼鱼不伤，贯不伤鱼鱼乐死。

登之庙中鬼神格，锡女丰年多黍稌。

宣王用兵征四国，北摧犬戎南服楚。

将帅用命士卒欢，死生不顾阚虓虎。

问之何术能使然，抚之如子敬如父。

弱柳贯鱼鱼弗违，仁人在上民不怒。

请看石鼓非徒然，长笑太山刻秦语。

苏辙

苏辙　和子瞻过岭

山林瘴雾老难堪，归去中原荼亦甘。

有命谁令终返北，无心自笑欲巢南。

蛮音惯习疑伧语，脾病萦缠带岭岚。

手挹祖师清净水，不嫌白发照毵毵。

苏辙

苏辙　和子瞻濠州七绝其二彭祖庙

长说先师似老彭，共疑好学古书生。

不知亦解餐云母，白日登天万事轻。

苏辙

苏辙　和子瞻濠州七绝其六四望亭

唐史不闻刘嗣之，空传短李旧歌诗。

高亭毁尽唯存记，犹有区区父老知。

苏辙

苏辙　和子瞻濠州七绝其七浮山洞

洞府元依水面开，秋潮每到洞门回。

幽人燕坐门前石，长看长淮船去来。

苏辙

苏辙　和子瞻濠州七绝其三逍遥堂

猖狂战国古神仙，曳尾泥涂老更安。

厌世乘云人不见，空坟聊复葬衣冠。

苏辙

苏辙　和子瞻濠州七绝其四观鱼台

庄子谈空惠子听，郢人斤斧俟忘形。

莫嗟质丧无知者，对石何妨自说经。

苏辙

苏辙　和子瞻濠州七绝其五虞姬墓

布叛增亡国已空，摧残羽翮自令穷。

艰难独与虞姬共，谁使西来敌沛公。

苏辙

苏辙　和子瞻濠州七绝其一涂山

娶妇山中不肯留，会朝山下万诸侯。

古人辛苦今谁信，只见清淮入海流。

苏辙

苏辙　和子瞻和陶渊明杂诗十一首

大道与众往，疾驱祗自尘。

徐行听所之，何者非吾身。

却过白鹤峰，鸡犬来相亲。

筑室依果树，有无通四邻。

安眠岂有足，良夜惟恐晨。

晨朝亦何事，倦对往来人。

苏辙

苏辙　和子瞻和陶渊明杂诗十一首

莫言三谪远，归路近庾岭。

谁怜东坡穷，垂老徒此景。

幸无薪炭役，岂念冰雪冷。

平生笑子厚，山水记柳永。

孜孜苦怀归，何异走逃影。

吾观两蛮触，出缩方驰骋。

百年寄龟息，幸此支床静。

苏辙

苏辙　和子瞻和陶渊明杂诗十一首

我来适恶岁，斗米如珠量。

何时举头看，岁月守心房。

念我东坡翁，忍饥海中央。

愿翁勿言饥，稷调阴阳。

玉池有清水，生肥满中肠。

苏辙

苏辙　和子瞻和陶渊明杂诗十一首

故山纵得归，无复昔遗老。

家风知在否，後生恐难保。

似闻老翁泉，曾作泥土燥。

穷冬忽涌溢，络绎瓶瓮早。

此翁终可信，明月耿怀抱。

从我先人游，安得不闻道。

苏辙

苏辙　和子瞻和陶渊明杂诗十一首

幽忧如蛰虫，雷雨惊奋豫。

无根不萌动，有翼皆骞翥。

嗟我独枯槁，无来孰为去。

念兄当北迁，海阔煎百虑。

往来七年间，信矣梦幻如。

从今便筑室，占籍无所住。

四方无不可，莫住生灭处。

纵浪大化中，何喜复何惧。

苏辙

苏辙　和子瞻和陶渊明杂诗十一首

尝闻左师言，少子古所喜。

二儿从两父，服辱了百事。

佳子何关人，自怪余此意。

看书时独笑，屡与古人值。

他年会六子，道眼谁最驶。

衣钵傥可传，田园不须置。

苏辙

苏辙　和子瞻和陶渊明杂诗十一首

舜以五音言，二雅良褊迫。

变风犹井牧，驱人遂阡陌。

周余几崩坏，况经甫与白。

崎岖收狂澜，还付滥觞窄。

蒙庄冱渭杂，恐有郭象客。

壁藏待知者，金石闻旧宅。

苏辙

苏辙　和子瞻和陶渊明杂诗十一首

大道如衣食，六经所耕桑。

家传易春秋，未易相秕糠。

久种终不获，岁晚嗟无粮。

念此坐叹息，追飞及颓阳。

天公亦假我，书成麟未伤。

可怜陆忠州，空集千首方。

何如学袁盎，日把无可觞。

苏辙

苏辙　和子瞻和陶渊明杂诗十一首

五年寓黄阁，盛服朝玄端。

愧无昔人姿，谬作奇章迁。

还从九渊底，回望百尺巅。

身世俱一梦，往来适三餐。

天公本无心，谁为此由缘。

从今罢述作，尽付逍遥篇。

苏辙

苏辙　和子瞻和陶渊明杂诗十一首

吾兄昔在朝，屡欲请会稽。

誓将老阳羡，洞天隐苍崖。

时事乃大谬，宁复守此怀。

区区芥子中，岂有两须弥。

举眼即见兄，何者为别离。

尻舆驾神马，孰为策与羁。

弭节过蓬莱，海波看增亏。

苏辙

苏辙　和子瞻和陶渊明杂诗十一首

红炉厄夏景，团扇悲秋凉。

来鸿已遵渚，去燕亦辞梁。

冰蚕怀冻薮，火鼠安炎乡。

曲士漫谈道，夏虫岂知霜。

物化何时休，叹息此路长。

苏辙

苏辙　和子瞻记梦二首

兄从南山来，梦我南山下。

探怀出诗卷，卷卷盈君把。

诗词古人似，弟则吾弟也。

相与千里隔，安得千里马。

携手上南山，不知今乃夜。

晨鷊隔墙唱，欹枕窗月亚。

百语记一词，秋菊悲蛩吒。

此语鲍谢流，平日我不暇。

我本无此诗，嗟此谁所借。

苏辙

苏辙　和子瞻记梦二首

蟋蟀感秋气，夜吟抱菊根。

霜降菊丛折，寸根安可存。

耿耿荒苗下，唧唧空自论。

不敢学蝴蝶，菊尽两翅翻。

虫冻不绝口，菊死不绝芬。

志士岂弃友，列女无两婚。

苏辙

苏辙　和子瞻焦山

金山游遍入焦山，舟轻帆急须臾间。

涉江已远风浪阔，游人到此皆争还。

山头冉冉万竿竹，楼阁不见门长关。

金山共此一江水，只有胜绝无此闲。

野僧终日饱一饭，与世相视如髦蛮。

门无舟楫断还往，说法教化鼋鼍顽。

偶然客至话乡国，西望落日低铜鑗。

岷峨正在日入处，想象积雪堆青鬟。

稻田一顷良自给，仕宦不返知谁扳。

久安禄廪农事废，强弓一弛无由弯。

行逢佳处辄叹息，想见茅屋藏榛菅。

我知此地便堪隐，稻苗旆旆鱼斑斑。

苏辙

苏辙　和子瞻金山

长江欲尽阔无边，金山当中唯一石。

潮平风静日浮海，缥缈楼台转金碧。

瓜洲初见石头城，城下波涛与海平。

中流转柂疑无岸，泊舟未定僧先迎。

山中岑寂恐未足，复将江水绕山麓。

四无邻家群动息，钟声铿鍠答山谷。

乌鸢力薄堕中路，惟有胡鹰石上宿。

谁知江海多行舟，游人上下夺岩幽。

老僧心定身不定，送往迎来何时竟。

朝游未厌夜未归，爱山如此如公稀。

不待游人尽归去，恐公未识山中趣。

苏辙

苏辙　和子瞻蜜酒歌

蜂王举家千万口，黄蜡为粮蜜为酒。

口衔涧水拾花须，沮洳满房何不有。

山中醉饱谁得知，割脾分蜜曾无遗。

调和知与酒同法，试投麴糵真相宜。

城中禁酒如禁盗，三百青铜愁杜老。

先生年来无俸钱，一斗径须囊一倒。

铺糟不听渔父言，炼蜜深愧仙人传。

掉头不问辟谷药，忍饥不如长醉眠。

苏辙

苏辙　和子瞻三游南山九首其二五郡

蜀人不信秦川好，食蔗从梢未及甘。

当道沙尘类河北，依山水竹似江南。

观形随阜饮溪鹿，云气侵山食叶蚕。

犹有道人迎客笑，白须黄袖岂非聃。

苏辙

苏辙　和子瞻三游南山九首其三传经台

轮扁不能令子巧，老聃虽智若为传。

遗经尚在台如故，弟子今无似喜贤。

苏辙

苏辙　和子瞻三游南山九首其四大秦寺

大秦遥可说，高虎见秦川。

草木埋深谷，牛羊散晚田。

山平堪种麦，僧鲁不求禅。

北望长安市，高城远似烟。

苏辙

苏辙　和子瞻三游南山九首其一楼观

神仙避世守关门，一世沉埋百世尊。

旧宅居人无姓尹，深山道士即为孙。

天寒游客常逢雪，日暮归鸦自识村。

君欲留身记幽寂，直将山外比羌浑。

苏辙

苏辙　和子瞻司竹监烧苇园因猎园下

骏马七尺行冯冯，晓出射兽霜为冰。

荻园斫尽有枯卉，束茅吹火初如灯。

乍分乍合势开展，苍虬被野风腾腾。

黄狐惊顾啸俦侣，飞鸟先起如苍蝇。

须臾立旆布行伍，有似修蟒横冈陵。

苍鹰猛兽出前後，缺处已挂黄麻罾。

回风忽作火力怒，平地一卷伙疆塍。

商辛不出抱宝死，曹瞒逸去燋其肱。

投身误喜脱灰烬，闯首旋已遭侵凌。

何人上马气吞虎，狐帽压耳皮蒙膺。

开弓徐射叠双兔，拥马欢叫惊未曾。

举鞭一麾百夫进，击鼓再发箭举掤。

去如飞虻中如电，获若雨兽膏流渑。

肉分麾下饱壮士，皮与公子留缣缯。

纵横分裂惠村坞，尚有磊落载後乘。

吾兄善射久无敌，是日敛手称不能。

凭鞍纵马聊自适，酒後醉语谁能譯。

健儿击搏信可乐，主将雄猛今谁胜。

胸中森列万貔虎，嗟世但以文儒称。

安得强弓傅长箭，使射蔽日垂天鹏。

苏辙

苏辙　和子瞻泗州僧伽塔

清淮浊汴争强雄，龟山下閟支祁宫。

高秋水来无远近，荡灭洲渚乘城墉。

千艘衔尾谁复惜，万人雨泣哀将穷。

城中古塔高百尺，下有蜕骨黄金容。

蛟龙百怪不敢近，回风倒浪归无踪。

越商胡贾岂知道，脱身献宝酬元功。

至人已立万物表，劫火仅置毛孔中。

区区淮汴亦何有，一挹可注沧溟东。

胡为尚与水族较，时出变怪惊愚聋。

於乎此意不可诘，仰观飞栱凌晴空。

苏辙

苏辙　和子瞻题风水洞

风送江湖满洞天，洞门可听入无缘。

土囊郁怒声初散，石齿聱牙势未前。

乐奏洞庭真跌宕，歌传帝所亦清便。

何人隐几观遗迹，重使颜成问嗒然。

苏辙

苏辙　和子瞻铁拄杖

截竹为杖瘦且轻，石壑竹破误汝行。

削木为杖轻且好，道远木折恐不到。

闽君铁杖七尺长，色如黑蛇气如霜。

提携但恐汝无力，撞坚过巑安能伤。

柳公虽老尚强健，闭门却扫不复将。

知公足力无险阻，怜公未有登山侣。

回生四海性一身，袖中长剑为两人。

洞庭漫天不觉过，半酣起舞惊鬼神。

愿公此杖亦如此，适意遨游日千里。

归来倚壁示时人，海外苍茫空自记。

苏辙

苏辙　和子瞻涡口遇风

长淮暮生风，来自涡河口。

新舟虽云固，波浪亦难受。

诗来话艰厄，惊恐及儿妇。

忆同泝荆峡，终夜愁石首。

余飙入帏幄，跳沫溅窗牖。

平生未省见，惊顾欲狂走。

尔来涉忧患，渐觉成老丑。

遥喜波浪中，时能饮醇酒。

苏辙

苏辙　和子瞻喜虎儿生

生男如狼犹恐尪，寅年生虎慰爷娘。

汝家家世事文吏，门户岂有空刚强。

试看猛虎在山谷，斧牙钩爪旗尾扬。

徐行当道择牛羊，狐狸惊走熊猪忙。

我今老病思退藏，生子安得尚激昂。

不见伯父擅文章，逡巡议论前无当。

苏辙

苏辙　和子瞻新居欲成二首

老罢子卿还属国，功成定远恨阳关。

漂流岂必风波际，颠沛何妨枕席间。

伏腊便应随俚俗，室庐闻似胜家山。

因缘宿世非今日，赖有阴功许旋还。

苏辙

苏辙　和子瞻新居欲成二首

山连上帝朱明府，心是南宗无尽灯。

过此欹危空比梦，年来瘴毒冷如冰。

图书一笑宁劳客，音信频来尚有僧。

梨枣功夫三岁办，不缘忧患亦何曾。

苏辙

苏辙　和子瞻雪浪斋

谪居杜老尝东屯，波涛绕屋知龙尊。

门前石岸立精铁，潮汐洗尽莓苔昏。

野人相望来水住，扁舟时过江西村。

窗中缟练舒眼界，枕上雷霆惊耳门。

不堪水怪妄欺客，欲借楚些时招魂。

人生出处固难料，流萍著水初无根。

旌旗旋逐金鼓发，蓑笠尚带风雨痕。

高斋雪浪卷苍石，北叟未见疑戏论。

激泉飞水行亦冻，穷边腊雪如翻盆。

一杯径醉万事足，江城气味犹应存。

苏辙

苏辙　和子瞻玉盘盂二首

千叶团团一尺余，扬州绝品旧应无。

赏传莒国迁钟虞，移忆胡僧置钵盂。

丛底留连倾凿落，瓶中捧拥照浮屠。

强将绛蜡封红萼，惟悴无言损玉肤。

苏辙

苏辙　和子瞻玉盘盂二首

故相林亭父老知，出群草木尚何疑。

无多产业残花药，几许功名旧鼎彝。

丰艳不知人世别，佳名新换使君诗。

明年会看花尤好，剥尽浮苞养一枝。

苏辙

苏辙　和子瞻自徐移湖将过宋都途中见寄五首

东武厌尘土，彭门富溪山。

从兄百日留，退食同跻攀。

轻帆过百步，船底惊雷翻。

肩舆上南麓，眼界涵川原。

爱此忽忘归，愿兄且三年。

我去已匆匆，兄来亦崩奔。

永怀置酒地，绕郭多云烟。

苏辙

苏辙　和子瞻自徐移湖将过宋都途中见寄五首

我昔去彭城，明日河流至。

不见五斗泥，但见三竿水。

惊风郁飙怒，跳沫高睥睨。

潋灩三月余，浮沉一朝事。

分将食鱼鳖，何暇顾邻里。

悲伤念遗黎，指顾出完垒。

缭堞对连山，黄楼丽清泗。

功成始逾岁，脱去如一屣。

空使西楚氓，欲语先垂涕。

苏辙

苏辙　和子瞻自徐移湖将过宋都途中见寄五首

千金筑黄楼，落成费百金。

谁言史君侈，聊慰楚人心。

高秋吐明月，白璧悬青岑。

晃荡河汉高，恍悢窗户深。

邀我三日饮，不去如笼禽。

史君今吴越，虽往将谁寻。

苏辙

苏辙　和子瞻自徐移湖将过宋都途中见寄五首

欲买尔家田，归种三顷稻。

因营山前宅，遂作泗滨老。

奇穷少成事，饱暖未应早。

愿输橐中装，田家近无报。

平生百不遂，今夕一笑倒。

它年数亩宫，悬知迫枯槁。

苏辙

苏辙　和子瞻自徐移湖将过宋都途中见寄五首

梁园久芜没，何以奉君游。

故城已耕稼，台观皆荒丘。

池塘尘漠漠，雁鹜空迟留。

俗衰宾客尽，不见枚与邹。

轻舟舍我南，吴越多清流。

苏辙

苏辙　河冰

扁舟多艰虞，与我平日类。

初乘滂洋流，旋涉冻浅地。

日西阴风作，夜半流澌至。

悄然孤寂枕，觉此凝冽气。

河声噤不喧，灯花结复坠。

忽来触舟去，声与裂帛似。

平明发窗扉，吏卒殭未起。

奔腾阵马过，汹涌晴云驶。

纷纷散环玦，卷卷浮席被。

汇流忽腾蹙，曲岸相捎抵。

欹危起丘山，汗漫接洲沚。

连艘恣凌轣，千槌竞纷委。

删强初悍顽，溃散终披靡。

扫除就虚旷，沿泝弄清泚。

我行无疾徐，乘流得坎止。

偶然追还期，愧此堕千指。

阴阳有定数，开塞亦常理。

穷冬治舟行，嗟此岂天意。

苏辙

苏辙　河冰复结复次前韵

懊恼河冰散复生，徂年近已失峥嵘。

身留短舫厌厌睡，目送飞鸿一一轻。

引纤低徊疑上坂，打凌辛苦甚攻城。

东风怜我归心速，稍变杨梢百里迎。

苏辙

苏辙　河冰稍解喜呈王适

留滞江湖白发生，西归犹苦冻峥嵘。

春风未到冰先解，河水初深船自轻。

去国偶然经昼梦，逢人稍欲问都城。

羁鸿共有成行喜，双鲤应将尺素迎。

苏辙

苏辙　河上莫归过南湖二绝

西来白水满南池，走马池边日落时。

桥底莈花无限思，清香乞与路人知。

苏辙

苏辙　河上莫归过南湖二绝

淤田水浅客来迟，解舫都门问几时。

谁道两京鸡犬接，差除屈指未曾知。

苏辙

苏辙　洪休上人少年读书以多病出家居泐潭为马祖修塔以三绝句来谒答一首

早除郎将少年狂，祖塔结缘归故乡。

习气未消余业在，逢人依旧琢诗章。

苏辙

苏辙　後省初成直宿呈子瞻二首

掖垣初罢斧斤响，栋宇犹闻松桂香。

江海蹔来俱野客，云霄并直愧华堂。

月明似与人迹远，风细微闻禁漏长。

谏草未成眠未稳，始知天上极清凉。

苏辙

苏辙　後省初成直宿呈子瞻二首

射策当年偶一时，对床夜雨失前期。

庐间还往无多地，梦里追寻亦自疑。

螭墨屡乾朝已久，囊封希上出犹迟。

茅檐半破松筠老，归念萧然欲语谁。

苏辙

苏辙　胡长史祠堂

白首青衫仍隐居，晚抛环堵就安舆。

生刍忽改焌尝地，函丈空悲讲解余。

弟子璵璠相照耀，儿孙松桂共扶疏。

我来恨不瞻遗老，空怪乡邻尽读书。

苏辙

苏辙　湖阴曲

老虎穴中卧，猎夫不敢窥。

骅骝服箱骖盗骊，巡城三匝漫不知。

帐中昼梦日绕壁，惊起知是黄须儿。

马鞭七宝留道左，猛士徘徊不能过。

遗矢如冰去已遥，明日神兵下赤霄。

荒城至今人不住，狐免惊走风萧萧。

苏辙

苏辙　画叹

武燕未远嗟谁识，赵董纷纷枉得名。

已矣孙陈旧人物，至今但数汉公卿。

苏辙

苏辙　画文殊普贤

谁人画此二菩萨，趺坐花心乘象狻。

弟子先後执盂缶，老僧槎牙森比肩。

山林修道几世劫，颜貌伟丽如开莲。

重崖宛转带林树，野水荒荡浮云天。

峨眉高处不可上，下有绝涧锢九泉。

朝阳未出白雾起，有光升天如月圆。

灵仙居中粗可识，有类白兔依清躔。

游人礼拜千万万。迤逦渐远如飞烟。

五台不到想亦尔，今之画图谁所传。

吾兄子瞻苦好异，败缯破纸收明鲜。

自从西行止得此，试与记录代一观。

苏辙

苏辙　画学董生画山水屏风

承平百事足，鸿都无不有。

策牍试篆隶，丹青写飞走。

纷然四方集，狐兔卒林薮。

何人知有益，长啸呼鹰狗。

奔逃走城邑，惊顾念糊口。

素屏开白云，称我茅檐陋。

濡毫愿挥酒，峰峦映岩窦。

巨石连地轴，飞布泻天漏。

萦山一径通，过水微桥构。

山家烟火然，远寺晨钟叩。

僧从何方来，行速午斋後。

有客呼渡船，隔水惟病叟。

听然发一笑，此处定真否。

人生初偶然，与此谁夭寿。

厄穷妄自怜，一醉辄日富。

客至亦茫然，边我沽斗酒。

苏辙

苏辙　画枕屏

绳床竹簟曲屏风，野水遥山雾雨蒙。

长有滩头钓鱼叟，伴人闲卧寂寥中。

苏辙

苏辙　怀黾池寄子瞻兄

相携话别郑原上，共道长途怕雪泥。

归骑还寻大梁陌，行人已渡古崤西。

曾为县吏民知否，旧宿僧房壁共题。

遥想独游佳味少，无言骓马但鸣嘶。

苏辙

苏辙　还颍川

昔贤仕不遇，避世游金马。

嗟我独何为，不容在田野。

欹区寄汝南，落泊反长社。

东西俱畏人，何适可安者。

故庐已荆榛，遗迹但松檟。

颓龄迫衰暮，旧物一已舍。

安能为妻孥，辛苦问田舍。

平生事瞿昙，心外知皆假。

归休得溟渤，坐受百川泻。

何人实造物，未听相陶冶。

苏辙

苏辙　黄几道郎中同年挽词二首

温恭天赋比心良，惠爱人知政术长。

井水无波任瓶绠，牛刀投隙应宫商。

分符出遍名城守，携被归从华省郎。

不到汝阴遗恨远，坐令湖水减清光。

苏辙

苏辙　黄几道郎中同年挽词二首

早岁相从能几时，淮阳花发正游嬉。

鸣弓矍相人如堵，席地沧浪柳作帷。

十载旧游真是梦，一时佳客尚存谁。

遥闻葬日车千两，清酒绵中寄一悲。

苏辙

苏辙　黄州陪子瞻游武昌西山

千里到齐安，三夜语不足。

劝我勿重陈，起游西山麓。

西山隔江水，轻舟乱凫鹜。

连峰多回溪，盛夏富草木。

杖策看万松，流汗升九曲。

苍茫大江涌，浩荡众山蹙。

上方寄云端，中寺倚岩腹。

清泉类牛乳，烦热须一掬。

县令知客来，行庖映修竹。

黄鹅时新煮，白酒亦近熟。

山得得一饱，看尽千山绿。

幽怀苦不遂，滞念每烦促。

归舟浪花暝，落日金盘浴。

妻孥寄九江，此会难再卜。

君看孙讨虏，百战不摇目。

犹怜江上台，高会饮千斛。

巾冠堕台下，坐使张公哭。

异时君再来，携被山中宿。

苏辙

苏辙　回寄圣寿聪老

五年依止白莲社，百度追寻丈室游。

睡待磨茶长展转，病蒙煎药久迟留。

赞公夜宿诗仍作，巽老堂成记许求。

回首万缘俱一梦，故应此物未沉浮。

苏辙

苏辙　惠穆吕公挽词二首

全齐开故国，清庙飨元功。

德业真无忝，勋名但未充。

边防推信惠，社稷倚勤忠。

不作司徒贵，何惭郑武公。

苏辙

苏辙　惠穆吕公挽词二首

风俗非平昔，贤豪弃此时。

新阡长宿草，行路拜丰碑。

惠术遐方记，嘉猷信史知。

悲凉哭坟客，不为受恩私。

苏辙

苏辙　积雨二首

山雨无时歇，江波上岸流。

泥深未免出，桥断更堪忧。

房浅邻糟瓮，宵寒揽絮裘。

朝来势未已，归路恐操舟。

苏辙

苏辙　积雨二首

微阳力尚浅，未解破重阴。

云气山川满，江流日夜深。

冻牙生滞穗，余润及重衾。

泥泞沉车毂，农输绝苦心。

苏辙

苏辙　绩溪二咏其二翠眉亭

谁安双岭曲弯弯，眉势低临户牖间。

斜拥千畦铺渌水，稍分八字放遥山。

愁霏宿雨峰峦湿，笑卷晴云草木闲。

忽忆故乡银色界，举头千里见苍颜。

苏辙

苏辙　绩溪二咏其一豁然亭

南看城市北看山，每到令人意豁然。

碧瓦千家新过雨，青松万壑正生烟。

经秋卧病闻斤响，此日登临负酒船。

径请诸君作佳句，壁间题我此诗先。

苏辙

苏辙　汲阳阻风

锺陵距池阳，相望千里内。

江神欺我贫，屡作风雨碍。

欲投皖公宿，三日逢一噫。

孤篷面空山，朝食浀　无菜。

白醪幸余沥，黄卷漫相对。

饥吟非吾病，疾走老所戒。

焦先近不远，蜗舍闻尚在。

区区问养生，借我一帆快。

苏辙

苏辙　集贤殿考试罢二首

振鹭纷纷未著行，初从江海觇清光。

卷声风雨中庭起，笔势云烟累幅长。

病眼尚能分白黑，众毛空复数骊黄。

禁中已许公孙第，得失何私物自忙。

苏辙

苏辙　集贤殿考试罢二首

衰病相侵眼渐昏，青灯细字苦劳神。

遍看大轴知无力，听诵奇篇赖有人。

前日鼓旗闻苦战，明朝雷雨出潜鳞。

殿庐困极唯思睡，却忆登科似後身。

苏辙

苏辙　己丑除日二首

阅遍时人身亦老，卷残旧历意茫然。

髭须白尽无添处，甲子重来又十年。

酒俭不容时不醉，堂成且喜夜安眠。

春秋似是平生事，屋壁深藏付後贤。

苏辙

苏辙　己丑除日二首

橘红安稳近谁传，鬓雪萧骚久已然。

梅柳任教修故事，蚕丝聊与祝新年。

敲门贺客辞多病，守岁诸孙听不眠。

粗有官酤供夜饮，一瓶浑浊且称贤。

苏辙

苏辙　记病

我病在脾胃，一病四十年。

微伤辄暴下，倾注如流泉。

去年医告我，此病犹可痊。

试取姜豆附，三物相和丸。

服之不旬浃，病去如医言。

医言药有毒，病已当速捐。

我意药有功，服久功则全。

侵寻作风痹，雨足几蹒跚。

徐悟药过量，医初固云然。

旧病则已除，奈此新病缠。

医言无甚忧，前药姑舍旃。

药毒久自消，真气从此完。

鄙夫不信医，私智每自贤。

咄哉已往咎，终身此韦弦。

苏辙

苏辙　记梦

长鱼三尺困横盆，送入清流喜欲奔。

报我金匙仅盈寸，掷还聊喜不贪存。

苏辙

苏辙　记岁首乡俗寄子瞻二首其二蚕市

枯桑舒牙叶渐青，新蚕可浴日晴明。

前年器用随手败，今冬衣着及春营。

倾囷计口卖余粟，买箔还家待种生。

不惟箱篚供妇女，亦有鉯鎛资男耕。

空巷无人斗容冶，六亲相见争邀迎。

酒肴劝属坊市满，鼓笛繁乱倡优狞。

蚕丛在时已如此，古人虽没谁敢更。

异方不见古风俗，但向陌上闻吹笙。

苏辙

苏辙　记岁首乡俗寄子瞻二首其一踏青

江上冰消岸草青，三三五五踏青行。

浮桥没水不胜重，野店压糟无复清。

松下寒花初破萼，谷中幽鸟渐嘤鸣。

洞门泉脉龙睛动，观里丹池鸭舌生。

山下瓶罂沾稚孺，峰头鼓乐聚簪缨。

缟裙红袂临江影，青盖骅骝踏石声。

晓去争先心荡漾，莫归夸後醉从横。

最怜人散西轩静，暧暧斜阳著树明。

苏辙

苏辙　寄范丈景仁

京城冠盖如云屯，日中奔走争市门。

敝裘瘦马不知路，独向城西寻隐君。

隐君白发养浩气，高论惊世门无宾。

欣然为我解东阁，明窗净几舒华茵。

春天雪花大如手，九衢断绝愁四邻。

平明熟睡呼不觉，清诗渌酒时相亲。

我兄东来自东武，走马出见黄河滨。

及门却遣不得入，回顾欲去行无人。

东园桃李正欲发，开门借与停车轮。

青天露坐列觞豆，落花飞絮飘衣巾。

留连四月听鶗鴃，扁舟一去浮奔浑。

人生聚散未可料，世路险恶终劳神。

交游畏避恐坐累，言词欲吐聊复吞。

安得如公百无忌，百间广厦安贫身。

苏辙

苏辙　寄济南守李公择

岱阴皆平田，济南附山麓。

山穷水泉见，发越遍溪谷。

分流绕涂巷，暖气焌草木。

下田满粳稻，秋成比禾菽。

池塘浸余润，菱芡亦云足。

辞家四千里，恃此慰穷独。

公从吴兴来，苕霅犹在目。

应恐齐鲁间，长被尘土辱。

不知西垣下，滉漾千亩渌。

仰见鸥鹭翻，俯视龟鱼浴。

初来厌桴鼓，稍久捐鞭扑。

清诗调嘉宾，夜话继华烛。

飞花暮雪深，浮蚁糟床熟。

相对各忘归，西来自嫌速。

人生每多故，乐事难再卜。

钜野一汗漫，河济相腾蹙。

流沙翳桑土，蛟蜃处人屋。

农亩分沉埋，城门遭板筑。

伤心念漂荡，引手救颠覆。

劳苦空自知，吁嗟欲谁告。

遥知旧游处，落落空遗躅。

平生读书史，物理粗能瞩。

归耕久不遂，终作羝羊触。

赋诗心自惊，请公再三读。

苏辙

苏辙　寄孔武仲

济南旧游中，好学惟君耳。

君居面南麓，汹涌冈峦起。

我来辄解带，檐下炙背睡。

煎茶食梨栗，看君诵书史。

君归苦仓卒，窗户日摧毁。

迁居就清旷，改筑富前址。

开畦得遗植，绕壁见题字。

云山顾依然，簿领辄随至。

思君犹未忘，满秩行自弃。

尔来钜野溢，流潦压城垒。

池塘漫不知，亭榭日倾弛。

官吏困堤障，麻鞋污泥滓。

别来能几何，陵谷既迁徙。

它日重相逢，衰颜应不记。

苏辙

苏辙　寄龙井辩才法师三绝

我兄教我过东吴，遗墨山间无处无。

忽报冬潮催出堰，俗缘深重道心粗。

苏辙

苏辙　寄龙井辩才法师三绝

山色青冥叶未红，湖光凝碧晓无风。

行穷上下两天竺，望断南山龙井龙。

苏辙

苏辙　寄龙井辩才法师三绝

井水中藏东海鱼，侧盆翻雨洗凡夫。

隔山欲共公相见，莫道从来一滴无。

苏辙

苏辙　寄梅仙观杨智远道士

道师近在真山峰，欲往见之路无从。

去年许我入城市，尘埃暗天待不至。

莫往莫来劳我心，道书寄我千黄金。

茧衣肉食思虑短，文字满前看不见。

口传指授要有时，脱去罗网当见之。

梅翁汉朝南昌尉，手摩龙鳞言世事。

一朝拂衣去不还，身骑白驎翳红鸾。

我今虽复堕尘土，道师何不与我语。

他年策足投名山，相逢拍手一破颜。

苏辙

苏辙　寄内

与君少年初相识，君年十五我十七。

上事姑章旁兄弟，君虽少年少过失。

昏晨定省岁月短，五十还朝定何益。

忧深责重乐无几，失足一坠南海北。

身居穽中不见天，仰面虚空闻下石。

丈夫学道等忧患，妇人亦尔何从得。

归来旧许生白须，回顾惭君发如漆。

迁居汝南复何事，龟老支床随所掷。

相望一月两得书，闻君肺病久消释。

我经三伏常暴下，近喜秋风扫焌湿。

病除寝食未复故，相见犹惊身似腊。

刘根夫妇俱有道，去日饶君著鞭策。

苏辙

苏辙　寄孙朴

忆昔补官太皞墟，泮宫萧条人事疏。

日高鼾睡声嘘嘘，往还废绝门无车。

君为户曹畏简书，放怀疏懒亦似余。

相逢语笑夜踌躇。烹煮梨栗羞殽蔬。

官居一去真蘧庐，东来失计悔厥初。

夜闻桴鼓惊阎闾，事如牛毛费耘鉯。

违失真性从吏胥，目视絞臂邀徐徐。

羡君不出心自如，北潭秋水多芙蕖。

青荷包饭蒲为菹，翛然独往深渊鱼。

人生如此乐有余，胡为自投槛中狙。

苏辙

苏辙　寄题陈宪郎中竹轩

家有修篁绿满轩，趋庭诗礼旧忘言。

凌霜自得良朋友，过雨时添好子孙。

试翦轻筠扶野步，旋收凉叶煮清樽。

风流共道胜桑梓，邻里何妨种百根。

苏辙

苏辙　寄题登封揖仙亭

灵王太子本读书，纵谈谷洛参诸儒。

生来不见全盛初，老成遗训谁楷模。

心知渐失文武余，萧然直入山中居。

山间吹笙凤凰呼，升天白日乘龙车。

周人聚观拜路隅，明月为佩云为裾。

归来千岁孰在无，赤松老彭自为徒。

上侍玉宸临九区，烜赫不类山泽癯。

依山作邑贤大夫，夜中焚香溯空虚。

我欲从之驾肩舆，秋风八月来徐徐。

苏辙

苏辙　寄题江涣长官南园茅斋

白发章勤困小邦，尘劳坐使壮心降。

河阳罢後成南圃，彭泽归来卧北窗。

畦畔草生亲荷锸，床头酒熟自倾缸。

因君遣我添归兴，旧有茅茨濯锦江。

苏辙

苏辙　寄题孔氏颜乐亭

颜巷久已空，颜井固不迁。

荆榛翳蔓草，中有百尺泉。

谁复饮此水，裹饭耕废田。

有贤孔氏孙，芟夷发清源。

废宋见绠刻，古甽昏苔痕。

引缸注瓢樽，千岁忽复然。

嗟哉古君子，至此良独难。

口腹不择味，四体不择安。

遇物一皆可，孰为我忧患。

阮生未忘酒，嵇生未忘酒，

嵇生未忘锻。欲忘富贵乐，

托物仅自完。无托中自得，

嗟哉彼诚贤。

苏辙

苏辙　寄题密州新作快哉亭二首

车骑崩腾送客来，奔河断岸首频回。

凿成户牖功无几，放出江湖眼一开。

景物为公争自致，登临约我共追陪。

自矜新作超然赋，更拟兰台诵快哉。

苏辙

苏辙　寄题密州新作快哉亭二首

槛前潍水去泇泇，洲渚苍茫烟柳匀。

万里忽惊非故国，一樽聊复对行人。

谢安未厌频携妓，汲黯犹须卧理民。

试问沙囊无处所，于今信怯定非真。

苏辙

苏辙　寄题蒲传正学士阆中藏书阁

朱栏碧瓦照山隈，竹简牙签次第开。

读破文章随意得，学成富贵逼身来。

诗书教子真田宅，金玉传家定粪灰。

更把遗编观得失，君家旧物岂须猜。

苏辙

苏辙　寄题清溪寺

清溪鬼谷子，雄辩倾六国。

视世无足言，自闭长默默。

苏张何为者，欲窃长短术。

学成果无赖，遂为世所惑。

颠倒卖诸侯，倾转莫可执。

後世何不明，疑我不汝及。

谁知居深山，玩世可终日。

君观二弟子，死处竟莫得。

客齐自披裂，投魏求寄食。

悠悠清溪中，石乱流水急。

溪鱼为朝餐，老死得安穴。

居乱独无言，其辩吾不测。

苏辙

苏辙　寄题武陵柳氏所居二首其二康乐楼

邑居欲尽溪山好，不作层楼无奈何。

岩谷满前收蜡屐，漪涟极目卷渔蓑。

安心已得安身法，乐土偏令乐事多。

千里筠阳犹静治，还家一笑定无他。

苏辙

苏辙　寄题武陵柳氏所居二首其一天真堂

宦游阅尽山川胜，归老方知气味真。

歌哭不移身自稳，往还无间语尤亲。

永怀前辈无因见，犹喜诸郎有此人。

千岁展禽风未改，不加雕琢世称珍。

苏辙

苏辙　寄题赵屼承事戏彩堂

春晚安舆遍浙东，永嘉别乘喜无穷。

橐装已笑分诸子，吏道何劳问薛公。

堂上寿樽诸掾集，室中禅论衲僧通。

兴阑却返林泉去，幕府长留孝弟风。

苏辙

苏辙　寄张芸叟

老矣张芸叟，亲编乐府词。

才高君未觉，手战我先衰。

点{左黑右南}旧无对，吟哦今与谁。

十年酬唱绝，欢喜得新诗。

苏辙

苏辙　甲子日雨

一冬无雪麦方病，细雨迎春岁有望。

愁见积阴连甲子，复令父老念耕桑。

瘦田未足终年计，浊酒谁供清旦尝。

赖有真人不饥渴，闭门却扫但焚香。

苏辙

苏辙　驾幸亲贤宅赠随驾诸公

日日南风夜气烦，一声鸣毕万人看。

禁沟飞水清黄道，凉殿分冰遍从官。

急雨未成昏观阙，微飙稍觉泛和銮。

相看挥汗尘埃里，散发何人旧不冠。

苏辙

苏辙　简学中诸生

泮水秋生藻荇凉，莫窗灯火乱萤光。

图书粗足惟须读，菽粟才供且自强。

羽龠暗催新节物，弦歌不废近诗章。

腐儒最喜南迁後，仍见西雝白鹭行。

苏辙

苏辙　蹇师嵩山图

峻极登高二十年，汝州回望一依然。

君行亦是高秋後，试觅神清古洞天。

苏辙

苏辙　见儿侄唱酬次韵五首

芝兰生吾庐，一雨一增蒨。

本亦何预人，怀抱终眷眷。

老傅时已迫，尘垢日须浣。

永惭旧文书，展读不终卷。

苏辙

苏辙　见儿侄唱酬次韵五首

读书虽不恶，不读亦自好。

根牙就区别，花实随时老。

耘锄不可无，雨露勿忧少。

我钓不在鱼，一竿寄洲岛。

苏辙

苏辙　见儿侄唱酬次韵五首

宇宙非不宽，闭门自为阻。

心知外尘恶，且忍闲居苦。

跏趺默非睡，龛灯翳复吐。

道士为我言，婴儿出歌舞。

苏辙

苏辙　见儿侄唱酬次韵五首

儿病要须闲，闲极自成趣。

空虚虽近道，懒拙初非悟。

偶将今生脚，还著古人屦。

大小适相同，本来无别处。

苏辙

苏辙　见儿侄唱酬次韵五首

西湖虽不到，甘井窃余凉。

三伏罢饮酒，桂浆携一觞。

冠者五六人，起舞互低昂。

人生有离合，此欢未易忘。

苏辙

苏辙　江上早起

朝看江上枯崖山，惟悴荒榛赤如赭。

莫行百里一回头，落日孤云霭新画。

前山更远色更深，谁知可爱信如今。

唯有巫山最穠秀，依然不负远来心。

苏辙

苏辙　江涨

山中三日雨，江水一丈高。

崩腾没洲渚，淫溢浸蓬蒿。

凌晨我有适，出门舟自操。

中廛已易肆，下道先容舠。

鸡犬萃坟冢，牛羊逾圈牢。

厨薪散流卉，囷米为浮糟。

卧席不遑卷，剥茧仍未缫。

老弱但坐视，闾里将安逃。

徙居共扰扰，来势方滔滔。

嗟余偶同病，哀尔为生劳。

晴日慰人愿，寒风送惊涛。

藩篱出旧趾，赢蚌遗平皋。

流窜非择地，艰难理宜遭。

胡为苦戚戚，一夕生二毛。

苏辙

苏辙　江州五咏其二浪井

江被浮阵云，岸壁立青铁。

胡为井中泉，涌浪时惊发。

水性本无定，得止自澄澈。

谁为女娲手，补此天地裂。

苏辙

苏辙　江州五咏其三庾楼

元规情不薄，上客有殷生。

夜半酒将罢，公来坐不惊。

舞翻江月迥，谈落麈毛轻。

尘世风流尽，高楼空此名。

苏辙

苏辙　江州五咏其四东湖

读书庐山中，作郡庐山下。

平湖浸山脚，云峰对虚榭。

红蕖纷欲落，白鸟时来下。

犹思隐居胜，乱石惊湍泻。

苏辙

苏辙　江州五咏其五琵琶亭

湓江莫雨晴，孤舟暝将发。

夜闻胡琴语，展轻不成别。

草堂寄东林，雅意存北阙。

潸然涕泗下，安用无生说。

苏辙

苏辙　江州五咏其一射蛟浦

万骑巡游遍，千帆破浪轻。

射蛟江水赤，教战越人惊。

山转楼船影，岸摧连弩声。

祈招无为赋，酣寝尽平生。

苏辙

苏辙　江州周寺丞泳夷亭

行过庐山不得上，湓江城边一惆怅。

羡君山下有夷亭，千岩万壑长相向。

山中李生好读书，出山作郡山前居。

手开平湖浸山脚，未肯即与庐山疏。

道州一去应嫌远，千里思山梦中见。

青山长见恐君嫌，要须罢郡归来看。

苏辙

苏辙　将拆旧屋权住西廊

平生未有三间屋，今岁初成百步廊。

欲趁闲年就新宅，不辞暑月卧斜阳。

修篁已谢前人种，甘井何妨众口尝。

奔走从来成底事，安居到处漫为乡。

苏辙

苏辙　将归二首

久客初何事，言归似有名。

腾腾且随俗，落落竟无成。

病苦医犹厌，囊空身自轻。

家人惊别後，无限白须生。

苏辙

苏辙　将归二首

为客不满岁，还家见两孙。

遥知临竹户，相对引瓢樽。

老罢那嫌瘦，心宽尚喜存。

风波随处有，何幸免惊奔。

苏辙

苏辙　将还江州子瞻相送至刘郎家洑王生家饮别

相从恨不多，送我三十里。

车湖风雨交，松竹相披靡。

系舟枯木根，会面两王子。

嘉眉虽异郡，鸡犬固犹尔。

相逢勿空过，一醉不须起。

风涛未可涉，隔竹见奔驶。

渡江买羔豚，收网得鲂鲤。

朝畦甘瓠熟，冬盎香醪美。

乌菱不论价，白藕如泥耳。

谁言百口活，仰给一湖水。

夺官正无赖，生事应且尔。

卜居请连屋，扣户容屣履。

人生定何为，食足真已矣。

愆尤未见雪，世俗多相鄙。

买田信良计，蔬食期没齿。

手持一竿竹，分子长湖尾。

苏辙

苏辙　将使契丹九日对酒怀子瞻兄并示坐中

黄华已向初旬见，白酒相携九日尝。

萸少一枝心自觉，舂同斗粟味终长。

兰生庭下香时起，玉在人前坐亦凉。

千里使胡须百日，蹔将中子治书囊。

苏辙

苏辙　将移绩溪令

坐看酒垆今五年，恩移岩邑稍西还。

他年贫富随天与，何日身心听我闲。

山栗似拳应自饱，蜂糖如土不须悭。

仲卿意向桐乡好，身後焌尝亦此间。

苏辙

苏辙　将游金山寄元长老

粗砂施佛佛欣受，怪石供僧僧不嫌。

空手远来还要否，更无一物可增添。

苏辙

苏辙　将之绩溪梦中赋泊舟野步

扁舟逢野岸，试出步崇冈。

山转得幽谷，人家余夕阳。

被畦多绿茹，堆屋剩黄粱。

深羡安居乐，谁令志四方。

苏辙

苏辙　将至南京雨中寄王巩

河牵一线流不断，雨散千丝卷却来。

烟际横桥村十里，船中倦客酒三杯。

老年转觉脾嫌湿，世路早令心似灰。

赖有故人怜寂寞，系舟待我久徘徊。

苏辙

苏辙　将筑南屋借功田家

先人敞庐寄西南，不归三纪今何堪。

卜营菟裘阅岁三，西成黍豆余石畑。

借功田家并钁杴，农事未起来不嫌。

并遣浮客从丁男，芒鞋秃巾短後衫。

杵声登登骇闾阎，期我一月久不厌。

我方穷困人所谙，有求不答心自甘。

一言见许不妄谈，饮汝信厚心怀惭。

晨炊暮饷增醯盐，归时不碍田与蚕。

苏辙

苏辙　郊祀庆成

盛礼弥三祀，初元正七年。

祭兼天地报，仪自祖宗传。

讲义金华久，斋心玉食鲜。

秋成通四海，廪实到穷边。

尘卷跳疆寇，琛来渡海船。

人和神亦答，物备礼诚全。

庙室开深靓，郊丘对广圜。

翠帷新秘殿，宝仗溢通廛。

周冕裘缯俭，唐车保介便。

导前多旧德，迎拜或华颠。

荐洁求阴燧，驰诚寄燎烟。

垂精粲星斗，望秩遍山川。

降辂追前躅，回班戒弗虔。

彻絪深屈体，屏盖切承天。

巓谷灰初应，扶桑日欲躔。

旌旗逐风转，歌舞送天旋。

帘启瞻宸极，鸡号识漏泉。

矜愚开罪罟，释欠靖民编。

乐作波翻海，书行箭脱弦。

东朝归福胙，南极本高仙。

有道知难犯，无私每得贤。

劬劳就圣德，谦畏绝私权。

治道初无象，神功竟莫宣。

下臣叨进玉，随见颂诚然。

苏辙

苏辙　金沙台

待罪东轩仅两秋，搉酤事了且夷犹。

奖崇善类询舆论，过访仁贤棹小舟。

契合通家心异姓，情敦同气迈凡流。

金沙台上聊舒乐，即景题诗合酒瓯。

苏辙

苏辙　京师送王颐殿丞

忆游长安城，皆饮毋卿宅。

身虽坐上宾，心是道路客。

笑言安能久，车马就奔迫。

城南南山近，胜绝闻自昔。

徘徊竟莫往，指点烦鞭策。

道傍古龙池，深透河渭泽。

山行吾不能，愧此才咫尺。

壮哉谁开凿，千顷如一席。

参差山麓近，滉荡波光射。

君时在池上，俗事厌纷剧。

望门不敢叩，恐笑尘土尘。

自从旅京城，所向愈无适。

君来曾未几，已复向南国。

扁舟出淮汴，唯见江海碧。

野人处城市，长愿有羽翮。

脱身相从游，未果聊自责。

苏辙

苏辙　荆门惠泉

泉源何从来，山下长溪发。

油然本无营，谁使自激冽。

茫茫九地底，大水浮一叶。

使水皆为泉，地已不胜泄。

应是众水中，独不容至洁。

涓涓自倾泻，奕奕见清澈。

石泓净无尘，中有三尺雪。

下为百丈溪，冷不受鱼鳖。

脱衣浣中流，解我双足热。

乐哉泉上翁，大旱不知渴。

苏辙

苏辙　景福顺老夜坐道古人搐鼻语

中年闻道觉前非，邂逅仍逢老顺师。

搐鼻径参真面目，掉头不受别钳鎚。

枯藤破衲公何事，白酒青盐我是谁。

惭愧东轩残月上，一杯甘露滑如饴。

苏辙

苏辙　竞渡

史君欲听榜人讴，一夜江波拍岸流。

父老不知招屈恨，少年争作弄潮游。

长鲸破浪聊堪比，小旆逆风殊未收。

角胜争先非老事，凭栏寓目思悠悠。

苏辙

苏辙　九日独酌三首

府县嫌吾旧党人，乡邻畏我昔黄门。

终年闭户已三岁，九日无人共一樽。

白酒近令沽野店，黄花旋遣折篱根。

老妻也说无生话，独酌油然对子孙。

苏辙

苏辙　九日独酌三首

故国忘归懒问人，新居斫竹旋开门。

菊生墙下不知节，酒滴床头初满樽。

涨水骤来真有浪，浮云卷去自无根。

凡心漫作颍滨传，留与他年好事孙。

苏辙

苏辙　九日独酌三首

平昔交游今几人，後生谁复款吾门。

茅檐适性轻华屋，黍酒忘形敌上樽。

东圃旋移花百本，西轩恨斫竹千根。

舍南赖有凌云柏，父老经过说二孙。

苏辙

苏辙　九日家酿未熟

平生不喜饮，九日犹一酌。

今年失家酿，节到真寂寞。

床头泻余樽，畦菊吐微萼。

洗盏对妻孥，肴蔬随厚薄。

兴来欲径醉，量尽还自却。

傍人叹身健，省己知脾弱。

尚有姑射人，自守常绰约。

养生要慈俭，已老惭矍铄。

燕居渐忘我，杜门奚不乐。

风曲日已乾，浊醪可徐作。

苏辙

苏辙　九日三首

昔忝衣冠旧，今从野老游。

篱根菊初绽，瓮面酒新刍。

不负重阳节，都无举世忧。

人生定谁是，万事本悠悠。

苏辙

苏辙　九日三首

九日真佳节，年年长赋诗。

深惭鹤发老，每与菊花期。

帽落无人拾，酒狂聊自持。

丰年余社瓮，天意念衰羸。

苏辙

苏辙　九日三首

瓢尊空挂壁，九日若为欢。

白发逃无计，黄花开已阑。

酒悭惭对客，风起任飘冠。

赖有陶翁伴，贫居得自宽。

苏辙

苏辙　九日三首

早岁寡欢意，衰年仍病缠。

客居逢九日，斗酒破千钱。

萸菊惊秋晚，儿孙慰目前。

登高懒不出，多酌任颓然。

苏辙

苏辙　九日三首

欲就九日饮，旋炊三斗醅。

今朝不一醉，坐客有空回。

白发何须吝，黄花恨晚开。

问知瓶未罄，相劝尽余杯。

苏辙

苏辙　九日三首

解衣换村酒，酒薄不须嫌。

节到勿空过，杯行且强拈。

得闲身尚健，适意事难兼。

醉卧南窗日，谁知酸与甜。

苏辙

苏辙　九日三首

我饮不为酒，黄花竞此时。

茱萸谩辟恶，曲孽助和脾。

浅酌何劳诉，独醒徒尔为。

来年我犹健，相对亦如斯。

苏辙

苏辙　九日三首

狂夫老无赖，见逐便忘归。

小酌还成醉，侨居不觉非。

妻孥应念我，风雨未缝衣。

忧患十年足，何时赋式微。

苏辙

苏辙　九日三首

幼子淮西客，双壼思老人。

远来经顄淡，细酌喜清醇。

饮罢遥怜汝，归来早及春。

南斋昔未有，余似旧时贫。

苏辙

苏辙　九日三首

河朔今将到，山阳近欲行。

老怀惊聚散，一酌慰平生。

陋巷连墙久，长淮照眼明。

到官纷讼牒，应忆此时情。

苏辙

苏辙　九日三首

黄菊与秋竞，白须随日添。

时人知不憙，野老未相嫌。

但酌清樽尽，犹存薄俸沾。

日西闻客至，更问酒家帘。

苏辙

苏辙　九日三首

从古重此日，今人那得违。

菊迟知岁闰，酒贵念人饥。

身安且自慰，家远不成归。

尚忆少年乐，惊呼人尽非。

苏辙

苏辙　九日阴雨不止病中把酒示诸子三首

旱久翻成雾雨灾，老人腹疾强衔杯。

官醅菉豆适初熟，篱菊黄花终未开。

儿女共怜佳节过，鸡豚恐有故人来。

衰年此会真余几，薄酒无多不用推。

苏辙

苏辙　九日阴雨不止病中把酒示诸子三首

九日不能饮，呦呦觉胃寒。

妻孥劝把盏，萸菊正堆盘。

懒极久成病，年高终鲜欢。

道人嫌服药，心息自相安。

苏辙

苏辙　九日阴雨不止病中把酒示诸子三首

庭菊兼黄白，村醪杂圣贤。

微吟还自喜，不饮信徒然。

陶亮贫非病，孟嘉醒亦颠。

相看莫相夭，与尔各当年。

苏辙

苏辙　九月十一日书事

东墙瘦菊早开花，九日金钿已自嘉。

黍麦候迟初响罋，米盐法细未还家。

泼醅昨夜惊泉涌，洗盏今晨听妇夸。

归采茱萸重一醉，不须怪问日时差。

苏辙

苏辙　久不作讨呈王适

怜君多病仍经暑，笑我微官长坐曹。

落日东轩谈不足，秋风北棹意空劳。

懒将词赋占鴞臆，频梦江湖把蟹螯。

笔砚生尘空度日，他年何用继离骚。

苏辙

苏辙　久旱府中取虎头骨投邢山潭水得雨戏作

邢山潭中黑色龙，经年懒卧泥沙中。

嵩阳山中白额虎，何年一箭肉为土。

龙虽生，虎虽死，

天然猛气略相似，生不益人死何负。

虎头枯骨金石坚，投骨潭中潭水旋。

龙知虎猛心已愧，虎知龙懒自增气。

山前一战风雨交，父老晓起看麦苗。

君不见岐山死诸葛，真能奔走生仲达。

苏辙

苏辙　久雨

云低气尚浊，雨细泥益深。

经旬势不止，晚稼日已侵。

闲居赖田食，忧如老农心。

堆场欲生耳，栖亩将陆沉。

常赋虽半释，杂科起相寻。

凶年每多暴，此忧及山林。

号呼天不闻，有言不如喑。

愿见云解脱，秋阳破群阴。

苏辙

苏辙　居原塔

屈原遗宅秭归山，南宾古者巴子国。

山中遗塔知几年，过者迟疑不能识。

浮图高绝谁所为，原死岂复待汝力。

临江漮慨心自明，南访重华讼孤直。

世人不知徒悲伤，强为筑土高岌岌。

苏辙

苏辙　雎阳五老图

贤才冠世得优闲，免向金门老赘冠。

颂德华名盈满轴，规章文献表穹桓。

宦家有道生忠烈，夷夏初宁谏齿寒。

正是紫微垣里客，如今列上画图看。

苏辙

苏辙　句

仿佛城南路，繁香扑市桥。

苏辙

苏辙　句

谓语巴东人，世世当讳准。

苏辙

苏辙　句

清江入城郭，小浦生微澜。

苏辙

苏辙　句

无山得似巫山秀，何水能如河水清。

苏辙

苏辙　绝胜亭

夜郎秋涨水连空，上有虚亭缥缈中。

山满长天宜落日，江吹旷野作惊风。

爨烟惨淡浮前浦，渔艇纵横逐钓筒。

未省岳阳何似此，应须子细问南公。

苏辙

苏辙　筠州二咏其二黄雀

秋风下，黄雀飞。禾田熟，黄雀肥。

群飞蔽空日色薄，逡巡百顷禾为稀，

聁翻巧捷多且微。精丸妙缴举辄违，

乘时席势不可挥。一朝风雨寒霏霏，

肉多翅重天时非，农夫举网惊合围。

悬颈系足肤无衣，百个同缶仍相依，

头颅万里行不归。北方居人厌羔豨，

咀噍聊发一笑欷。

苏辙

苏辙　筠州二咏其一牛尾狸

首如狸，尾如牛，

攀条捷险如猱猴。橘柚为浆栗为餱，

筋肉不足惟膏油。深居简出善自谋，

寻踪发窟并执囚，蓄租分散身为羞。

松薪瓦甑焌浮浮，压入糟盎肥欲流，

熊肪羊酪真比俦。引筋将举讯何尤，

无功窃食人所仇。

苏辙

苏辙　筠州州宅双莲

录盖红房共一池，一双游女巧追随。

镜中比并新壮後，风际携扶欲舞时。

露蕊暗开香自倍，霜蓬渐老折犹疑。

殷勤画手传真态，道院生绡数幅垂。

苏辙

苏辙　开窗

绿竹琅玕色，红葵旌节花。

开窗风细细，窥户月斜斜。

活计无多子，文章自一家。

一床方病卧，随意上三车。

苏辙

苏辙　孔君亮廊中新葺阙里西园弃官而归

宦情牢落苦思归，君侧无人留子思。

手种松筠须灌溉，亲修寝庙忆焌祠。

定应此去添桃李，还似旧茔无棘茨。

他日东游访遗烈，因公导我谒先师。

苏辙

苏辙　孔平仲著作江州官舍小庵

近山不作看山计，引水新成照水庵。

闭口忘言中自饱，安心度日更谁参。

简编围绕穿书蠹，窗户低回作茧蚕。

我亦一轩容膝住，敝裘粗饭有余甘。

苏辙

苏辙　孔毅父封君挽词二首

交契良人厚，家风季妇贤。

诗书中有助，苹藻岁无愆。

象服期他日，恩封属此年。

神伤自不觉，吊客问潸然。

苏辙

苏辙　孔毅父封君挽词二首

别日笑言重，归来药饵忧。

锺歌掩不试，贝叶乱谁收。

恨极囊封在，情多垄木稠。

埋文应自作，一一记徽猷。

苏辙

苏辙　寇莱公

人知公惠在巴东，不识三朝社稷功。

平日孤舟已何处，江亭依旧傍秋风。

苏辙

苏辙　苦雨

蚕妇丝出盎，田夫麦入仓。

斯人薄福德，二事未易当。

忽作连日雨，坐使秋田荒。

出门陷涂潦，入室崩垣墙。

覆压先老稚，漂沦及牛羊。

余粮讵能久，岁晚忧糟糠。

天灾非妄行，人事密有偿。

嗟哉竟未悟，自谓予不戕。

造祸未有害，无辜辄先伤。

箪瓢吾何忧，作诗热中肠。

苏辙

苏辙　腊雪次迟韵

冬储久未办，佳雪为人留。

谷豆入高廪，薪蒸转十輈。

纷纷了岁事，闵闵念农畴。

家有二顷田，一顷种米黣。

风声夜中变，飞霰晓未休。

粗毕今岁寒，复免来年忧。

天公知人心，未祷得所求。

倾瓢有遗酌，起和田中讴。

苏辙

苏辙　腊雪五首

长恐冬无雪，今朝忽暗空。

细声闻蔌蔌，远势望蒙蒙。

湿润犹兼雨，倾斜半杂风。

丰登解多事，欢喜助三农。

苏辙

苏辙　腊雪五首

骄阳不能久，密雪自相催。

急霰初鸣瓦，飞花旋集台。

著人消瘴疫，覆麦长根莇。

欲试樽中物，门前问客来。

苏辙

苏辙　腊雪五首

久有归耕意，西山百亩田。

雪来殊不恶，酒熟自相便。

一被簪裳裹，长遭罗网牵。

飞霙迫残腊，愁思渡今年。

苏辙

苏辙　腊雪五首

忧愁不可缓，风雪故相撩。

试问五斗米，能胜一束樵。

耕耘终亦饱，哺啜定谁邀。

寒暑不须避，倾危且自遥。

苏辙

苏辙　腊雪五首

雪霜何与我，忧思自伤神。

忠信亦何罪，才名空误身。

归来聊且止，老去莫逢嗔。

樽酒它年事，相看醉此晨。

苏辙

苏辙　腊月九日雪三绝句

天公留雪待嘉平，飞霰来时晓未明。

病士拥衾催暖酒，闭门不听扫瑶琼。

苏辙

苏辙　腊月九日雪三绝句

去年家酿不须沽，秫米今年绝市无。

雪没前山薇蕨尽，谁怜无语独携锄。

苏辙

苏辙　腊月九日雪三绝句

腊中得雪春宜麦，瓮里无糟寒恼人。

未暇樽罍伴佳客，先将饼饵许比邻。

苏辙

苏辙　腊中三雪

一腊不虚度，三雪自相因。

暗添池上凌，稍压麦中尘。

余润想犹在，苦寒将及春。

殷勤欲尽酒，扶养病衰人。

苏辙

苏辙　老柏

柏根可合抱，柏身长百尺。

我年类汝老，我心同汝直。

我贫初无居，爱汝买此宅。

索居怀旧友，开轩得三益。

风中有余劲，雪後不改色。

我贫不栽花，绕屋多种竹。

全家谬闻道，举目无他物。

晨兴辄相对，知我有惭德。

苏辙

苏辙　老史

口食阳翟粟，身衣阳谷丝。

二物不相即，饱暖常不时。

老史知我穷，一岁一奔驰。

方暑劝脂车，苦寒伺来归。

嗟我垂老年，未免忧寒饥。

老史甚忠信，但恨性重迟。

事我三十年，闵闵不相离。

我门了无求，辛苦终不辞。

平生金石交，至此或已携。

老史未易得，试复养其儿。

苏辙

苏辙　李邦直出巡青州余不久将赴南都比归不及见矣作诗赠别

东道初来托故人，南楼频上泗河漘。

江山尚有留人意，樽俎宁当厌客贫。

顾我及秋行不久，问君触热去何因。

西归凉冷霜风後，浊酒清诗谁与亲。

苏辙

苏辙　李邦直见邀终日对卧南城亭上二首

一径坡陀草木间，孤亭胜绝俯川原。

青天图画四山合，白昼雷霆百步喧。

烟柳萧条渔市远，汀洲苍莽白鸥翻。

客舟何事来匆草，逆上波涛吐复吞。

苏辙

苏辙　李邦直见邀终日对卧南城亭上二首

东来无事得遨游，奉使清闲亦自由。

拨弃簿书成一饱，留连语笑失千忧。

旧书半卷都如梦，清簟横眠似欲秋。

闻说归朝今不久，尘埃还有此亭不。

苏辙

苏辙　李诚之待制挽词二首

脱遗章句事经纶，满腹龙蛇自屈伸。

南驾威声传绝域，西征旧恨失奸臣。

空留谏疏惊颓靡，终托诗词话苦辛。

直气如云未应尽，一双嗣子亦骐驎。

苏辙

苏辙　李诚之待制挽词二首

济南风物在西湖，湖上逢公初下车。

谈笑樽前伏齐虏，旌旗门外听除书。

一封未奏先焚草，三黜归来便种蔬。

泪落西堂歌酒地，杉松空见岁寒余。

苏辙

苏辙　李方叔新宅

我年七十无住宅，斤斧登登乱朝夕。

儿孙期我八十年，宅成可作十年客。

人寿八十知已难，从今未死且盘桓。

不如君家得众力，咄嗟便了三十间。

李君虽贫足图史，旋凿明窗安净几。

闭门但办作诗章，好事时来置樽俎。

我恨年来不出门，不见君家栋宇新。

心安即是身安处，自揣头颅莫问人。

苏辙

苏辙　李简夫挽词二首

老成浑欲尽，吊客一潸然。

遗事人人记，清诗句句传。

挂冠疏傅早，乐世白公贤。

叹息风流在，埋文得细镌。

苏辙

苏辙　李简夫挽词二首

归隐淮阳市，遨游十六年。

养生能淡泊，爱客故留连。

倾盖知心晚，论诗卧病前。

葆光尘满榻，无复听谈禅。

苏辙

苏辙　李韵寿花堂

石上菖蒲十二节，仙人服之好颜色。

根如蟠龙不可得，叶中开花谁复识。

夫子自少读道书，年未五十嗜欲除。

河流通天非辘轳，下入金鼎融为珠。

一醉斗酒心自如，鬼物窥觇惊睢盱。

菖蒲花开寿之符，自发变黑颜如朱。

它年三茆访君庐，拍手笑我言不虚。

苏辙

苏辙　立冬闻雷

阳淫不收敛，半岁苦常燠。

禾黍饲蝗螟，粳稻委平陆。

民饥强扶耒，秋晚麦当宿。

闵然候一雨，霜落水泉缩。

荟蔚山朝難，滂沱雨翻渎。

经旬势益暴，方冬岁愈蹙。

半夜发春雷，中天转车毂。

老夫睡不寐，稚子起惊哭。

平明视中庭，松菊半摧秃。

潜发枯草萌，乱起蛰虫伏。

薪槱不出市，晨炊午未熟。

首种不入土，春饷难满腹。

书生信古语，洪范有遗牍。

时无中垒君，此意谁当告。

苏辙

苏辙　立秋後

伏中苦热焦皮骨，秋後清风渥肺肝。

天地不仁谁念尔，身心无著偶能安。

诗书久为消磨日，毛褐还须准拟寒。

谩许百年知到否，相从一日且盘桓。

苏辙

苏辙　立秋偶作

十年忧患本谁知，惭愧仙翁有旧期。

度岭还家天许我，斸山种粟我尤谁。

秋风欲践故人约，春气潜通病树滋。

心似死灰须似雪，眼看多事亦奚为。

苏辙

苏辙　利路提刑亡伯郎中挽词二首

好学先乡党，登科复妙年。

谁为耆旧传，最处缙绅先。

沦谢今亡矣，风流孰继焉。

魂归食里社，世世仰仁贤。

苏辙

苏辙　利路提刑亡伯郎中挽词二首

晚岁官仍困，终身耻自言。

廉明汉循吏，仁爱郑公孙。

赤县朝称理，衡山德共尊。

远人应罢市，处处有遗恩。

苏辙

苏辙　连雨不出寄张恕

麦熟蚕缫热似焌，雨倾三尺未为淫。

洗清沟浍蚊虻静，没尽蒲莲沼沚深。

遗秉满田惊朽腐，移床避漏畏侵寻。

高闲只有张公子，卧听萧萧打叶音。

苏辙

苏辙　联句嘲僧

玉筹扦银河，红裙蔱碧波。

更行三五步，浸著老僧窠。

苏辙

苏辙　浰阳早发

春气入楚泽，原上草犹枯。

北风吹栗林，梅蕊飒已无。

我行亦何事，驱马无疾徐。

楚人信稀少，田亩任蓁芜。

空有道路人，扰扰不留车。

悲伤彼何懒，叹息此亦愚。

今我何为尔，岂亦愚者徒。

行行楚山晓，霜露满陂湖。

苏辙

苏辙　两中秋绝句二首

颍川城下两中秋，金气初凝火尚流。

脾病家人不教饮，官厨好酒亦难求。

苏辙

苏辙　两中秋绝句二首

两逢重九尉佗城，蜑叟相从倒酒瓶。

十二年来均寂寞，此心南北两冥冥。

苏辙

苏辙　林笋

竹林遭冻曾枯死，春笋连年再发生。

天与岁寒终倔强，泽分淇澳转敷荣。

狂鞭已逐草侵径，疏影长随月到楹。

嵇阮欲来从我余，开门一笑亦逢迎。

苏辙

苏辙　林笋复生

春寒侵竹竹憔悴，父老皆云未尝记。

偶然雷雨一尺深，知为南园众君子。

从地涌出长如人，一一便有凌云气。

吾家老圃倦栽接，但以岁寒相妩媚。

一朝纷纷看黄落，嵇阮相过无醉地。

阴阳往复知有数，已病还瘳非即死。

呼童径语邻舍翁，种竹未改当年意。

姚黄左紫终误人，千叶重台定何事。

苏辙

苏辙　临川陈宪大夫挽词二首

一时冠盖盛临川，直亮推公益友先。

淡泊朱丝初少味，萧疏翠竹久弥鲜。

崎岖处世曾何病，奔走成功亦偶然。

天理更疏终不失，雍雍今见子孙贤。

苏辙

苏辙　临川陈宪大夫挽词二首

五月扁舟忆过门，哀怜逐客为招魂。

开樽不惜清泉洁，挥汗相看白雨翻。

病起清言惊苦瘦，归休尺牍尚相存。

秋风洒涕松楸外，谈笑犹疑对竹轩。

苏辙

苏辙　临江萧氏家宝堂

迥人不解作生涯，唯有中堂书五车。

竹简多於孔氏壁，牙签新似邺侯家。

田园岂是子孙计，青紫今为里巷夸。

富贵早知皆有命，君应未厌十年赊。

苏辙

苏辙　留守与宾客会开元龙兴寺观灯余有故不预中夜登南城

灯引双旌万点红，倾城车马在城东。

使君行乐人人共，倦客安眠夜夜同。

梦想笑谈倾满坐，卧闻歌筦逐春风。

三更试上南楼看，无限繁星十里中。

苏辙

苏辙　留题石经院三首

迢巃山上寺，近在古城中。

苦恨河流远，长教眼力穷。

苏辙

苏辙　留题石经院三首

盘曲山前路，流年向此消。

兴亡须一吊，范叟卧山腰。

苏辙

苏辙　留题石经院三首

孤绝山南寺，僧居无限清。

不知行道处，空听暮钟声。

苏辙

苏辙　留题仙都观

道士白发尊，面黑岚气染。

自言王方平，学道古有验。

道成白昼飞，人世不留窆。

後有阴长生，此地亦所占。

并骑双翔龙，霞绶紫云襜。

扬扬玉堂上，与世作丰歉。

苏辙

苏辙　留滞高安四年有余忽得信闻当除官真扬间偶成小诗书于屋壁

数间茅屋久蹉跎，四见秋风入薜萝。

北棹偶然追雁羽，南公谁复伴渔蓑。

三年贾傅惊吾老，九岁刘郎愧尔多。

此去仍家江海上，不妨一叶弄清波。

苏辙

苏辙　柳湖感物

柳湖万柳作云屯，种时乱插不须根。

根如卧蛇身合抱，仰视不见蜩蝉喧。

开花三月乱飞雪，过墙度水无复还。

穷高极远风力尽，弃坠泥土颜色昏。

偶然直堕湖中水，化为浮萍轻且繁。

随波上下去无定，物性不改天使然。

南山老松长百尺，根入石底蛟龙蟠。

秋深叶上露如雨，倾流入土明珠圆。

悉春发生叶短短，根大如指长而坚。

神农尝药最上品，气力直压锺乳温。

物生禀受久已异，世俗何始分愚贤。

苏辙

苏辙　柳湖久无水怅然成咏

平湖水尽起黄埃，惟有长堤万万栽。

病鹤摧颓沙上舞，游人寂寞岸边回。

秋风草木初摇落，日暮樵苏自往来。

更试明年春絮起，共看飞雪乱成堆。

苏辙

苏辙　柳子玉廊中挽词二首

晚岁抽身尘土中，灊山仍乞古仙宫。

羞将白发随冯叟，欲就丹砂继葛洪。

龙虎未能留物化，芭蕉久已悟身空。

骚人欲作招魂赋，蝉蜕疑非世俗同。

苏辙

苏辙　柳子玉廊中挽词二首

新诗锦绣烂成编，醉墨龙蛇洒未乾。

共首卜居空旧约，宛丘携手忆余欢。

风流可见身如在，乡国全归意所安。

行到都门送君处，长河清泪两丸澜。

苏辙

苏辙　六月十三日病起走笔寄仇池

入伏节气变，翛然如九秋。

墙上有短树，庭下风飕飕。

风来吹我衣，虻蚋各已收。

移床就堂下，仰见月成钩。

但与支体快，不作腑脏谋。

半夜起寒热，展转脱水鰌。药剂失先後，欲速反见留，

不免召杨子，把臂揣厥由。

笑我冷治冷，徒尔苦舌喉。

授我桂与姜，乃始与病投。

逾旬不出户，映牖披重裘。

遥闻南山下，不与他土侔。

山寒雪不解，清气昼夜浮。

余冷入市城，烦热遭濯漱。

况乃郡斋静，满地贮清流。

露湿荷叶净，月上松柏幽。

墙头白杨树，秋声无时休。

夜蜩感寒气，上树鸣啾啾。

野鹤弄池水，落拍翅羽修。

此处虽可爱，慎勿恣意游。

凡人爱凉冷，凉冷乃热雠。

试扫北窗下，静卧却所忧。

屏扇去冰雪，虚室风自油。

岁热强自厚，良药彼有不。

苏辙

苏辙　龙川道士

昔我迁龙川，不见平生人。

倾囊买破屋，风雨庇病身。

颀然一道士，野鹤堕鸡群。

飞鸣闾巷中，稍与季子亲。

刺口问生事，褰裳观运斤。

俯仰忽三年，愈久意愈真。

送我出重岭，长揖清江滨。

方营玉皇宫，栋宇期一新。

成功十年後，脱身走中原。

见公心自足，徒步非我勤。

我归客箕颍，昼日长掩关。

仆夫忽告我，门有万里宾。

问其所从来，笑指南天云。

心知故人到，惊喜不食言。

我老益不堪，惟有二顷田。

年年种麦禾，仅能免饥寒。

君来亦何为，助我耕且耘。

嗟古或有是，今世非所闻。

苏辙

苏辙　楼观

老聃厌世入流沙，飘荡如云不可遮。

弟子怜师将去国，关门望气载还家。

高台尚有传经处，画壁空留驾犊车。

一授遗书无复老，不知何苦服胡麻。

苏辙

苏辙　卢鸿草堂图

昔为太室游，卢岩在东麓。

直上登封坛，上夜茧生足。

径归不复往，峦壑空在目。

安知有十志，舒卷不盈幅。

一处一卢生，裘褐荫乔木。

方为世外人，行止何须录。

百年入箧笥，犬马同一束。

嗟予缚世累，归来自茅屋。

江千百亩田，清泉映修竹。

尚将逃姓名，岂复上图轴。

苏辙

苏辙　鲁元翰中大挽词二首

遗直诵家声，持心本至诚。

何劳求皦察，所至自安平。

气象余前辈，才华属後生。

飞腾看诸子，相继亦公卿。

苏辙

苏辙　鲁元翰中大挽词二首

十年初见范公园，知与钱塘结弟昆。

乐易向人无不可，疏慵怜我正忘言。

南迁却返逢北渡，远聘相过适近藩。

无复放怀哗笑语，挽诗空寄泪潺湲。

苏辙

苏辙　吕司空挽词三首

少年轻富贵，一意在诗书。

共恨经纶晚，才收老病余。

寡言知德胜，善应本中虚。

卒相承平业，讴歌元佑初。

苏辙

苏辙　吕司空挽词三首

将相家声近，勋名晚岁隆。

给扶安旧德，赐府压群公。

不见弥缝迹，空推翼戴功。

山公旧多可，寒士泣清风。

苏辙

苏辙　吕司空挽词三首

罢郡来清颍，微官忆宛丘。

颓垣那可住，隐几若将休。

复起民欣愿，全归天不留。

世间反覆手，有德竟无忧。







卷358

苏辙

苏辙　吕希道少卿松局图

溪回山石间，苍松立四五。

水深不可涉，上有横桥渡。

溪外无居人，磐石平可住。

纵横远山出，隐见云日莫。

下有四老人，对局不回顾。

石泉杂风松，入耳如暴雨。

不闻人世喧，自得山中趣。

何人昔相遇，图画入纨素。

尘埃依古壁，永日奉樽俎。

隐居畏人知，好事竟相误。

我来再三叹，空有飞鸿慕。

逝将从之游，不惜烂樵斧。

苏辙

苏辙　落叶满长安分题

有客倦长安，秋风正飒然。

九衢飞乱叶，八水凝寒烟。

摇落南山见，凄凉陋巷偏。

名园失绿暗，清渭泛红鲜。

衣信催烦杵，狼烽报极边。

长江苦吟处，日暮想横鞭。

苏辙

苏辙　马上见卖芍药戏赠张厚之二绝

春风欲尽无寻处，尽向南园芍药中。

过尽此花真尽也，此生应与此花同。

【卷12】

苏辙

苏辙　马上见卖芍药戏赠张厚之二绝

春来便有南园约，过尽春风约尚赊。

绿叶成阴花结子，便须携客到君家。

苏辙

苏辙　买炭

苦寒搜病骨，丝纩莫能御。

析薪燎枯竹，勃郁烟充宇。

西山古松栎，材大招斤斧。

根槎委溪谷，龙伏熊虎踞。

挑抉靡遗余，陶穴付一炬。

积火变深黳，牙角犹愤怒。

老翁拥破毡，正昼出无屦。

百钱不满篮，一坐幸至莫。

御炉岁增贡，圆直中常度。

闾阎不敢售，根节姑付汝。

升平百年後，地力已难富。

知夸不知啬，俯首欲谁诉。

百物今尽然，岂为一炭故。

我老或不及，预为子孙惧。

苏辙

苏辙　毛国镇生日二绝

生日元同小赵公，里闾相接往还通。

怪公日夜归心切，欲寄此生丹灶中。

苏辙

苏辙　毛国镇生日二绝

闻公归橐尚空虚，近送楞严十卷书。

心地本无生灭处，定逢生日亦如如。

苏辙

苏辙　毛君惠温柑荔支二绝

楚山黄橘弹丸小，未识洞庭三寸柑。

不有风流吴越客，谁令千里送江南。

苏辙

苏辙　毛君惠温柑荔支二绝

荔子生红无奈远，陈家晒白到犹难。

虽无驿骑红尘起，尚得佳人一笑欢。

苏辙

苏辙　郿坞

董公平昔甚纵横，晚岁藏金欲避兵。

当日英雄智相似，燕南赵北亦为京。

苏辙

苏辙　梦中反古菖蒲

百上生菖蒲，一寸十二节。

仙人劝我食，再三不忍折。

一人得饱满，余人皆不悦。

已矣勿复言，人人好颜色。

苏辙

苏辙　梦中谢和老惠茶

西邻禅师怜我老，北苑新茶惠初到。

晨兴已觉三嗅多，午枕初便一杯少。

七碗煎尝病未能，两腋风生空自笑。

定中直往蓬莱山，卢老未应知此妙。

苏辙

苏辙　梦中咏西湖

谁凿西湖十里中，肩舟载酒扬轻风。

草木蕃滋百事足，寒暄淡薄四时同。

东邻适与吾庐便，西岸遥将岳麓通。

闲游草草无人识，竹杖藤鞋一老翁。

苏辙

苏辙　梦中咏醉人

城中醉人舞连臂，城外醉人相枕睡。

此人心中未必空，暂尔颓然似无事。

我生从来不解饮，终日腾腾少忧累。

昔年曾见乐全翁，自说少年饮都市。

一时同饮石与刘，不论升斗俱不醉。

楼中日夜狂歌呼，钱尽酒空姑且止。

都人疑是神仙人，谁谓两人皆醉死。

此翁年老不复饮，面光如玉心如水。

我今在家同出家，万法过前心不起。

此翁已死谁与言，欲言已似前生记。

苏辙

苏辙　勉子瞻失干子二首

人生本无有，众幻妄聚耳。

手足非吾亲，何况妻与子。

偶来似可乐，强作室家喜。

忽去未免悲，欣成要矜毁。

君家两岁儿，毕竟何自始。

变化违初心，涕泗剧翻水。

吾侪近始悟，造物聊复试。

道力竟未完，聪明信难恃。

苏辙

苏辙　勉子瞻失干子二首

破甑不复顾，彼无爱甑心。

弃璧负赤子，始验爱子深。

诚知均非我，胡为有不能。

一从三界游，久被百物侵。

朝与喜怒交，莫与宠辱临。

四物皆不胜，生死独未曾。

不经大火烧，孰为真黄金。

弃置父子恩，长住旃檀林。

苏辙

苏辙　明日安厚卿强几圣复召饮醉次前韵

芳樽酌水清无淤，梨园著雪迷根株。

邺官士女喜行乐，坐一醉客谁亲疏。

倦游不知岁月过，痛饮渐觉筋骸苏。

风吹落片乱鹅毳，雨结细实骈明珠。

云屯冰积动论顷，谁信城郭涵村墟。

坐观明媚低照席，行看繁闹横遮驹。

我贫不办供酒炙，侧耳日听交朋呼。

无端人事巧拘束，曾不见置闲须臾。

长鲸渴水求入海，老骥伏枥思就车。

清明未过春未老，寒食岂必节与除。

二君为我重置酒，席上醉倒交相扶。

欢娱安用苦酬酢，叫啸不畏相罪辜。

昏然已觉万物小，下视吏役真婢奴。

请君数具牛酒费，此外百事何能如。

苏辙

苏辙　明日复赋

放舟城西南，却向东南泊。

朝来雨新霁，白水浸城脚。

古汴多流苴，清泗亦浮沫。

平吞百涧暴，灭尽三洪恶。

游人不胜喜，水族知当乐。

舟行野凫乱，网尽修鳞跃。

香醪溜白蚁，鱠缕填花萼。

人生适意少，一醉皆应诺。

同游非偶然，後会未前约。

简书尚见宽，行日为公却。

苏辙

苏辙　木冰

老病不眠知夜寒，晨兴薄冰满庭前。

枯榆老柳变精妍，细稍如苗粗如椽。

风敲碎玉落纷然，冰裹槲叶谁雕镌。

邻家父老呼东垣，欲沽官酒囊无钱。

我亦强起试一观，树稼不见今十年。

苏辙

苏辙　木山引水二首

引水穿墙接竹梢，容藏峰底大容瓢。

将流旋滴庐山瀑，已尽还来海上潮。

乱点落池惊睡觉，半山含润沃心焦。

瓦盆一斛何胜满，溢去犹能浸菊苗。

苏辙

苏辙　木山引水二首

檐下枯槎拂荻梢，山川迤逦费公瓢。

幽泉细细流岩鼻，盆水弥弥涨海潮。

但爱坚如湖上石，谁怜收自灶中焦。

苍崖寒溜须佳荫，尚少冬青石茧苗。

苏辙

苏辙　那吒

北方天王有狂子，只知拜佛不拜父。

佛知其愚难教语，宝塔令父左手举。

儿来见佛头辄俯，且与拜父略相似。

佛如优昙难值遇，见者闻道出生死。

嗟尔何为独如此，业果已定磨不去。

佛灭到今千万祀，只在江湖挽船处。

苏辙

苏辙　南窗

京师三日雪，雪尽泥方净。

闭门谢还往，不闻车马音。

西斋书帙乱，南窗初日升。

展转守床榻，欲起复不能。

开户失琼玉，满阶松竹阴。

客从远方来，疑我何苦心。

疏拙自当尔，有酒聊共斟。

苏辙

苏辙　南康阻风游东寺

欲涉彭蠡湖，南风未相许。

扁舟厌摇荡，古寺慰行旅。

重湖面南轩，惊浪卷前浦。

霏微雪阵散，颠倒玉山舞。

一风辄九日，未悉土囊怒。

百里断行舟，仰看飞鸿度。

故人念征役，一饭语平素。

竹色净飞涛，松声乱秋雨。

我生足忧患，十载不安处。

南北已兼忘，迟速何须数。

苏辙

苏辙　南堂新甽花坛二首

乱竹侵红药，病花羞晚春。

移根近谈笑，得土长精神。

荣悴非由尔，芬芳止为人。

庭西井泉好，汲灌每躬亲。

苏辙

苏辙　南堂新甽花坛二首

老木不忍伐，横枝宜少除。

根茎渐有托，雨露稍分余。

生意初无损，开花终自如。

他年诸草木，成就此幽居。

苏辙

苏辙　南斋独坐

独坐南斋久，忘家似出家。

香烟穠作穗，茶面结成花。

细竹才通径，长松初有槎。

往还真断绝，一一数归鸦。

苏辙

苏辙　南斋竹三绝

幽居一室少尘缘，妻子相看意自闲。

行到南窗修竹下，恍然如见旧溪山。

苏辙

苏辙　南斋竹三绝

旧山修竹半尘埃，谁种南林待我来。

新笋出墙秋雨足，闭门长与护苍苔。

苏辙

苏辙　南斋竹三绝

里中佳客旧孙陈，我自疏慵不见人。

目倦细书长掩卷，心游法界四无邻。

苏辙

苏辙　酿重阳酒

家人欲酿重阳酒，香麴甘泉家自有。

黄花抱蕊有佳思，金火未调无好手。老奴但欲致村酤，小婢争言试三斗。

我年七十似童儿，逢节欢欣事从厚。

廪粟已空豆方实，羔豚虽贵鱼可取。

病嫌秋雨难为腹，老咽馋涎空有口。

折花谁是送酒人，来客但有邻家父。

闭门一醉莫问渠，巷争不用缨冠救。

苏辙

苏辙　酿重阳酒

风前隔年曲，瓮里重阳酒，

适从台无馈，饮啜不濡口。

秋尝日已迫，收拾烦主妇。

仰空露成霜，搴庭菊将秀。

金微火犹壮，未可多覆篰。

唧唧候鸣声，涓涓报初溜，

轻巾漉糟脚，寒泉养罂缶。

谁来共嘉节，但约邻人父。

父

正艰难，一醉陶衰朽。

他年或丰余，此味恐无有。

苏辙

苏辙　欧阳伯和仲纯挽词二首

之人虽蚤病，对客每清言。

不信疾为累，要称学有原。

籧簒视名器，果蓏指乾坤。

长短何须问，传家已抱孙。

苏辙

苏辙　欧阳伯和仲纯挽词二首

2氏气无前，为文思涌泉。

飘然落笔地，时出疾邪篇。

杶干要经雪，骅骝行著鞭。

凄凉悲故客，不及见华颠。

苏辙

苏辙　欧阳公所蓄石屏

石中枯木双扶疏，粲然脉理通肌肤。

剖开左右两相属，细看不见毫发殊。

老樗剥落但存骨，病松憔悴空留须。

丘陵迤逦尴麓近，云烟澹{上雨下对}风雨余。

我惊造物巧如此，刻画琐细供人须。

公家此类尚非一，客至不识空嗟吁。

案头紫云抱明月，床上寒木翻饥乌。

赋形简易神自足，鄙弃笔墨嗟勤劬。

天工此意与人竞，杂出变怪惊群愚。

世间浅拙无与敌，比拟赖有公新书。

苏辙

苏辙　欧阳文忠公夫人挽词二首

先生才盖世，家事少经心。

流落初相偶，委蛇志益深。

功名入图史，文字刻璯琳。

有助知由内，驺虞欲重吟。

苏辙

苏辙　欧阳文忠公夫人挽词二首

好礼忘耆老，持家历盛衰。

谨严终致一，贫富各从宜。

晚岁仍闻道，临终竟不疑。

外人传一二，犹得载铭诗。

苏辙

苏辙　偶游大愚见余杭明雅照师旧识子瞻能言西湖旧游将行赋诗送之

五年卖盐酒，胜事不复知。

城东古道场，萧瑟寒松姿。

出游诚偶尔，相逢亦不期。

西轩吴越僧，弛担未多时。

言住西湖中，岩谷涵清漪。

却背闾井喧，曲尽水石奇。

昔年苏夫子，杖屦无不之。

三百六十寺，处处题清诗。

麋鹿尽相识，况乃比丘师。

辩净二老人，精明吐琉璃。

笑言每忘去，蒲褐相依随。

门人几杖立，往往闻谈词。

风云一解散，变化何不为。

辩入三昧火，卵塔长松欹。

净老不复出，麈尾清风施。

苏公得罪去，布衣拂霜髭。

空存壁间字，郁屈蟠蛟螭。

知我即兄弟，微官此栖迟。

问何久自苦，五斗宁免饥。

俯首笑不答，且尔聊敖嬉。

我兄次公狂，我复长康痴。

反复自为计，定知山中宜。

但欲毕婚娶，每为故人疑。

君归漫洒扫，野鹤非长羁。

苏辙

苏辙　陪杜充张恕鸿庆宫避暑

至後雨如泻，晴来热更多。

簿书沾汗垢，岩石思藤萝。

赖有祠宫静，时容俗客过。

老郎无不可，公子亦能和。

道胜还相接，禅迷屡见诃。

清凉生绝念，烦暑散沉疴。

古木便张幄，鸣禽巧当歌。

桃香呈绛颊，瓜熟裹青罗。

饭细经唇滑，茶新到腹藀。

剧谈时自笑，饱食更无它。

适意未应厌，後游真若何。

官居邻曲沼，田畎助清波。

晚照明疏柳，微风响众荷。

轻舟尚可载，小雨试渔蓑。

苏辙

苏辙　陪毛君夜游北园

池塘草生春尚浅，桃李飞花初片片。

一尊花下夜忘归，灯火寻春畏春晚。

春风暗度人不知，满园红白已离披。

江南春雨少晴日，露坐青天能几时。

折花只恐伤花意，携客就花花定喜。

落蕊飘香翠袖中，交柯接叶灯光里。

雨练风柔雪不如，精神炫转影扶疏。

夜看飞燕胜朝日，月暗还须明月珠。

美人劝我殊非恶，明日雨来无此乐。

醉归不用怕山公，马上接{上四下离}先倒著。

苏辙

苏辙　陪毛君游黄仙观

李叟仙居仍近市，黄公道院亦依城。

定应昔日山林地，未有今时鸡犬声。

白鹤翻飞终不返，黄冠憔悴只躬耕。

试从车骑寻遗迹，恐有居人解养生。

苏辙

苏辙　陪欧阳少师永叔燕颖州西湖

西湖草木公所种，仁人实使甘棠重。

归来筑室傍湖东，胜游还与邦人共。

公年未老发先衰，对酒清欢似昔时。

功成业就了无事，令名付与他人知。

平生著书今绝笔，闭门燕居未尝出。

忽来湖上寻旧游，坐令湖水生颜色。

酒行乐作游人多，争观窃语谁能呵。

十年思颍今在颍，不饮耐此游人何。

苏辙

苏辙　陪子瞻游百步洪

城东泗水平如席，城头远山涵落日。

轻舟鸣橹自生风，渺渺江湖动颜色。

中洲过尽石纵横，南去清波头尽白。

岸边怪石如牛马，衔尾舳舻谁敢下。

没人出没须臾间，却立沙头手足乾。

客舟一叶久未上，吴牛回首良间关。

风波荡潏未可触，归来何事尝艰难。

楼中吹角莫烟起，出城骑火催君还。

苏辙

苏辙　盆池白莲

白莲生淤泥，清浊不相干。

道人无室家，心迹两萧然。

我住西湖滨，蒲莲若云屯。

幽居常闭户，时听游人言。

色香世所共，眼鼻我亦存。

邻父闵我独，遗我数寸根。

潩水不入园，庭有三尺盆。

儿童汲甘井，日晏泥水温。

反秋尚百日，花叶随风翻。

举目得秀色，引息收清芬。

此心湛不起，六尘空过门。

谁家白莲花，不受风霜残。

苏辙

苏辙　披仙亭晚饮

落日欲没多云烟，南山暝鸦归北山。

楼台城上半明灭，灯火桥头初往还。

江西八月热犹在，坐中迁客头欲班。

何时解网听归去，黄花白酒疏篱间。

苏辙

苏辙　七十三岁作

一生有志恨无才，久尔萧萧白发催。

力学当年真自信，初心到此未应回。

旧人化去浑无几，新障重生拨不开。

七十三年还住否，获麟後事转难裁。

苏辙

苏辙　七十吟

年来霜雪上人头，俄尔相将七十秋。

欲去天公未遣去，久留敝宅恐难留。

六窗渐暗犹牵物，一点微明更著油。

近听老卢亲下种，满田宿草费锄耰。

苏辙

苏辙　七夕

火流知节换，秋到喜身安。

林鹊真安往，河桥晚未完。

得闲心不厌，求巧老应难。

送酒谁知我，瓢樽昨暮乾。

苏辙

苏辙　葺东斋

敝屋如燕巢，岁岁添泥土。

泥多暂完洁，屋老终难固。

况复非吾庐，聊尔避风雨。

图书易新幌，几杖移故处。

宵眠不择安，鼻息若炊釜。

儿孙喜相告，定省便蚤莫。

我生溪山间，弱冠衡茅住。

生来乏华屋，所至辄成趣。

苦恨无囊金，莫克偿地主。

投老付天公，著身岂无所。

苏辙

苏辙　葺居五首

南堂初一家，隔绝岁月久。

开墙北风入，爽气通户牖。

栋梁未摧折，斤斧聊结构。

非言事轮奂，粗反昔人旧。

苏辙

苏辙　葺居五首

庭方止数寻，风月所从入。

百年养毒树，攒芒比刀戟。

伐之念生久，不伐愁跣足。

且复为人谋，庖椹利朝食。

苏辙

苏辙　葺居五首

竹林失蕃养，春笋日琐细。

草蔓半萦缠，樗栎互亏蔽。

已令具刀镰，稍俟秋霜厉。

欲成林下饮，更种园东地。

苏辙

苏辙　葺居五首

杂花生竹间，竹荒花亦瘁。

移花通狂鞭，春到两皆遂。

墙东破茅屋，排去收遗址。

时来拾瓦砾，细细留花地。

苏辙

苏辙　葺居五首

东南皆民居，屋败如龉齿。

一完诚未能，缀葺聊且尔。

内修晨夜虞，外结比邻喜。

无心本何营，生理未免此。

苏辙

苏辙　千叶白莲花

莲花生淤泥，净色比天女。

临池见千叶，谪堕问何故。

空明世无匹，银瓶送佛所。

清泉养芳洁，为我三日住。

蔫然落宝床，应返梵天去。

苏辙

苏辙　迁居汝南

我昔还自南，从此适旧许。

再岁常杜门，壁观无与语。

何人自惊顾，未听即安处。

亟逃颍州籍，来贯汝南户。

妻孥不及将，童仆具樽俎。

身如孤栖鹊，夜起三绕树。

故人乐安生，风节似其父。

忻然暂一笑，舍我西南去。

去已还闭门，时作野田步。

萧条古僧舍，遗像得颜鲁。

精神凛如生，今昔吾与女。

已同羁穷厄，但脱生死怖。

幸世方和平，有土非寇虏。

春寒烧黄茅，昼饭煮青茹。

何必潩上田，幸此足粳稌。

归心念狂简，裁制时已莫。

苏辙

苏辙　乾荔支

含露迎风惜不尝，故将赤日损容光。

红消白瘦香犹在，想见当年十八娘。

苏辙

苏辙　秦虢夫人走马图二绝

秦虢风流本一家，丰枝穠叶映双花。

欲分妍丑都无处，夹道游人空叹嗟。

苏辙

苏辙　秦虢夫人走马图二绝

朱幩玉勒控飞龙，笑语喧哗步骤同。

驰入九重人不见，金钿翠羽落泥中。

苏辙

苏辙　秋後即事

苦热真疑不复凉，火流渐见迫西方。

清风一夜吹茅屋，竹簟今朝避石床。

露湿中庭菊含蕊，水浮西浦稻生芒。

秋成得饱家家事，莫笑农夫喜欲狂。

苏辙

苏辙　秋旅

雨晴秋稼如云屯，豆没鸡兔禾没人。

老农欢笑语行路，十年俭薄无今晨。

无风无雨更一月，藜羹黍饭供四邻。

天公似许百姓足，人事未可一二论。

穷边逃卒到处满，烧场入室才逡巡。

县符星火杂鞭箠，解衣乞与犹怒嗔。

我愿人心似天意，爱惜老弱怜孤贫。

古来尧舜知有否，诗书到此皆空文。

苏辙

苏辙　秋社分题

天公闵贫病，雨止得丰穰。

南亩场功作，东家社酒香。

分均思孺子，归遗笑东方。

肯劝拾遗住，休嫌父老狂。

苏辙

苏辙　秋祀高禼二绝

荡荡巍巍尧舜前，一丘惟见柏森然。

後来秦汉何堪数，跋扈飞扬得几年。

苏辙

苏辙　秋祀高禼二绝

乾德年中初一新，颓坦破瓦委荆榛。

兴亡举坠干戈际，闲暇方知国有人。

苏辙

苏辙　秋雨

禾田已熟畏愁霖，积潦欲乾泥尚深。

一雨一凉秋向晚，似安似病老相侵。

人间有尽皆归物，世外无生赖有心。

要覔尘埃不到处，一灯相照夜愔愔。

苏辙

苏辙　求黄家紫竹杖

曾家紫竹君家种，曾园竹与荒藤共。

藤骄竹瘁如畏人，不似君家竹森耸。

我来买宅非为宅，爱此风梢时一弄。

磨刀向藤久未忍，树倒藤披真自送。

繁阴一豁新笋地，狂鞭欲向青春动。

我身病後少筋力，遍求拄杖扶腰痛。

萧萧瘦干未能任，一亩君家知足用。

一枝遗我拄寻君，老酒仍烦为开瓮。

苏辙

苏辙　衢州赵阅道少师濯缨亭

挂冠缨上已无尘，犹爱溪光碧照人。

点检旧游黄石在，扫除诸念白鸥亲。

一尊父老囊金尽，三径松筠生事贫。

他日南公数人物，丹青添入县图新。

苏辙

苏辙　去年冬辙以起居郎入侍迩英讲不逾时迁中书舍人虽忝冒愈深而瞻望清

迩英肃肃晓霜清，玉宇时闻槁叶零。

风过都城吹广内，万人笑语落中庭。

苏辙

苏辙　去年冬辙以起居郎入侍迩英讲不逾时迁中书舍人虽忝冒愈深而瞻望清

铜瓶洒遍不胜寒，雨点匀圆冻未乾。

回首曈曨朝日上，槐龙对舞覆衣冠。

苏辙

苏辙　去年冬辙以起居郎入侍迩英讲不逾时迁中书舍人虽忝冒愈深而瞻望清

早岁西厢跪直言，起迎天步晚临轩。

何知老侍曾孙圣，欲泣龙髯吐复吞。

苏辙

苏辙　去年冬辙以起居郎入侍迩英讲不逾时迁中书舍人虽忝冒愈深而瞻望清

讲罢渊然似不胜，诗书默已契天心。

高宗问答终垂世，未信诸儒测浅深。

苏辙

苏辙　去年秋扇二绝句

箧中秋扇委尘埃，春晚炎风拂面来。

旧物不辞为世用，故人相见莫心猜。

苏辙

苏辙　去年秋扇二绝句

扇中秦女旧乘鸾，拂去浮尘色尚鲜。

未尽炎风早归去，不堪秋後乞哀怜。

苏辙

苏辙　泉城田舍

泉城欲治麦禾囷，五亩邻家肯见分，

莫问三吴朱处士，似胜吾乡扬子云。

阴晴卒岁关忧喜，丰约终身看逸勤。

家世本来耕且养，诸孙不用耻锄耘。

苏辙

苏辙　劝子瞻修无生法

除却灵明一一空，年来丹灶漫施功。

掌中定有庵摩在，云际悬知雾雨蒙。

已赖信心留掣电，要须净戒拂昏铜。

谁言逐客江南岸，身世虽穷心不穷。

苏辙

苏辙　壬辰生日儿侄诸孙有诗所言皆过记胸中所怀亦自作

生日今朝是，匆匆又一年。

读书真已矣，闭目但茫然。

下种言非妄，开花果定圆。

驱羊旧有法，视後直须鞭。

苏辙

苏辙　任氏阅世堂前大桧

君家大桧长百尺，根如车轮身弦直。

壮夫连臂不能抱，孤鹤高飞直上立。

狂风动地舞枝干，大雪翻空洗颜色。

人言此桧三百年，未知昔是何人植。

君家大夫老不遇，一生使气未尝屈。

没身不说归故里，遗爱白知怀旧邑。

此翁此桧两相似，相与阅世何终极。

汝南山浅无良材，栎柱陈椽聊障日。

便令杀身起大厦，亦恐众材无匹敌。

且留枝叶挠云霓，犹得世人长太息。

苏辙

苏辙　戎州

江水通三峡，州城控百蛮。

沙昏行旅倦，边静禁军闲。

汉虏更成市，罗纨靳不还。

投毡拣精密，换马瘦孱颜。

兀兀头垂髻，团团耳带环。

夷声不可会，争利苦间关。

苏辙

苏辙　汝南迁居

病暑暑已退，思归未成归。

人事不可期，当受不当违。

客居汝南城，未觉吾庐非。

忽闻鹊反巢，坐使鸠惊飞。

三绕择所安，一枝粗得依。

我来众草生，渐见百卉腓。

天行若循环，物化如发机。

闭目内自观，此理良密微。

苏辙

苏辙　汝南示三子

此生赖有三男子，到处来看老病翁。

饮食粗便鱼稻足，音尘不隔马牛风。

道场莫问何方是，舍宅元依毕竟空。

且尔不归归亦得，汝曹免复走西东。

苏辙

苏辙　入峡

舟行瞿唐口，两耳风鸣号。

渺然长江水，千里投一瓢。

峡门石为户，郁怒水力骄。

扁舟落中流，浩如一叶飘。

呼吸信奔浪，不复由长篙。

捩柁破濆旋，畏与乱石遭。

两山蹙相值，望之不容舠。

渐近乃可入，白盐最雄高。

草木皆倒生，哀叫悲玄猱。

白云缭长袖，零落如飞毛。

缅怀洚水年，惨蹙病有尧。

禹益决岷水，屡与山鬼鏖。

摧冈转大石，破地疏洪涛。

巉巉当道山，斩截肩尾销。

峭壁下无趾，连峰断修腰。

破处不生草，上不挂鸟巢。

水怪不尽戮，下有龙与鳌。

辽哉千万年，禹死遗迹牢。

岂必见河洛，开峡斯已劳。

苏辙

苏辙　溽暑

东风吹鼎方然薪，游鱼出没一世人。

随汤上下犹欣欣，不识河汉清凉津。

十年我已不出门，可怜尚寄生死滨。

老知不种功力新，开花结子当有辰。

寒暑一过聊嚬呻，至此有道非有神。

苏辙

苏辙　闰八月二十五日菊有黄花园中粲然夺目九日不忧无菊而忧无酒戏作

年年九日忧无菊，今岁床空未有糟。

世事何尝似人意，天公端解恼吾曹。

金龟解去瓶应满，玉液倾残气尚豪。

门外白衣还到否，今时好事恐难遭。

苏辙

苏辙　闰九月重九与父老小饮四绝

九日龙山霜露凝，龙川九日气如焌。

偶逢闰月还重九，酒熟风高喜不胜。

苏辙

苏辙　闰九月重九与父老小饮四绝

获罪清时世共憎，龙川父老尚相寻。

直须便作乡关看，莫起天涯万里心。

苏辙

苏辙　闰九月重九与父老小饮四绝

客主俱年六十余，紫萸黄菊映霜须。

山深瘴重多寒势，老大须将酒自扶。

苏辙

苏辙　闰九月重九与父老小饮四绝

尉佗城下两重阳，白酒黄鸡意自长。

卯饮下床虚已散，老年不似少年忙。

苏辙

苏辙　三不归行

客心摇摇若悬旌，三度欲归归不成。

方春欲归我自懒，秋冬欲归事自变。

问我欲归定何时，天公默定人不知。

孔公晚岁将入楚，盘桓陈蔡行且住。

昭王已死不复南，意欲归老父母邦。

卫灵父子无足取，姑尔息肩俟东鲁。

三桓岂知用圣人，哀公亦自不能臣。

冉求一战却齐虏，请君召师君亦许。

归来闭户理诗书，弁冕时出从大夫。

梦见周公已不复，老死故国心亦足。

孔公愈老愈屯邅，顾我未及门下贤。

乡邦万里不能往，妻孥近寄颍川上。

依嵩架颍结茅茨，自问此志於何期。

汝南一寓岁行复，来年归去栽松竹。

苏辙

苏辙　三日上辛祈谷除日宿斋户部右曹元日赋三绝句寄呈子瞻兄

七度江南自作年，去年初喜奉椒盘。

冬来误入文昌省，连日斋居未许还。

苏辙

苏辙　三日上辛祈谷除日宿斋户部右曹元日赋三绝句寄呈子瞻兄

今岁初辛日正三，明朝春气渐东南。

还家强作银幡会，雪底蒿芹欲满篮。

苏辙

苏辙　三日上辛祈谷除日宿斋户部右曹元日赋三绝句寄呈子瞻兄

北客南来岁欲除，灯山火急万人扶。

欲观翠辇巡游盛，深怯南宫锁錀拘。

苏辙

苏辙　三游洞

洞前危径不容足，洞中明旷坐百人。

苍崖硉兀起成柱，乱石散列如惊麇。

清溪百丈下无路，水满沙土如鱼鳞。

夜深明月出山顶，下照洞口才及唇。

沉沉深黑若大屋，野老构火青如磷。

平明欲出迷上下，洞气飘乱为横云。

深山大泽亦有是，野鸟鸣噪孤熊蹲。

三人一去无复见，至今冠盖长满门。

苏辙

苏辙　杀麦二首

麦幸十分熟，雨过三日霪，

雨过三日霪。初晴尚未伏，

半夜卷重阴。细筑场无隙，

轻推磨有音。惊闻诸县水，

一晒直千金。

苏辙

苏辙　杀麦二首

雨後麦多病，庾中蛾欲飞。

不辞终日暑，幸脱半年饥。

潦水来何暴，秋田望已微。

农夫愚可念，此报定谁非。

苏辙

苏辙　山橙花口号

故乡寒食荼醾发，百和香浓村巷深。

泙泊江南春欲尽，山橙仿佛慰人心。

苏辙

苏辙　山胡

山胡拥苍毳，两耳白茸茸。

野树啼终日，黔山深几重。

啄溪探细石，噪虎上孤峰。

被执应多恨，筠笼仅不容。

苏辙

苏辙　上高鼻轩起亭二绝

山下清溪溪上市，溪光山色映人烟。

幽亭正在人声里，长与溪山共寂然。

苏辙

苏辙　上高鼻轩起亭二绝

溪父起收罾下鲤，山翁起卖焙中茶。

长官亦与人俱起，笑拥黄紬放早衙。

苏辙

苏辙　上巳

春服初成日暖，潩河渐满风凉。

欲复孔门故事，略有童冠相将。

城西百步而近，杏花半落草香。

欣然愿与数子，临水一振衣裳。

故人有酒未酌，为我班荆举觞。

我虽少饮不醉，未怪游人若狂。

春风自尔一月，花絮极目飞扬。

诵诗相劝行乐，良士但取无荒。

苏辙

苏辙　上巳後

上巳已过旬日，西湖尚有游人。

老人复归闭户，户外百事日新。

呼童试问筑室，春晚何日堂成。

我家旧庐江上，隐居三世相因。

晏子不愿改卜，我今已愧先君。

始有苟合则止，已老姑欲安身。

西望焌尝有处，传家图史常陈。

门中此外何事，世故有耳不闻。

食讫趺坐日昃，此心皎皎常存。

万事汝勿告我，婚嫁自毕诸孙。

苏辙

苏辙　上巳日久病不出示儿侄二首

春气侵脾久在床，开门桃李著泥香。

牛鸣颇觉西湖近，凤去长怜北榭荒。

欲出老人无伴侣，退归诸子解农桑。

南邻约卖千竿竹，拄杖穿林看笋长。

苏辙

苏辙　上巳日久病不出示儿侄二首

卧闻诸子到西湖，鹄鹭翩翩众客俱。

纨扇藤鞋试轻駃，只鸡斗酒助欢娱。

行歌久已饶渠辈，睡美犹应属老夫。

春服既成沂可浴，孔门世不乏迂儒。

苏辙

苏辙　上元

上元车马正喧喧，老病无聊长掩门。

不著繁灯眩双目，独邀明月上前轩。

跏趺默坐闻三鼓，寂寞谁来共一樽。

已觉城中尘土臭，急将清雨洗乾坤。

【卷13】

苏辙

苏辙　上元不出

春寒未脱紫貂裘，灯火催人夜出游。

老厌歌锺空命酒，病嫌风露怯登楼。

拥恆坐睡曾无念，结客追欢久已休。

试问西邻传法老，此时情味似侬不。

苏辙

苏辙　上元後一日观灯寄王四

城头月减一分圆，城里人家万炬然。

紫陌群游逢酒住，红裙醉舞向人妍。

且为行乐终今夕，共道重来便隔年。

遥想猖狂夜深处，河沙飞水湿归鞯。

苏辙

苏辙　上元前雪三绝句

腊中平地雪盈尺，嵩隗山田麦尚乾。

不管上元灯火夜，飞花处处作春寒。

苏辙

苏辙　上元前雪三绝句

闭门不问门前事，灯火薰天自不知。

闻道朝来雪又下，老人今岁未应饥。

苏辙

苏辙　上元前雪三绝句

天公似管人间事，近事传闻半是非。

但使麦田饶雨雪，饥人得饱未相违。

苏辙

苏辙　上元雪

上元灯火家家办，遍地琼瑶夜夜深。

衲被蒙头真老病，纱笼照佛本无心。

床头酒瓮恰三斗，山下麦田真百金。

乞我终年醉且饱，端能拥鼻作微吟。

苏辙

苏辙　上元夜

新春收积雨，明月澹微云。

照水疏灯出，因风远乐闻。

天涯仍有节，人事竟何分。

卖酒真拘束，何时一醉醺。

苏辙

苏辙　上元夜适劝至西禅观灯

三年不踏门前路，今夜仍看屋里灯。

照佛有余长自照，澄心无法便成澄。

追欢狂客去忘返，入定孤僧唤不譯。

更到西禅何所问，隔墙鱼鼓正登登。

苏辙

苏辙　邵武游氏老人三清堂紫芝

黑龟赤凤早逢师，白发苍颜老不衰。

丹鼎一丸深自秘，紫芝三叶却先知。

烟熏晴日云容薄，色凝秋霜玉性奇。

何日刀圭救羸病，尽芟荆棘种交梨。

苏辙

苏辙　神宗皇帝挽词三首

稽古尧无作，勤邦禹有功。

政新天地力，事改汉唐风。

礼乐寰中盛，梯航海外通。

华封徒有诵，龙御忽乘空。

苏辙

苏辙　神宗皇帝挽词三首

承平终不处，付托重艰难。

统接神孙正，人依圣母安。

桥山封剑佩，原庙见衣冠。

万国缠哀处，嵩阳桧柏寒。

苏辙

苏辙　神宗皇帝挽词三首

取士忘疏贱，量书废寝兴。

刍言本何益，玉殿最先登。

日角依俙想，尧言涕泗称。

龙髯远莫及，零泪冻成冰。

苏辙

苏辙　生日

扶杖今年见国人，悬弧早岁忆兹晨。

佛身三世归依地，邻寺百僧清净因。

蘧子知非惭已晚，白公起定惜余春。

舞雩一濯平湖水，乡党惊呼白发新。

苏辙

苏辙　省事

早岁读书无甚解，晚年省事有奇功。

自许平生初不错，人言毕竟两皆空。

空中有实何人见，实际心知与佛同。

烦恼消除病亦去，闭门便了此生中。

苏辙

苏辙　诗一首

君不见峨眉山西雪千里，北望成都如井底。

春风百日吹不消，五月行人如冻蚁。

纷纷市人争夺中，谁信言公似赞公。

人间热恼无处洗，故向西斋作雪峰。

我梦扁舟适吴越，长廊静院灯如月。

开门不见人与牛，惟见空庭满山雪。

苏辙

苏辙　施崇宁寺马

南归闭门万事了，病卧常多起常少。

未用田间下泽车，何须枥上追风骠。

乡人记我少年日，滇马为致风前鸟。

三年伏枥人共怪，马不能言心可晓。

坐驰千里气蟠结，日食生刍空自笑。

主人自是箕颍人，谁复为送洮岷道。

支公惠眼识神骏，山下泉甘足芳草。

法流一洗百病消，翘足长鸣且忘老。

苏辙

苏辙　施君既去复以事还戏赠

令尹西行去又回，西湖重把旧樽罍。

吏民再见鸡栖乘，犹道吾公挽不来。

苏辙

苏辙　十日二首

酒经重九尚残卮，雨送初寒问箧衣。

养气安闲真得计，读书勤苦已知非。

谩存讲说传家学，深谢交游绝世讥。

筑室未成中自笑，何如茅屋对柴扉。

苏辙

苏辙　十日二首

忧患经怀沃漏卮，荣华过眼脱轻衣。

定心稍觉无来往，时事谁能问是非。

禄去身安常自喜，宅成囊竭可无讥。

交游散尽余亲戚，酒熟时来一叩扉。

苏辙

苏辙　十一月十三日雪

南方霜露多，虽寒雪不作。

北归亦何喜，三年雪三落。

我田在城西，禾麦敢嫌薄。

今年陈宋灾，水旱更为虐。

闭籴斯不仁，逐熟自难却。

饥寒虽吾患，尚可省盐酪。

飞蝗昨过野，遗种遍陂泺。

春阳百日至，闹若蚕生箔。

得雪流土中，及泉尽鱼跃。

美哉丰年祥，不待炎火灼。

呼儿具樽酒，对妇同一酌。

误认屋瓦鸣，更愿闻雪脚。

苏辙

苏辙　十一月一日作

昼短图书看不了，夜长鼓角睡难堪。

老怀骚屑谁为伴，心地空虚成妄谈。

酒少不妨邻叟共，病多赖有衲僧谙。

积阴深厚阳初复，一点灵光勤自参。

苏辙

苏辙　十月二十九日雪四首

床头唧唧糟鸣瓮，夜半萧萧雪打窗。

拥褐旋惊花著树，泼醅初喜酒盈缸。

邻翁晨乞米三斗，钓户暮留鱼一双。

自笑有无今粗足，遥怜逐客过重江。

苏辙

苏辙　十月二十九日雪四首

龛灯照室久妨睡，雪气侵人不隔窗。

枕上诗成那起草，槽头酒滴暗鸣缸。

远来狂客应回去，高卧幽人未有双。

犹忆新滩泊船处，堆蓬积玉撼长江。

苏辙

苏辙　十月二十九日雪四首

幽居漫尔存三径，燕坐何妨应六窗。

老忆旧书时展卷，病封药酒旋开缸。

小园摇落黄花尽，古桧飞鸣白鹤双。

珍重老卢留种子，养生不复问王江。

苏辙

苏辙　十月二十九日雪四首

鹞子一飞超涨海，蜂儿终日透晴窗。

心空莫著书千卷，客到长留酒半缸。

性命早知元有分，文章谁信旧无双。

何年结束寻归路，还看蟆颐下饮江。

苏辙

苏辙　石鼻城

千山欲尽垂为鼻，百战皆空但有城。

虎闯穴中秦地恐，龙飞渭上汉江倾。

雍人未有章邯怨，魏将犹存仲达精。

睥睨陵迟春草满，白羊无数向风鸣。

苏辙

苏辙　石苍舒醉墨堂

石君得书法，弄笔岁月久。

经营妙在心，舒卷功随手。

惟兹逸群气，扶驾须斗酒。

作堂名醉墨，挥洒动墙牖。

安得浊酒池，淋漓看濡首。

但取继张君，莫顾颠名丑。

苏辙

苏辙　石盆种菖蒲甚茂忽开八九华或言此华寿祥也远因生日作颂亦为赋此

石贫攒石养菖蒲，沮洳沙泉韮叶铺。

世说华开难值偶，天将寿考报勤劬。

心中本有长生药，根底暗添无限须。

更尔屈蟠增瘦硬，他年老病要相扶。

苏辙

苏辙　食鸡头

风开芡觜铁为须，斧斫沙磨旋付厨。

细嚼兼收上池水，徐咽还成沧海珠。

佳客满堂须一斗，闲居赖我近平湖。

多年不到会灵沼，气味宛然初不殊。

苏辙

苏辙　食菱

野沼涨清泉，乌菱不直钱。

蟹肥螯正满，石破髓初坚。

节物秋风早，樽罍夜月偏。

令人思淮上，小舫藕如椽。

苏辙

苏辙　食樱笋二首

一旱经春草木焦，朱樱结子独盈条。

盘中宛转明珠滑，舌上逡巡绛雪消。

仰嗫佳人露犹湿，偷衔啼鸟语尤娇。

南方荔子争先後，羞见炎风六月烧。

苏辙

苏辙　食樱笋二首

林竹抽萌不忍挑，谁家盈束伴晨樵。

箨龙似欲号无罪，食客安知惜後凋。

不愿盐梅调鼎味，姑从律吕应箫韶。

林间老死虽无用，一试冬深雪到腰。

苏辙

苏辙　示诸孙

少年真力学，玄月闭书帷。

老去浑无赖，心空自不知。

交游谁识面，文字略存诗。

笑向诸孙说，疏慵非汝师。

苏辙

苏辙　示诸子

诸子才不恶，功名旧有言。

穷愁念父母，心力尽田园。

志在要须命，身闲且养源。

游鱼脱渊水，何处有飞翻。

苏辙

苏辙　示诸子

老去惟堪一味闲，坐令诸子了生绿。

般柴运水皆行道，挟策读书那废田。

兄弟躬耕真尽力，乡邻不惯枉称贤。

裕人约己吾家世，到此相承累百年。

苏辙

苏辙　示资福谕老

幽居百无营，孤坐若假寐。

根尘两相接，逆流就一意。

意念纷无端，中止不及地。

寂然了无觉，乃造真实际。

百川入沧溟，众水皆一味。

止为潭渊深，动作涛澜起。

动止初何心，及遇适然耳。

吾心未尝劳。万物将自理。

苏辙

苏辙　试院唱酬十一首其八次前韵三首之二

门前溪水似渔家，流浪江湖归未涯。

邂逅高人来说法，支离枯木旋开花。

诸生试罢书如积，剧县归时讼正哗。

安得骑鲸从李白，试看牛女转云车。

苏辙

苏辙　试院唱酬十一首其八次前韵三首之三

浊醪能使客忘家，屈指归期已有涯。

鱼化昨宵惊细雨，鹿鸣他日饮寒花。

已谙江上肴蔬薄，莫笑衙前鼓笛哗。

太守况兼乡曲旧，会须投辖止行车。

苏辙

苏辙　试院唱酬十一首其八次前韵三首之一

老去在家同出家，楞伽四卷即生涯。

粗诗怪我心犹壮，细字怜君眼未花。

霜落初惊衾簟冷，酒酣犹喜笑言哗。

归心知有三秋恨，莫学匆匆下坂车。

苏辙

苏辙　试院唱酬十一首其二次韵吕君丰城宝气亭

紫气飞空不自谋，谁怜黾勉匣中留。

西山猛兽横行甚，北海长鲸何日收。

星斗不堪供醉舞，蛟龙会看反重湫。

功成变化无踪迹，望断中原百尺楼。

苏辙

苏辙　试院唱酬十一首其九试罢後偶作

重门闭不开，乌鸟相呼乐。

晨晖转帘影，微风响松末。

喧哗适已定，寂历方有觉。

人生竟何事，外物巧相缚。

当时不自悟，已过空成怍。

耕耘亦何苦，游宦殊自恶。

弃彼既已误，就此良应错。

谁能即两忘，随缘更无作。

苏辙

苏辙　试院唱酬十一首其六次前韵

南国号多士，几人洙泗风，

英材自入彀，坏阵不劳攻。

文缛山藏豹，飞高弋慕鸿。

蚩妍归品藻，得失付虚空。

考行先推本，登贤旋奏公。

期君缓归辔，一醉鹿鸣中。

苏辙

苏辙　试院唱酬十一首其七戏呈试官

只隔墙东便是家，悁悁还似在天涯。

客心不耐听松雨，归信犹堪饮菊花。

翦烛看书良寂寞，披沙见玉忽喧哗。

自惭空馆难留客，试问姮娥稍驻车。

苏辙

苏辙　试院唱酬十一首其三次韵吕君见赠

偶然倾盖接清言，不觉门前昼漏传。

老病低摧方伏枥，壮心坚锐正当年。

莫嫌客舍一杯酒，试论灊山三祖禅。

明日程文堆几案，只应衰懒得安眠。

苏辙

苏辙　试院唱酬十一首其四次韵吕君兴善寺静轩

自恨寻山计苦迟，年过四十始知非。

小轩迎客如招隐，野鸟窥人自识机。

窗外竹深孤鹤下，阶前菊秀晚蜂飞。

老僧战胜长幽寂，瘦骨缘何未肯肥。

苏辙

苏辙　试院唱酬十一首其五观试进士呈试官

松庭散朝日，棘户启秋风。

鹄鹭纷来下，旌旗俨未攻。

驰词看倚马，余力送征鸿。

逸足谁先到，孤标想暗空。

晶荧双镜并，高下片言公。

老病方耽睡，飞沉一梦中。

苏辙

苏辙　试院唱酬十一首其一戏呈试官吕防

新秋风月正凉天，空馆相看学坐禅。

满榻诗书愁病眼，隔墙砧杵思高眠。

霜飞一叶凋琼玉，风绕双松奏管弦。

闻道熊罴归梦数，侵天闱棘漫森然。

苏辙

苏辙　试制举人呈同舍诸公二首

垣中不减台端峻，池上来从柱下严。

同直旧曾连月久，蹔来还喜二公兼。

直言已许侵弹奏，新告行闻振滞淹。

顾我粗官何所与，西曹只合论茶盐。

苏辙

苏辙　试制举人呈同舍诸公二首

早岁同科止六人，中年零落半埃尘。

却将旧学收新进，几误今生是後身。

肮脏别都遗老骥，沉埋秘府愧潜鳞。

怜君尚胜刘蕡在，白首诸侯呼上宾。

苏辙

苏辙　收蜜蜂

空中蜂队如车轮，中有王子蜂中尊。

分房减口未有处，野老解与蜂语言。

前人传蜜延客住，後人秉艾催客奔。

布囊包里闹如市，坌入竹屋新且完。

小窗出入旋知路，幽圃首夏花正繁。

相逢处处命俦侣，共入新宅长子孙。

今年活计知尚浅，蜜蜡未暇分主人。

明年少割助和药，惭愧野老知利源。

苏辙

苏辙　守岁

岁云莫矣谁能守，唯有此心初不移。

宇宙随流任尔去，虚空对面即吾师。

三杯醉倒聊从俗，一点灵明欲语谁。

来日日新无限事，归根一笑彼安知。

苏辙

苏辙　书郭熙横卷

凤阁鸾台十二屏，屏上郭熙题姓名。

崩崖断壑人不到，枯松野葛相欹倾。

黄散给舍多肉食，食罢起爱飞泉清。

皆言古人不复见，不知北门待诏白发垂冠缨。

袖中短轴才半幅，惨澹百里山川横。

岩头古寺拥云木，沙尾渔舟浮晚晴。

遥山可见不知处，落霞断雁俱微明。

十年江海兴不浅，满帆风雨通宵行。

投篙椓杙便止宿，买鱼沽酒相逢迎。

归来朝中亦何有，包裹观阙围重城。

日高困睡心有适，梦中时作东南征。

眼前欲拟要真物，拂拭束縜付与汾阳生。

苏辙

苏辙　书庐山刘顗宫苑屋壁三绝

当年五月访庐山，山翠浮声寝食间。

藤杖复随春色到，寒泉顿与客心闲。

岩头悬布煎茶足，峡口惊雷泛叶悭。

待得前村新雨遍，扁舟应逐好风还。

苏辙

苏辙　书庐山刘顗宫苑屋壁三绝

忆自栖贤夜入城，道边兰若一僧迎。

偶然不到终遗恨，特地来游慰昔情。

清外声闻安至此，堂中天鼓为谁鸣，

匆匆复向深山去，一盏醍醐饱粟罂。

苏辙

苏辙　书庐山刘顗宫苑屋壁三绝

此山岩谷不知重，赤眼浮图自一峰。

芒躥随僧践黄叶，晓光消雪堕长松。

石泉试饮先师锡，午饭归寻下寺钟。

胜处转多浑恐忘，出山惟见白云浓。

苏辙

苏辙　蜀人旧食决明花耳颍川夏秋少菜崇宁老僧教人并食其叶有乡人西归使

秋蔬旧采决明花，三嗅馨香每叹嗟。

西寺衲僧并食叶，因君说与故人家。

苏辙

苏辙　双凫观

王乔西飞朝洛阳，飘飘千里双凫翔。

凫飞遭网不能去，惟有空屦凫已亡。

谁知野鸟不能化，岂必双履能飞扬。

凫神履怪当有在，搔首野庙春风长。

苏辙

苏辙　双柳

我作新堂，中庭萧然，

双柳寺峙。春阳既应，

千条万叶，风渥雨洗。

如美妇人，正立栉发，

发长至地。微风徐来，

掩冉相缪，乱而复理。

垂之为缨，绾之为结，

屈伸如意。燕雀翔舞，

蜩蜇嘶鸣，不召而至。

清霜夜落，众叶如剪，

颜色惟悴。永愧松柏，

岁寒不改，见叹夫子。

聊同渊明，攀条啸咏，

得酒径醉。一廛粗给，

三黜不去，亦如展惠。

苏辙

苏辙　舜泉复发

奕奕清波旧绕城，旱来泉眼亦尘生。

连宵暑雨源初接，发地春雷夜有声。

复理沟渠通屈曲，重开池沼放澄清。

通衢细洒浮埃净，车马归来似晚晴。

苏辙

苏辙　司马君实端明独乐园

子嗟丘中亲艺麻，邵平东陵亲种瓜。

公今归去事农圃，亦种洛阳千本花。

修篁绕屋韵寒玉，平泉入畦纡卧蛇。

锦屏奇种斸岩窦，嵩高灵药移萌芽。

城中三月花事起，肩舆遍入公侯家。

浅红深紫相媚好，重楼多叶争矜夸。

一枝盈尺不论价，十千斗酒那容赊。

归来曳履苔径滑，醉倒闭门春日斜。

车轮班班走金毂，印绶若若趋朝衙。

世人不顾病杨绾，弟子独有穷侯芭。

终年著书未曾厌，一身独乐谁复加。

宦游嗟我久尘土，流转海角如浮槎。

归心每欲自投劾，孺子渐长能扶车。

过门有意奉谈笑，幅巾怀刺无袍韞。

苏辙

苏辙　司马温公挽词四首

白发三朝旧，青山一布衾。

封章留帝所，德泽在人心。

未起讴吟切，来归顾托深。

杨公不久住，天意定难忱。

苏辙

苏辙　司马温公挽词四首

决策传贤际，危言变法初。

纷纷看往事，一一验遗书。

富贵终何有，清贫只自如。

西州不忍过，行哭便回车。

苏辙

苏辙　司马温公挽词四首

区区非为己，恳恳欲忘生。

力尽心终在，身亡势亦成。

遗民抛剑戟，故老半公卿。

魏丙生前友，俱传汉相名。

苏辙

苏辙　司马温公挽词四首

少年真狷浅，射策本粗疏。

欲广忠言地，先收众弃余。

流离见更化，邂逅奉除书。

赵孟终知厥，他人恐骂予。

苏辙

苏辙　思归二首

汝南百日留，走遍三男子。

思归非吾计，聊亦为尔耳。

行装理肩舆，客舍卷床笫。

儿言世情恶，平地风波起。

舟行或易摇，舟静姑且已。

匏系虽非愿，蠖屈当有俟。

老人思虑拙，小子言有理。

晨炊廪粟红，晓市淮鱼美。

索居庖无人，归去迎伯姊。

终岁得安闲，幽居无彼此。

苏辙

苏辙　思归二首

我老不待言，有女年四十。

念我客汝南，无与具朝食。

翩然乘肩舆，面有风土色。

许蔡虽云近，传舍三经夕。

衰老累汝曹，愧叹心不怿。

磨刀鱠缕红，洗盏酒花白。

母老行役难，女来生理葺。

外孙跨鞍马，遇事亦闲习。

居然数口家，解我百忧集。

厄穷须父子，他人非所及。

苏辙

苏辙　思贤堂

杨公守临汝，俯仰八十载。

推迁城市非，散落篇章在。

外物固难必，清名竟安赖。

孤亭右洲渚，斜日到冠佩。

飞翔栋宇回，滉荡波流对。

稍存楸梧高，大剪菰蒲秽。

遗编访诸子，翠石补前废。

吏民亦潸然，未替甘棠爱。

苏辙

苏辙　四十一岁岁莫日歌

小儿不知它人意，贺我明年四十二。

人生三十百事衰，四十已过良可知。

少年读书不晓事，坐谈王霸了不疑。

脂车秣马试长道，一日百里先自期。

不知中途有陷穽，山高日莫多棘茨。

长裾大袖足钩挽，却行欲返筋力疲。

蝮蛇当前猛虎後，脱身且免充朝饥。

归来掩卷泪如雨，平生读书空自误。

山中故人一长笑，布衣脱粟何所苦。

古人知非不嫌晚，朝来闻道行当返。

四十一岁不可言，四十二岁聊自还。

苏辙

苏辙　四月二十八日新热寄仇池

细莎为屦如编须，轻葛为服如剪莩。

寒泉洒屋朝露濡，霜簟可荐机可扶。

风鸣牖间如吹竽，此虽有暑宜亦无。

庭前峻山槎之余，盆中养鳅大如鱼。

荻生抱甲未见肤，蔓起上屋将县壼。

麦苗高齐可藏乌，此虽非野仅亦如。

兄居溪堂南山趺，渥足溪水惊雁凫。

澄潭百丈清无淤，将往思我立踟躇。

东轩鄙陋何足居，欲行不行系辕驹。

苏辙

苏辙　宋城宰韩秉文惠日铸茶

君家日铸山前住，冬後茶芽麦粒粗。

磨转春雷飞白雪，瓯倾锡水散凝酥。

溪山去眼尘生面，簿领埋头汗匝肤。

一啜更能分幕府，定应知我俗人无。

苏辙

苏辙　送霸州司理翟曼

大梁能赋客，边郡系囚曹。

官职不相称，声名终自高。

试观为吏苦，应过读书劳。

努力事初宦，尺丝无厌缫。

苏辙

苏辙　送葆光蹇师游庐山

建城市中有狂人，纵酒骂市无与亲。

敲门访我何逡巡，头蓬面垢气甚真。

截河引水登昆仑，下洗尺宅骨髓匀。

告我入室要自门，仙翁道师岂遗君。

归来插足九陌尘，独游凝祥芳草春。

萧然孤鹤鸣鸡群，子欲不死存谷神。

海山微明朝日暾，丹成寄子勿妄云。

出入无朕穷无垠，相思一笑君乃信。

苏辙

苏辙　送表弟程之元知楚州

与君外兄弟，初如一池鱼。

中年云雨散，各异涧谷居。

客舍复相从，语极长唏嘘。

青衫奉朝谒，白发惊晨梳。

百年不堪把，一樽欢有余。

清言我未厌，昨夜闻除书。

淮南旱已久，疲民食田蔬。

诏发上供米，仍疏古邗渠。

要须贤使君，均此积岁储。

径乘两桨去，不待五马车。

别离难重陈，劳徕不可徐。

政成得召节，岁晚当归欤。

苏辙

苏辙　送陈安期都官出城马上

城中二月不知春，唯有东风满面尘。

归意已随行客去，流年惊见柳条新。

簿书填委休何日，学问榛芜愧古人。

一顷稻田三亩竹，故园何负不收身。

苏辙

苏辙　送陈侗同年知陕俯

上书乞江淮，得请临关河。

所得非所愿，亲友或相诃。

丈夫志四方，所遇常逶迤。

况当国西屏，形胜古来多。

昆渠涌北郭，华岳垂东阿。

羌虏昔未平，驿骑如飞梭。

间谍诗出没，关梁苦谁何。

尔来一清净，西望多麦禾，

魏绛方和戎，先零正投戈。

秦人释重负，道路闻行歌。

便当卧斋合，次第除网罗。

时时一啸咏，未用勤催科。

诸孤寄吴越，食口如雁鹅。

时分橐中金，何必手自摩。

苏辙

苏辙　送程建用宣德西归

昔与君同巷，参差对柴荆。

艰难奉老母，弦歌教诸生。

藜藿饱臧获，布褐均弟兄。

贫贱理则穷，礼义日益明。

我亲本知道，家有月旦评。

逡巡户牖间，时闻叹息声。

善恶不可诬，孝弟神所听。

我见此家人，处约能和平。

它年彼君子，岂复地上行。

尔来三十年，遗语空自惊。

松阡映天末，苦泪缘冠缨。

子亲八十五，皤然老人星。

安舆及禄养，平反慰中情。

月俸虽不多，足备甘与轻。

今年复考课，得秩真代耕。

倚门老鹤望，策马飞鸿征。

归来岁云莫，手奉屠苏觥。

我诗不徒作，以遗乡党铭。

苏辙

苏辙　送迟赴登封丞

昔我过嵩阳，秋高日重九。

晨邀同行客，共举登高酒。

藤鞋生胼胝，一览河山富。

封坛土消尽，中夜扪星斗。

下山双足废，欲上知难又。

回首烟云中，隐约见岩岫。

未老约来游，何意七十後。

吾儿性静默，丞邑山路口。

秋暑山尚烦，冬雪山方瘦。

春山利游观，安舆即迎父。

苏辙

苏辙　送戴朝议归蜀中

岷山招我早归来，剑阁横空未易回。

北叟忽惊鶗鴃晚，西辕欲及海棠开。

避仇赋客亲耕耒，因乱诗翁著酒杯。

但爱江山无一事，为言父老莫相猜。

苏辙

苏辙　送道士杨见素南游

黄河春涨入隋沟，往意随波日夜流。

万里寻山如野鹤，一身浮水似轻鸥。

湖风送客那论驿，岳寺留人暗度秋。

迟子北归来见我，携琴委曲记深幽。

苏辙

苏辙　送董扬休比部知真州

奏课西南最，分符江海冲。

往来观惠术，蟠错试余锋。

文字从堆案，樽罍强解容。

金山只隔水，时复听晨钟。

苏辙

苏辙　送杜介归扬州

扬州繁丽非前世，城郭萧条却古风。

尚有花畦春雨後，不妨水调月明中。

东都甲第非嫌汝，北牖羲皇自属翁。

清洛放船经月事，急先鶗鴃绕芳丛。

苏辙

苏辙　送顿起及第还蔡州

诏书京辅起沉沦，岁贡仍居第一人。

不愧得官名暂屈，自夸对策语深淳。

读书饱足终无厌，从宦奔驰自此新。

我去淮阳今不久，邻邦时得问音尘。

苏辙

苏辙　送傅宏著作归觐待观城阙

胶西前辈郑康成，千载遗风及後生。

旧学诗书儒术富，兼通法律吏能精。

还家彩服频为寿，得邑河坝喜有兵。

民事近来多迫促，弦歌聊试武城声。

苏辙

苏辙　送高安罗令审礼

一邑忧劳水旱中，牛刀闲暇似无功。

政成仍喜新蚕熟，归去还将旧橐空。

清白久闻夸父老，沉埋谁为诉诸公。

谪居长恨交游少，怅望肩舆又欲东。

苏辙

苏辙　送高士敦赴成都兵钤

扬雄老病久思归，家在成都更向西。

邂逅王孙驰驿骑，丁宁父老问耕犁。

禅房何处不行乐，壁像君家有旧题。

德厚不妨三世将，时平空见万夫齐。

苏辙

苏辙　送龚鼎臣谏议移守青州二首

稷下诸公今几人，三为祭酒发如银。

梁王宫殿归留钥，尚父山河属老臣。

沂水弦歌重曾点，菑川故旧识平津。

过家定有金钱费，千里争看衣锦身。

苏辙

苏辙　送龚鼎臣谏议移守青州二首

面山负海古诸侯，信美东方第一州。

胜势未容秦地险，奇花仅比雒城优。

新丝出盎冬裘具，贡枣登场岁事休。

铃阁虚闲官酿熟，应容将佐得遨游。

苏辙

苏辙　送顾子敦奉使河朔

去年送君使河东，今年送君使河北。

连年东北少安居，慷慨怜君色自得。

河流西决不入土，千里汗漫败原隰。

壮夫奔亡老稚死，粟麦无苗安取食。

君忧臣辱自古然，自说过门三不入。

忠诚一发鬼神辅，心念既通谋计集。

堤防旋立村落定，波浪欲收蛟蜃泣。

二年归国未为久，故旧相看发犹黑。

成劲岂在延世下，好勇真令腐儒服。

此时为国颂河平，当使君名长不没。

苏辙

苏辙　送韩康公归许州

功成不愿居，身退有余勇。

心安里闾适，望益缙绅重。

朝为北阙辞，莫犯南河冻。

人知疏公达，王命显父送。

百壼山泉溢，千两春雷动。

旋闻二季贤，继以一章控。

诏书未云可，廷论已争竦。

兹行迫寒食，归及扫先垄。

遇人拥道看，一子腰金从。

尔曹勿惊嗟，令德劝勤种。

苏辙

苏辙　送韩祗严户曹得替省亲成都

宦游东土暂相依，政役频烦会合稀。

每恃详明容老病，不堪羁旅送将归。

思亲道路宁论远，入蜀山河渐觉非。

我有旧庐江水上，因君聊复梦魂飞。

苏辙

苏辙　送韩宗弼

大野将冻河水微，慨然临流送将归。

登舟上帆手一挥，脱弃朋友如敝衣。

我来三见芳草腓，来时同寮今已非。

念昔相从未尝违，西湖幽远人事稀。

青莲紫芡倾珠玑，白鱼掉尾黄鳖肥。

客醉将起命阖扉，方桥月出风露霏。

星河下照摇清辉，喧呼笑语相嘲讥。

岁月一逝空长欷，交游去尽将谁依。

君家汉代平与韦，蔼然令德传余徽。

鸣鸠著地鸿高飞，安得人此同絷韟。

苏辙

苏辙　送家安国赴成都教授三绝

城西社下老刘君，春服舞雩今几人。

白发弟兄惊我在，喜君游宦亦天伦。

苏辙

苏辙　送家安国赴成都教授三绝

垂白相逢四十年，猖狂情味老俱阑。

论兵顿似前贤语，莫作当年故目看。

苏辙

苏辙　送家安国赴成都教授三绝

石室多年款志平，新书久溷里中生。

遣师今见朝廷意，文律还应似两京。

苏辙

苏辙　送家定国朝奉西归

我怀同门友，势如晓天星。

老去发垂素，隐居山更青。

退翁联科第，俯仰三十龄。

仕官守乡国，出入奉家庭。

鹄鹭性本静，芷兰深自馨。

新诗得高趣，众耳昏未听。

笑我老忧患，奔走如流萍。

冠裳强包裹，齿发坐凋零。

晚春首归路，朱辬照长亭。

县令迎使君，彩服导辎輟。

长叹或垂涕，平反知有令。

此乐我已亡，虽达终不宁。

苏辙

苏辙　送家定国同年赴永康掾

清慎岷山掾，登科已七年。

迎亲就鱼稻，为吏择林泉。

去骑关中热，归心沫水鲜。

官闲幸可乐，记买鹧鸪煎。

苏辙

苏辙　送贾讷朝奉通判眉州

归念长依落日边，壼浆今见逆新官。

声传已觉讴歌遍，身到前知政令宽。

民病贤人来已暮，时平蜀道本无难。

明年我欲修桑梓，为赏庭前荔子丹。

苏辙

苏辙　送姜司马

七岁立谈明主前，江湖冕节弄渔船。

斗鸡谁识城东老，丧马方知塞上贤。

生计未成归去咏，草书时发醉中颠。

当年不解看齐物，气踊如山谁见怜。

苏辙

苏辙　送将官欧育之徐州

轻衫骏马走春风，未识彭城气象雄。

青山只在白门外，明月尽属黄楼中。

五斗浊醪消永日，一双鸣镝戏晴空。

归来笑杀幕府客，闭户看书滴滴穷。

苏辙

苏辙　送蒋夔赴代州教授

忆游太学十年初，犹见胡公岂弟余。

遍阅诸生非有道，最怜能赋似相如。

青衫共笑方持板，白发相看各满梳。

暂免百忧趋长吏，勉调三寸事新书。

【卷14】

苏辙

苏辙　送交代刘莘老

建元一二间，多士四方至。

翩翩下鸿鹄，一一抱经纬。

功名更唯诺，爵禄相馈遗。

纵横圣贤业，磊落君臣意。

慷慨鲁诸生，雍容古君子。

扶摇云汉上，睥睨千万里。

入台霜凛然，不肯下词气。

失足青冥中，投命江湖里。

区区留都客，矫矫当世士。

空使往来人，叹息更相指。

我生本羁孤，无食强为吏。

褰裳避涂泥，十载守憔悴。

逝将老茅屋，何幸继前轨。

念君今尚然，顾我真当尔。

百年同一梦，穷达浪忧喜。

有酒慰离愁，贫贱非君耻。

苏辙

苏辙　送李诚之知瀛州

少年学诗书，晚岁探至道。

岂伊封疆臣，乃是廊庙宝。

苦恨富贵迟，声名得空早。

忆惟西羌桀，始建元戎纛。

恩威炳朝日，号令靡秋草。

功勋不容究，孤高易摧倒。

归来易三邦，但养胸中颢。

宁知北边将，还须用耆老。

春风吹旌旆，先声遍城堡。

往事安足惩，遗黎待公保。

苏辙

苏辙　送李钧郎中

君家毗陵本江南，虽为浙西终未甘。

风流秀发自不减，气质浑朴犹中含。

敲榜满前但长啸，簿书堆案常清谈。

湖中往往载画舫，竹下小小开茅庵。

歌吟仿佛类骚雅，导引委曲师彭聃。

新茶泼乳睡方觉，渌酒倾水醒复酣。

一朝挥手去不顾，使我把袂心难堪。

扁舟水涸费牵挽，瘦马雪冻忧朝参。

一官来往似秋燕，薄俸包裹如春蚕。

东南乞麾尚可得，白首谁念家无畑。

苏辙

苏辙　送李宪司理还新喻

采芹芹已老，浴沂沂尚寒。

蒯缑长叹息，苜蓿正阑干。

黄卷忘忧易，青衫行路难。

归耕未有计，且复调闲官。

苏辙

苏辙　送李昭叙移黎阳都监归洛省亲

与君非旧识，倾盖便相亲。

共事林泉郡，忘归南北人。

煮茶流水曲，载酒後湖{左氵右唇}。

未觉游从厌，空惊别恨新。

濒河今重地，知己旧元臣。

洛下闻鸡犬，家书不浃旬。

西还倚门罢，北渡羽书频。

忠孝传家事，风流待一振。

苏辙

苏辙　送梁交供知莫州

猛士当令守四方，中原诸将近相望。

一樽度日空闲暇，千骑临边自激昂。

谈笑定先降虏使，诗书仍得靖戎行。

君看宿将何承矩，安用摧锋百战场。

苏辙

苏辙　送梁交之徐州

湖水清且深，新荷半犹卷。

未见红妆窈窕娘，先排翠羽参差扇。

水面风生人未知，欹倾俯仰长先见。

岸上游人莫不归，清香入袖凉吹面。

投壶击鞠绿杨阴，共尽清樽食白饭。

坐中飞将忽先起，轻衫出试彭门远。

百步洪西白浪翻，戏马台南云岫满。

江山雄丽信宜人，风流孰似梁王苑。

苏辙

苏辙　送林子中安厚卿二学士奉使高丽二首

东夷从古慕中华，万里梯航今一家。

夜静双星先渡海，风高八月自还槎。

鱼龙定亦知忠信，象译何劳较齿牙。

屈指归来应自笑，手持玉帛赐天涯。

苏辙

苏辙　送林子中安厚卿二学士奉使高丽二首

官是蓬莱海上仙，此行聊复看桑田。

鲲移鹏徙秋帆健，潮阔天低晓日鲜。

平地谁言无巑岨，仁人何处不安全。

但将美酒盈船去，多作新诗异域传。

苏辙

苏辙　送琳长老还大明山

身老与世疏，但有世外缘。

五年客江西，扫轨谢往还。

依依二三老，示我马祖禅。

身心忽明旷，不受垢污缠。

偶成江东游，欲别空凄然。

缘散众亦去，飘若风中烟。

华阳本荒邑，缁素明星悬。

偶然得老尉，旧依育王山。

琏公善知识，不见十九年。

我昔未闻道，问以所入门。

告我从信入，授我普眼篇。

冉冉百尺松，起自一寸根。

南归发尽白，尺书今始传。

不知邻邑中，乃有门人贤。

百里走相访，触热汗雨翻。

怀中出诗卷，清纪如断蝉。

我适病寒热，气力才绵绵。

空斋默相向，欲语不能宣。

未暇答佳意，归锡锵金环。

空有维摩病，愧无维摩言。

苏辙

苏辙　送刘长清敏

汝州太守卧病年，亹亹犹复能清言。

平生雄辩嗟不见，风流尚有曹州存。

历下东游少相识，欢喜闻君在西邑。

旧知兄弟无凡俦，相逢一笑开颜色。

三年政令如牛毛，思归南亩皆蓬蒿。

羡君饮酒动论斗，引觥向口收狂潮。

醉後胸中百无有，偃然啸傲倾朋曹。

中朝卿士足官府，君归何处狂歌谣。

苏辙

苏辙　送刘道原学士归南康

大川倾流万物俱，根旋脚脱争奔徂。

流萍

流萍　-梗谁复数，长林巨石曾须臾。

轩昂颠倒唯恐後，嗟子何独强根株。

三年一语未尝屈，拟学文举惊当涂。

心知势力非汝敌，独恐清议无遗余。

扁舟岁晚告归觐，家膳欲及羞蓴鲈。

隐居高节世所尚，挂冠早岁还州闾。

纷纭世事不著耳，得失岂复分锱铢。

投身固已陷泥滓，独立未免遭沾濡。

君归左右识高趣，牛毛

数分贤愚。

苏辙

苏辙　送柳子玉

柳侯白首郎，风格终近古。

旧游日零落，新辈谁与伍。

人情逐时好，变化无定主。

试看近时人，相教蹈规矩。

行身剧孔孟，称道皆舜禹。

但求免讥评，岂顾愁肺腑。

坐令不羁士，举足遭网罟。

缅怀我生初，遗俗尚目睹。

-庸虽已亡，比近则犹愈。

老成慎趋好，後生守淳鲁。

岂效相谩欺，衒牛沽马脯。

过恶酒色间，可罪非可恶。

譬如嵇与院，心迹岂深蠹。

京师逢柳侯，往事能历数。

叹息子美贤，相与实旧故。

至今存篇章，醉墨龙蛇舞。

斯人今苟在，亦恐终囚虏。

惜哉时论隘，安置失处所。

一麾寄河壖，垂老幸有土。

世俗安足论，且尽杯中醑。

苏辙

苏辙　送鲁有开中大知洺州次子瞻韵

仲连虽不仕，而非绮与园。

逡巡笑谈间，屡解战斗繁。

子敬识二孙，长揖鼓鼙喧。

意气感周郎，振策起江村。

二贤继英风，千载为高门。

曾孙事仁祖，风义夙所敦。

台阁余故事，父老称遗言。

白发识公子，十载友元昆。

婆娑久不试，俯仰色愈温。

五马忽嘶鸣，朱轮夹征轩。

旌旄隔河至，部曲几人存。

铜虎不可留，刍狗行当燔。

秋潦决河防，遗黎化惊魂。

忧心念千里，何暇把一樽。

西城叩门别，南风吹帽翻。

嗟我限出谒，未敢逾短垣。

新晴水尚壮，想见民惊奔。

安得万丈堤，止此百里浑。

姑尔救一境，谁当理其源。

百闻贵一见，尺书为我论。

苏辙

苏辙　送吕希道少卿知滁州

长怪名卿亦坐曹，忽乘五马列旌旄。

才多莫厌官无事，郡小不妨名自高。

庶子定应牵赋咏，醉翁聊复继游遨。

试寻苦战清流下，要识经纶帝业劳。

苏辙

苏辙　送吕由庚推官得替还洛中二首

君家相国旧元勋，凛凛中丞继後尘。

谈笑二年同幕府，风流一倍愈它人。

南都去後少佳客，西洛归来多老臣。

我亦宦游无久意，它年松竹许相邻。

苏辙

苏辙　送吕由庚推官得替还洛中二首

洛水留人一向乾，雪泥溢路十分寒。

送行我岂无樽酒，多难君知久鲜欢。

回首只应怜老病，凌风争看试轻翰。

到家定见嵩阳老，问我衰迟未解官。

苏辙

苏辙　送毛君致仕还乡

古人避世事，岂问家有无。

但言鸿鹄性，不受樊笼拘。

公家昔盛时，阡陌连三衢。

仓廪济寒饿，婚嫁营羁孤。

千金赴高义，脱手曾须臾。

晚为二千石，得不偿所逋。

抚掌不复言，但以文字娱。

我恨见公迟，冉冉垂霜须。

高吟看落笔，剧饮惊倒壶。

负罪不自知，适意忘忧虞。

忽闻叩天阍，言旋故山庐。

朋友不及谋，亲戚亦惊呼。

人生各有意，何暇问俗徒。

嗟我好奇节，叹公真丈夫。

天高片帆远，目断清风徂。

惟应东宫保，迎笑相携扶。

苏辙

苏辙　送毛滂斋郎

先志承颜善养亲，束装骑马试为臣。

酒肠天予浑无敌，诗律家传便出入。

拥鼻高吟方自得，折腰奔走渐劳神。

归来一笑须勤取，花发陈吴二月春。

苏辙

苏辙　送欧阳辩

我年十九识君翁，须发白尽颧颊红。

奇姿云卷出翠阜，高论河决生清风。

我时少年岂知道，因缘父兄愿承教。

文章疏略未足云，举止猖狂空自笑。

公家多士如生毛，扬眉抵掌气相高。

下客逡巡愧知己，流卉低昂随所遭。

却来京洛三十载，重到公家二君在。

伯亡仲逝无由追，泪落数行心破碎。

京城东西正十里，雨落泥深旱尘起。

衣冠缠绕类春蚕，一岁相从知有几。

去年叔为尚书郎，家传旧业行有望。

今年季作澶渊吏，米盐骚屑何当起。

前辈今无一二存，後来幸有风流似。

黄河西行淤没屋，桑柘如云麦禾熟。

年丰事少似宜君，饱读遗书心亦足。

苏辙

苏辙　送排保甲陈佑甫

我生本西南，为学慕齐鲁。

从事东诸侯，结绶济南府。

谁言到官舍，旱气裂后土。

饥馑费囷仓，剽夺惊桴鼓。

缅焉礼义邦，忧作流亡聚。

君来正此时，王事最勤苦。

驱驰黄尘中，劝说野田父。

穰穰百万家，一一连什伍。

政令当及期，田闾贵安堵。

归乘忽言西，劬劳共谁语。

苏辙

苏辙　送千之侄西归

京洛东游岁月深，相逢初喜解微吟。

梦中助我生池草，别後同谁饮竹林。

文字承家怜女在，风流似舅慰人心。

便将格律传诸弟，王谢诸人无古今。

苏辙

苏辙　送钱承制赴广东都监

家声远继河西守，游宦多便岭外官。

南海无波闲斗舸，北堂多暇得羞兰。

忽闻常棣歌离索，应寄寒梅报好安。

它日篇舟定归计，仍将犀玉付江湍。

苏辙

苏辙　送钱婺州纯老

桃花汴水半河流，已作南行第一舟。

倦报朝中言啧乱，喜闻淮上橹咿呦。

平时答策词无枉，此去为邦学更优。

自古东阳足贤守，请君重赋沈公楼。

苏辙

苏辙　送青州签判俞退翁致仕还湖州

不作清时言事官，海邦那复久盘桓。

早依莲社尘缘少，新就草堂归计安。

富贵暂时朝露过，江山故国水精寒。

宦游从此知多事，收取楞伽静处看。

苏辙

苏辙　送饶州周沃秀才免解

少年工作赋，中岁复穷经。

骥老终知道，剑埋新发硎。

束装邻里助，答策友朋听。

还似临淄贡，随风起北溟。

苏辙

苏辙　送任师中通判黄州

一别都门今五年，剧谈精壮故依然。

厌居巴蜀千山底，决住荆河十顷田。

老去功名无意取，身闲诗笔更能专。

黄州无事聊须饮，世俗方今自足贤。

苏辙

苏辙　送苏公佐修撰知梓州

乘轺旧西蜀，出镇复东川。

父老知遗爱，壶浆定满前。

江山昔年路，旄节异邦权。

望重朝中旧，疆分剑外天。

岁登无猛政，蛮服罢防边。

去国身虽乐，忧时论独坚。

孤诚抱松直，汇进比茅连。

我亦相从逝，疏狂且自全。

苏辙

苏辙　送唐觐

溪上幽居少四邻，西家幸有著书人。

经年食菜谁怜瘦，终日题诗自不贫。

身在江湖钓竿地，心驰兰会战车尘。

此行便有飞腾处，笑杀年来老病身。

苏辙

苏辙　送王巩兼简都尉王诜

可怜杜老贫无食，杖藜晓入春泥湿。

诸家厌客频恼人，往往闭门不得入。

我今贫与此老同，交游冷落谁相容。

幸君在此足游衍，终日骑马西复东。

送君仍令君置酒，如此贫交世安有。

君归速语王武子，因君回船置十斗。

苏辙

苏辙　送王巩之徐州

遨游公卿间，结交非不足。

高秋远行迈，黄泥没马腹。

问君胡为尔，笑指篱间菊。

故人彭城守，久作中朝逐。

诗书自娱戏，樽俎当谁属。

相望鹤颈引，欲往gui头缩。

前期失不遂，浪语频遭督。

黄楼适已就，白酒行亦熟。

登高畅远情，戏马有前躅。

篇章杂笑语，行草烂盈幅。

归来贮箧笥，把玩比金玉。

吾兄别我久，忧患欲谁告。

孤高多风霆，弹射畏颠覆。

白头日益新，岁寒喜君独。

纷纷众草中，冉冉凌霜竹。

恨我闭笼樊，无由托君毂。

苏辙

苏辙　送王恪郎中知襄州

魏公德业冠当年，汝守威名竦汉边。

将相传家俱未远，子孙到处各推贤。

风流最喜君真似，符竹连分政得专。

岘首重寻碑堕泪，习池还指客横鞭。

逃亡已觉依刘表，寒俊应须礼浩然。

当有郡人知古意，拦街齐唱接篱篇。

苏辙

苏辙　送王适徐州赴学

送别江南春雨淫，北方谁是子知音。

性如白玉烧犹冷，文似朱弦叩愈深。

万里同舟宽老病，一杯分袂发悲吟。

明年榜上看名姓，杨柳春风正似今。

苏辙

苏辙　送王廷老朝散知虢州

满腹贮精神，触手会众理。

一废十五年，直坐才多尔。

我昔游宋城，忆始识君子。

簿书填丘山，宾客乱峰螘。

出寻城下宅，屡屣床前履。

清谈如锯木，落屑纷相委。

解颐自有乐，置酒姑且止。

逡巡破黄封，婉娩歌皓齿。

风高熊正白，霜落蟹初紫。

夜阑意未厌，河斜客忘起。

归来笑僮仆，熟醉未曾尔。

江湖一流荡，欢意日颓弛。

西还经旧游，相逢值新喜。

诏催西州牧，门有朱辬柅。

都城挽不住，山贼近方侈。

提刀索崖谷，援桴动闾里。

居家百无与，王事非有己。

何日却休官，复饮梁王市。

苏辙

苏辙　送王璋长官赴真定孙和甫辟书

昔年旅南服，始识王荆州。

威动千里肃，恩宽行客留。

从容见少子，风采倾凡俦。

温然吐词气，已觉清且修。

不见十五年，相逢话百忧。

青衫走尘土，白发各满头。

新弃东海邑，愿从北诸侯。

北鄙事方夥，饥馑连戈矛。

盟好未可轻，念当事怀柔。

主将今老成，勉尽良计筹。

苏辙

苏辙　送王震给事知蔡州

朝廷入忘返，冠盖如云屯。

贤哉贵公子，独以民社言。

西台出命书，落笔波涛翻。

东台典封驳，坐惜日月奔。

试刻得舡蔡，高卧强东藩。

旱岁独多麦，时雨如倾盆。

铃轩省鞭抶，幕府多壼樽。

逡巡文字乐，斥去簿领烦。

赐环行当至，坐席恐未温。

三槐日成阴，富贵属曾孙。







卷359

苏辙

苏辙　送王宗望郎中赴河东漕

春初戎马掠河壖，属国仓皇不解鞍。

未免驱民馈边食，旋闻奉使辍郎官。

年高转觉精神胜，虑稳要令事业安。

持节近看葱岭雪，拥裘应惯雁门寒。

苏辙

苏辙　送文与可知湖州

连持梁洋印，久作溪山主。

深知为郡乐，但畏买茶苦。

来归天禄阁，坐守登闻鼓。

九重未明入，百辟盈庭舞。

城南独归卧，心事谁当语。

旧闻吴兴胜，试问天公取。

家贫橐装尽，岁莫轻帆举。

苕溪净多石，弁岭瘦无土。

湖藕雪冰丝，山茶泼牛乳。

香粳饭玉粒，鲜鲫鱠红缕。

宫开水精洁，人寄画屏住。

俗吏自难堪，诗翁正当与。

从来思清绝，况乃病新愈。

团团肘後丹，暠暠胸中素。

高卧镇夸俗，清谈静烦诉。

应笑杜紫微，湖亭但狂顾。

苏辙

苏辙　送吴思道道人归吴兴二绝

一去吴兴十五年，东归父老几人存。

惠山唯有钱夫子，一寸闲田晓日暾。

苏辙

苏辙　送吴思道道人归吴兴二绝

遨游海上冀逢人，宴坐山中长闭门。

去住只今谁定是，相逢一笑各无言。

苏辙

苏辙　送鲜于子骏还朝兼简范景仁

蜀中耆旧今无几，相逢握手堪流涕。

倦游潦倒不还家，旧俗陵迟真委地。

钱荒粟帛贱如土，榷峻茶盐不成市。

诗书乡校变古法，节行故人安近利。

欲归长恐归不得，归去相欢定谁是。

低徊有似羊触藩，眷恋仅同鸡择米。

中山先生昔所爱，南都摄尹私相喜。

穷冬夜长一事无，灯火相从夜深睡。

读书万卷老不废，感遇百篇深有意。

俗吏惟知畏简书，穷途岂意逢君子。

春风归骑忽西顾，平日高谈应且止。

朝骑疋马事朝谒，莫就一床寻梦寐。

犹有城西范蜀公，买地城东种桃李。

花絮飞扬酒满壶，谈笑从容诗百纸。

红尘暗天独不知，白首相看两无愧。

古人避世金马门，何必柴车返田里。

苏辙

苏辙　送逊监淮西酒并示诸任二首

畴昔南迁海上雷，艰难唯与汝同来。

再从龙尉茅丛底，旋卜云桥荔子堆。

相与闭门寻旧学，谁言复出理官醅。

乘田委吏先师事，莫学陶翁到即回。

苏辙

苏辙　送逊监淮西酒并示诸任二首

淮西留滞昔经年，唯有诸任时往还。

炊黍留宾不嫌陋，借书度日免长闲。

归来潩水无水问，梦绕伊家古桧间。

二老旧游唯我在，後生谁复识苍颜。

苏辙

苏辙　送颜复赴阙

簟瓢未改安贫性，凫绎犹传直道余。

不见失官愁戚戚，但闻高卧起徐徐。

居中旧厌军容讲，补外仍遭城旦书。

此去将身置何许，秋风未免忆鲈鱼。

苏辙

苏辙　送杨孟容朝奉西归

三十始去家，四十初南迁。

五十复还朝，白发正纷然。

故人从西来，鞍马何联翩。

握手得一笑，喜我犹生全。

别离多忧患，梦觉非因缘。

惟余归耕计，粗有山下田。

久糜太仓粟，空愧乡党贤。

老兄富治行，令德齐高年。

幸此民事清，未厌军垒偏。

父老携壼浆，稚子迎道边。

应有故相识，问我何当旋。

君恩闵衰病，归驾行将鞭。

苏辙

苏辙　送杨腾山人

胸中万卷书，不如一囊钱。

不见杨夫子，岁晚走道边。

夜归空床卧，两手摩涌泉。

窗前雪花落，真火中自然。

涣然发微润，飞上昆仑颠。

霏霏雨甘露，稍稍流丹田。

闭目内自视，色如黄金妍。

至阳不独凝，当与纯阴坚。

一穷百不遂，此事终无缘。

君看抱朴子，共推古神仙。

无钱买丹砂，遗恨盈尘编。

归去守茅屋，道成要有年。

苏辙

苏辙　送余京同年兄通判岚州

矫矫吴越士，远为并代行。

寒暄虽云异，慷慨慰平生。

我昔在济南，君时事淄青。

连年食羊炙，便欲忘蓴羹。

问君弃乡国，何似敝屣轻。

丈夫事所志，归去无田耕。

闲官少愧耻，教子终余龄。

定心养浩气，闭目收元精。

此志我亦然，偶与长者并。

会合不可期，未易夸者评。

苏辙

苏辙　送元老西归

昼锦西归及早秋，十年太学为亲留。

读诗俛就当年说，答策甘从下第收。

莫嫌簿领妨为学，从此文章始自由。

家有吏师遗躅在，当令耆旧识风流。

苏辙

苏辙　送张公安道南都留台

识公岁已深，从公非一日。

仰公如重云，庇我贫贱迹。

公归无留意，我处念平昔。

少年喜文字，东行始观国。

成都多游士，投谒密如栉。

纷然众人中，顾我好颜色。

猖狂感一遇，邂逅登仕籍。

尔来十六年，鬓发就衰白。

谋身日已谬，处世复何益。

从来学俎豆，渐老信典册。

自知百不堪，偶未三见黜。

譬如沟中断，谁复强收拾。

高怀绝尘土，旧好等金石。

庠斋幸无事，樽俎奉清适。

居然远忧患，况复取矜式。

汪洋际海深，淡泊朱弦直。

猣时非所安，归去亦何失。

道存尚可卷，功成古难必。

还寻赤松子，独就丹砂术。

恨无二顷田，伴公老蓬荜。

苏辙

苏辙　送张师道杨寿祺二同年

故国多贤俊，登科并弟兄。

重来旧游处，两见近题名。

冉冉须堪把，駸駸岁可惊。

狐辕已南向，疋马复西征。

入峡猿应苦，还荆雁已鸣。

喜从元帅幕，官职渐峥嵘。

苏辙

苏辙　送张恕朝奉南京签判二首

楚蟹吴柑初著霜，梁园官酒试羔羊。

老如计相非无齿，清似留侯未却粮。

杖屦稍通宾客过，殽蔬要遣子孙尝。

诏书委曲如公意，幕府新除朱绂郎。

苏辙

苏辙　送张恕朝奉南京签判二首

朱绂还家罢倚门，留都无事最宜亲。

下车趋走惊邻舍，决狱平反慰老人。

相见只今多邂逅，旧游他日半埃尘。

何年重起扁舟兴，会作东湖十日宾。

苏辙

苏辙　送张唐英监阆州税

阆中虽近蜀，监税本闲官。

岂足淹贤俊，聊应长羽翰。

读书心健否，答策意何阑。

未可厌畋猎，田中有走貆。

苏辙

苏辙　送张正彦法曹

忆见君兄弟，相携谒侍郎。

通经夸早岁，落笔尽成章。

试剧何轻锐，当官便激昂。

三年知力竭，大府觉才长。

知已未如格，归赀才满囊。

旧书还读否，师说近凄凉。

苏辙

苏辙　送赵屼秘书还钱塘

世人何局促，奔走鬓苍苍。

闻道余杭守，独游何有乡。

禅心朝吐月，元气夜生光。

清静安罢瘵，宽仁服暴强。

声名高一世，风采见诸郎。

谒帝朱为绂，还家彩作裳。

经过留画舫，谈笑接清觞。

问讯颜依旧，峥嵘岁自长。

人生真几许，世味不堪尝。

归去闻诗罢，求余却老方。

苏辙

苏辙　送侄迈赴河间令

老去那堪用，恩深未敢归。

谁能告民病，一一指吾非。

尔赴河间治，无嫌野老讥。

仍将尺书报，勿复问从违。

苏辙

苏辙　送周思道朝议归守汉州三绝

早缘民事失茶官，解印重来十二年。

美恶一周还自复，始知东里解言天。

苏辙

苏辙　送周思道朝议归守汉州三绝

梓汉东西甲乙州，同时父子两诸侯。

老年我作西归计，兄弟还能得此不。

苏辙

苏辙　送周思道朝议归守汉州三绝

酒压郫筒忆旧酤，花传丘老出新图。

此行真胜成都尹，直为房公百顷湖。

苏辙

苏辙　送周正孺自考功郎中归守梓潼兼简吕元钧三绝

白发熙宁老诤臣，凛然心胆大於身。

吾侪坐看冯唐去，谁起云中废弃人。

苏辙

苏辙　送周正孺自考功郎中归守梓潼兼简吕元钧三绝

十年符竹守吾州，故吏相逢嘲土牛。

毋谓徐公不堪用，诸人自与世沉浮。

苏辙

苏辙　送周正孺自考功郎中归守梓潼兼简吕元钧三绝

东道如闻近稍安，乘骢按部凛生寒。

忽逢太守能相下，俱是从来言事官。

苏辙

苏辙　送转运判官李公恕还朝

我行未厌山东远，昔游历下今梁宛。

官如鸡肋浪奔驰，政似牛毛常黾勉。

幸公四年持使节，按行千里长相见。

鹰掣秋田伏兔惊，骥驰平野疲牛倦。

似僯多病与时违，未怪两州从事懒。

除书夺去一何速，归袖翩然不容挽。

黄河东注竭昆仑，钜野横流入州县。

民事萧条委浊流，扁舟出入随奔电。

回首应怀微禹忧，归朝且喜宁亲便。

公知齐楚即为鱼，劝筑宣防不宜缓。

苏辙

苏辙　泝潮二首

潮来海若一长呼，潮去肃条一吸余。

初见千艘委泥土，忽浮万斛泝空虚。

映山少避曾非久，无势前行却自如。

天地尚遭人意料，乘时使气定粗疏。

苏辙

苏辙　泝潮二首

疋练萦回出海门，黄泥先变碧波浑。

初来似欲倾沧海，正满真能倒百源。

流卉飞腾竟何在，扁舟睥睨久仍存。

自惭不作山林计，来往终随梦物奔。

苏辙

苏辙　宿荥阳甯氏园

喧卑背城市，旷荡临溪水。

车流泝绝壁，河润及桃李。

居人有佳思，过客得新喜。

中桥一回顾，欲入迷所自。

苏辙

苏辙　岁莫二首

岭南万里归来客，颍上六年多病身。

未死谁言犹有命，长闲岂复更尤人。

眼看世事知难了，手注遗编近一新。

点检平生无几恨，浊醪初熟正逢春。

苏辙

苏辙　岁莫二首

文章习气消未尽，般若初心老渐明。

粗有春秋传旧学，终凭止观定无生。

维摩晚亦谐生事，弥勒初犹重世名。

须发来年应更白，莫留尘滓溷澄清。

苏辙

苏辙　岁莫口号二绝

六十年来又七年，眼昏头白意茫然。

逢人欲说平生旧，少有能知两世前。

苏辙

苏辙　岁莫口号二绝

两世相从今几人，回头强半已埃尘。

此心点检终如一，时事无端日日新。

苏辙

苏辙　孙宾叟道人

万里飘然不系舟，酒垆一笑便相投。

千金不换金丹诀，何事惟须一布裘。

苏辙

苏辙　所寓堂後月季再生与远同赋

客背有芳藂，开花不遗月。

何人纵寻斧，害意肯留卉。

偶乘秋雨滋，冒土见微茁。

猗猗抽条颖，颇欲傲寒冽。

势穷虽云病，根大未容拔。

我行天涯远，幸此城南苃。

小堂劣容卧，幽阁粗可蹑。

中无一寻空，外有四邻市。

窥墙数柚实，隔屋看椰叶。

葱蒨独兹苗，愍愍待其活。

及春见开敷，三嗅何忍折。

苏辙

苏辙　索居三首

索居非谪地，垂老更穷途。

去住看人意，幽忧赖我无。

小园花草秽，陋巷犬羊俱。

近觉根尘离，忘言日益愚。

苏辙

苏辙　索居三首

平生亦何事，十载苦颠難。

梦巑曾非巑，觉迷终不迷。

客居兼壮子，别久愧良妻。

稍讶音书阔，春阴道路泥。

苏辙

苏辙　索居三首

许蔡古邻国，风烟相杂和。

萧然客舍静，不愿主人过。

野荠春将老，淮鱼夏渐多。

街南病居士，有酒对酣歌。

苏辙

苏辙　踏藕

春湖柳色黄，宿藕冻犹僵。

翻沼龙蛇动，撑船牙角长。

清泉浴泥滓，粲齿碎冰霜。

莫使新梢尽，炎风翠盖凉。

苏辙

苏辙　唐相二绝

杨王灭後少英雄，犹自澄思却月中。

已得惠妃欢喜见，方头笑杀曲江公。

苏辙

苏辙　唐相二绝

朝中寂寂少名卿，晚岁雄猜气益横。

心怕无须少年士，可怜未识玉奴兄。

苏辙

苏辙　唐修撰义问挽词二首

家风台柏老，遗直故依然。

节见南迁後，神凝未瞑前。

临民旧有法，训子适成篇。

九转今犹在，参同岂妄传。

苏辙

苏辙　唐修撰义问挽词二首

我返南荒日，君临旧许初。

笑谈宽老病，旌旆拥茅庐。

酒盏开虽数，溪堂到尚疏。

谁言生死隔，近在浃旬余。

苏辙

苏辙　堂成

筑室三年，堂成可居。

我初不知，诸子劳劬。

父母老矣，风雨未除。

橐装几何，勿问有无。

伐木於山，因此旧庐。

不约不丰，燕处无余。

堂开六楹，南北四筵。

昼明速然，夜冥黯然。

四邻无声，布被粗毡。

身非蚌螺，一睡经年。

夜如何其，趺坐燕安。

善恶不恩，此心自圆。

东厢靖深，以奉尝焌。

老佛之庐，朝香夜灯。

西厢千卷，图书之林。

先人所遗，子孙是承。

杖屐经行，直如引绳。

顾视而笑，此如我心。

诸子之室，左右吾背。

将食击板，一系而会。

瓜畦芋区，分布其外。

锄去瓦砾，壤而不块。

废井重浚，泉眼仍在。

辘轳雷鸣，甘雨时霈。

园夫能勤，家足于菜。

有客叩门，贺我堂成。

揖客而笑，念我平生。

三世读书，粗免躬耕。

明窗修竹，惟我与兄。

荫映茅茨，吐论峥嵘。

猖狂妄行，以得此名。

老而求安，匪以为荣。

苏辙

苏辙　堂成不施丹雘唯纸窗水屏萧然如野人之居偶作

高栋虚窗五月凉，客来扫地旋焚香。

白云低绕明月观，涨海东流清暑堂。

病久渴心思沆瀣，梦回余念属潇湘。

老人夫妇修行久，此处从今是道场。

苏辙

苏辙　滕达道龙图挽词二首

才适邦家用，学非章句儒。

遭逢初莫测，流落一长吁。

大节轻多难，深言究远图。

收功太原守，谈笑视羌胡。

苏辙

苏辙　滕达道龙图挽词二首

南窜逢公弄水亭，北归留我阖闾城。

壮年不见日千里，余论犹惊敌万兵。

简册何人知迼膝，边防触处竦先声。

伤心系舸城东地，目断安知有死生。

苏辙

苏辙　滕王阁

客从筠溪来，欹仄困一叶。

忽逢章贡余，滉荡天水接。

风霜出洲渚，草木见毫末。

势奔西山浮，声动古城巌。

楼观却相倚，山川互开阖。

心惊鱼龙会，目送凫雁灭。

遥瞻客帆久，更悟江流阔。

史君东鲁儒，府有徐孺榻。

高谈对宾旅，确论精到骨。

余思属湖山，登临寄遗堞。

骄王应笑滕。狂客亦怜勃。

万钱罄一饭，千金卖丰碣。

豪风相凌荡，俳语终仓猝。

事往空长江，人来逐飞楫。

短篇竟芜陋，绝景费弹压。

但当倒罂瓶，一醉付江月。

苏辙

苏辙　题东坡遗墨卷後

少年喜为文，兄弟俱有名。

世人不妄言，知我不如兄。

篇章散人间，堕地皆琼英。

凛然自一家，岂与余人争。

多难晚流落，归来分死生。

晨光迫残月，回顾失长庚。

展卷得遗草，流涕湿冠缨。

斯文久衰弊。冱流自为清。

科斗藏壁中，见者空叹惊。

废兴自有时，诗书付西京。

苏辙

苏辙　题都昌清隐禅院

北风江上落潮痕，恨不乘舟便到门。

楼观飞翔山断际，松筠阴翳水来源。

升堂猿鸟晨窥坐，乞食帆樯莫绕村。

谁道溪岩许深处，一番行草认元昆。

苏辙

苏辙　题杜介供奉熙熙堂

门前籍籍草生径，堂上熙熙气吐春。

遮眼图书聊度日，放情丝竹最关身。

年来冯脱乌皮几，客去时乾漉酒巾。

卜筑城中移榜就，休心便作广陵人。

苏辙

苏辙　题方子明道人东窗

纸窗云叶净，香篆细烟青。

客到催茶磨，泉声响石瓶。

禅关敲每应，丹诀问无经。

赠我刀圭药，年来发变星。

苏辙

苏辙　题韩驹秀才诗卷

唐朝文士例能诗，李杜高深得到希。

我读君诗笑无语，恍然重见储光羲。

苏辙

苏辙　题滑州画舫斋赠李公择学士

窗户重重向日明，船居气味此中生。

汀洲出没丛花短，波浪澄虚两岸平。

窜逐南来身未稳，安闲感物意犹惊。

前贤事迹君今似，不愧当年画舫名。

苏辙

苏辙　题旧锺馗

济南书记今白须，岁节锺馗旧录襦。

举手托天欣见雪，破鞋踏冻可怜渠。

滔滔时辈今黄壤，六六年华属老夫。

儿女未容翁便去，银瓶隔夜浸屠酥。

苏辙

苏辙　题李公麟山庄图　建德馆

龙眠渌净中，微吟作云雨。

幽人建德居，知是清风主。

苏辙

苏辙　题李公麟山庄图其八栖云室

石室空无主，浮云自去来。

人间春雨足，归意带风雷。

苏辙

苏辙　题李公麟山庄图其二墨禅堂

此心初无住，每与物皆禅。

如何一丸墨，舒卷化山川。

苏辙

苏辙　题李公麟山庄图其二十鹊源

溪深龟鱼骄，石瘦椿楠劲。

借子木兰船，宽我芒鞋病。

苏辙

苏辙　题李公麟山庄图其九秘全庵

世道自破碎，全理未尝违。

溪山亦何有，永觉平日非。

苏辙

苏辙　题李公麟山庄图其六芗茅馆

山居少华丽，牵茅结净屋。

此间不受尘，幽人亦新沐。

苏辙

苏辙　题李公麟山庄图其七璎珞岩

泉流逢石缺，脉散成宝网。

水作璎珞看，山是如来想。

苏辙

苏辙　题李公麟山庄图其三华岩堂

佛口如澜翻，初无一正定。

画作正定看，於何是佛性。

【卷15】

苏辙

苏辙　题李公麟山庄图其十八宝华岩

团团宝华岩，重重荫珍木。

归来得商鼎，试鬻溪边绿。

苏辙

苏辙　题李公麟山庄图其十二雨花岩

岩花不可攀，翔蕊久未堕。

忽下幽人前，知子观空坐。

苏辙

苏辙　题李公麟山庄图其十九陈彭漷

苍壁立精铁，县泉泻天绅。

山行见已久，指与未来人。

苏辙

苏辙　题李公麟山庄图其十六垂云沜

未见垂云沜，其如归兴何。

路穷双足热，为我洗磐陀。

苏辙

苏辙　题李公麟山庄图其十七胜金岩

置马步岩间，岩前得平地。

肴蔬取行簏，粗饱有遗味。

苏辙

苏辙　题李公麟山庄图其十三泠泠谷

层崖落飞泉，微风泛乔木。

坐遣谷中人，家家有琴筑。

苏辙

苏辙　题李公麟山庄图其十四玉龙峡

白龙昼饮潭，修尾挂石壁。

幽人欲下看，雨雹晴相射。

苏辙

苏辙　题李公麟山庄图其十五观音岩

倚崖开翠屏，临潭置苔石。

有所独无人，君心得未得。

苏辙

苏辙　题李公麟山庄图其十延华洞

共恨春不长，逡巡就摇落。

一见洞中天，真知世间恶。

苏辙

苏辙　题李公麟山庄图其十一澄元谷

石门日不下，潭镜月长临。

细细溪风渡，相看识此心。

苏辙

苏辙　题李公麟山庄图其四云芗阁

清溪便种稻，秋晚连云熟。

不待见新舂，西风芗自足。

苏辙

苏辙　题李公麟山庄图其五发真坞

山开稍有路，水放亦成川。

游人得所息，真意方澹然。

苏辙

苏辙　题李简夫葆光亭

迳草侵芒屩，庭花堕石台。

小亭幽事足，野色向人来。

坐上乌皮几，墙间大瓠罍。

老成无不可，谈笑得徘徊。

苏辙

苏辙　题李十八黄龙寺画壁

胸次峥嵘落笔端，壁题留与老夫看。

枯槎尚倚春风力，苍竹从来自岁寒。

苏辙

苏辙　题南都留守妙峰亭

我登妙峰亭，欲访德云师。

春阳被原野，濉涣含流澌。

未复桃李色，稍增松桂姿。

孑孑东来樯，冉冉将安之。

万物委天运，此身免奔驰。

怅然怀旧游，一丘覆茅茨。

清冷久沮洳，文雅空颓隳。

提携二三子，醉倒春风吹。

不见妙峰处，安知德云期。

南迁久忘反，有获空自知。

归来览新构，恍然发深思。

远行极南海，此地初不移。

酌我一斗酒，尽公终日嬉。

德云非公欤，相对欲无词。

苏辙

苏辙　题南康太守宅五老亭

五老高闲不入城，开轩肯就史君迎。

坐中莫著闲宾客，物外新成六弟兄。

云气飘浮衣袂举，泉流洒落佩环声。

岌然终日俱无语，静寿相看意自明。

苏辙

苏辙　题三游洞石壁

昔年有迁客，携手醉嵌岩。

去我岁已百，游人忽复三。

苏辙

苏辙　题王诜都尉画山水横卷三首

摩诘本词客，亦自名画师。

平生出入辋川上，鸟飞鱼泳嫌人知。

山光盎盎著眉睫，水声活活流肝脾。

行吟坐咏皆自见，飘然不作世俗词。

高情不尽落缣素，连峰绝涧开重帷。

百年流落存一二，锦囊玉轴酬不訾。

谁令食肉贵公子，不学父祖驱熊罴。

细毡净几读文史，落笔璀璨传新诗。

青山长江岂君事，一挥水墨光淋漓。

手中五尺小横卷，天末万里分毫厘。

谪官南出止均颍，此心通达无不之。

归来缠裹任纨绮，天马性在终难羁。

人言摩诘是前世，欲比顾老疑不痴。

桓公崔公不可与，但可与我宽衰迟。

苏辙

苏辙　题王诜都尉画山水横卷三首

怜君将帅虽有种，多君智慧初无师。

篇章俊发已可骇，丹青妙绝当谁知。

自言五色苦乱目，况乃旨酒长伤脾。

手狂但可时弄笔，口病未免多微词。

歌钟一散任池馆，幅巾静坐空书帷。

偶从禅老得真趣，此身不足非财訾。

世间翻覆岸为谷，猛兽相食虎与罴。

逝将得意比春梦，独取妙语传清诗。

眼看宫酿泻酥酪，未与村酒分醇漓。

解鞍骏马空伏枥，寄书黄狗闲生厘。

江山平日偶有得，不自图写浑忘之。

临窗展卷聊自适，盘礴岂复冠裳羁。

欲乘渔艇发吾兴，愿入野寺嗟儿痴。

行缠布袜虽已具，山中父老应嫌迟。

苏辙

苏辙　题王诜都尉画山水横卷三首

我昔得罪迁南夷，性命顷刻存篙师。

风吹波荡到官舍，号呼谁复相闻知。

小园畜蚁防桶蠹，空庭养蜂收蜜脾。

读书一生空自笑，卖盐竟日那复词。

城中清溪可濯漱，城上连峰堪幕帷。

十千薄俸聊足用，鱼多米贱忧无訾。

东坡居士最岑寂，岌然深藂见狐罴。

坐隅止鵩偶成赋，盘中食蟆时作诗。

怜君富贵可炙手，一时出走羞啜醨。

泽傍憔悴凡几岁，胸中芥蒂无一厘。

江山别来今久伏，不独能言能画之。

同朝执手不容久，笑我野马方受羁。

袖中短卷墨犹湿，傍人笑指吾侪痴。

方求农圃救贫病，它年未用讥樊迟。

苏辙

苏辙　题王诜都尉设色山卷後

还君横卷空长叹，问我何年便退休。

欲借岩阿著茅屋，还当溪口泊渔舟。

经心蜀道云生足，上马胡天雪满裘。

万里还朝径归去，江湖浩荡一轻鸥。

苏辙

苏辙　题王生画三蚕蜻蜓二首

饥蚕未得食，宛转不自持。

食蚕声如雨，但食无复知。

老蚕不复食，娇首有所思。

君画三蚕意，还知使者谁。

苏辙

苏辙　题王生画三蚕蜻蜓二首

蜻蜓飞聁聁，向空无所著。

忽然逢飞蚊，验尔饥火作。

一饱困竹稍，凝然反冥寞。

若无饥渴患，何贵一箪乐。

苏辙

苏辙　题徐正权秀才城西溪亭

竹林分径水通渠，真与幽人作隐居。

溪上路穷惟画舫，城中客至有罾鱼。

东来只为林泉好，野外从教簿领疏。

不识徂徕石夫子，兼因女婿觅遗书。

苏辙

苏辙　题郾城彼岸寺二首其二武宗元比部画文殊玄奘

遗墨消磨顾陆余，开元一一数吴卢。

本朝唯有宗元近，国本长留後世模。

出世真人气雍穆，入蕃老释面清癯。

居人不惜游人爱，风雨侵陵色欲无。

苏辙

苏辙　题郾城彼岸寺二首其一文殊院古柏

曾看大柏孔明祠，行尽天涯未见之。

此树便当称子行，他山只可作孙枝。

栋梁知是谁家用，舟楫唯应海水宜。

日莫飞鸦集无数，青田老鹤未曾知。

苏辙

苏辙　题张安道乐全堂

天命无不全，人事每自伤。

譬如摩尼珠，宛转有余光。

藻饰不能加，尘垢岂有亡。

世人未尝识，姑射手自将。

我公体自然，率性非勉强。

驰驱四十年，不入忧患场。

晚岁事蒙养，敛退就此堂。

小儒岂知道，宿昔窥门墙。

申屠师无人，无足亦自忘。

如逢郑执政，一笑先生傍。

苏辙

苏辙　厅前柏

穉柏如婴儿，冉冉三尺长。

移根出涧石，植干对华堂。

重露恣膏沐，清风时抑扬。

我老不耐寒，怜汝堪风霜。

朝夕望尔长，尺寸常度量。

知非老人伴，可入诸孙行。

想见十年後，檐前蔚苍苍。

人来顾汝笑，诵我此诗章。

苏辙

苏辙　庭中种花

空庭一无有，初种六株花。

青桐绿杨柳，相映成田家。

春雨散膏油，朝暾发萌牙。

造物知我心，初来尽枯槎。

开花已可贵，结子成益佳。

百事尽如此，一生复何嗟。

我生本穷陋，中年旅朝衙。

失脚堕南海，生还梦荒遐。

筑室虽不多，於我则已奢。

松筠伴衰老，已矣无复加。

苏辙

苏辙　同迟赋春晚

池塘春旱欲生尘，一雨能令草木新。

脾病不嫌樱笋薄，廪空偏喜麦禾匀。

白须照水湖光净，渌酒留人鸟唘频。

但恐少年嫌老丑，眼前无复一时人。

苏辙

苏辙　同迟赋千叶牡丹

未换中庭三尺土，漫种数丛千叶花。

造物不违遗老意，一枝颇似洛人家。

名园不放寻芳客，陋巷希闻载酒车。

未忍画瓶修佛供，清樽酌尽试山茶。

苏辙

苏辙　同孔常父作张夫人诗

女子勿言弱，男儿何必强。

君看张夫人，身举十五丧。

头上脱笄珥，箧中斥襦裳。

筑坟连丘山，松柏郁苍苍。

亲戚不为助，涕泣感道傍。

昔有王氏老，身为尚书郎。

亲死弃不葬，簪裾日翱翔。

白骨委庐陵，宦游在岐阳。

一旦有丈夫，轩轩类佯狂。

相面识心腹，开口言灾祥。

嗟汝平生事，不了令谁当。

汝身暖丝绵，汝口甘稻粱。

衣食未尝废，此事乃可忘。

一言中肝心，投身拜其床。

傍人漫不知，相视空茫茫。

终言汝不悛，物理久必偿。

儿女病手足，相随就沦亡。

鄙夫本愚悍，过耳风吹墙。

明年及前期，长子忧骭疡。

一麾守巴峡，双柩还故乡。

弱息虽仅存，蹒跚亦非良。

谁言天地宽，网目固自张。

古事远不信，近事世所详。

企张非求福，祸败当惩王。

苏辙

苏辙　同李倅钧访赵嗣恭留饮南园晚衙先归

城南高楼出乔木，下有方塘秋水足。

新霜未变草木鲜，晚日旋催梨枣熟。

雨荒松菊半榛莽，风老菰蒲初瑟缩。

门前大路多尘土，日中过客无留毂。

开门却扫如有待，下马升堂真不速。

劝我一振衣上黄，临风共倒樽中渌。

肴蔬草草意不尽，丝竹泠泠暗相属。

琳宫仙伯自闲暇，幕府粗官苦烦促。

晚衙簿领当及期，後堂车辖要须漉。

令人更愧东宫师，眷恋溪山弃华屋。

苏辙

苏辙　同外孙文九新春五绝句

佳人旋贴钗头胜，园父初挑雪底芹。

欲得春来怕春晚，春来会似出山云。

苏辙

苏辙　同外孙文九新春五绝句

瓮中腊脚长忧冻，户外春风那得知。

酒熟定应花未动，举瓢先对柳千丝。

苏辙

苏辙　同外孙文九新春五绝句

菊叶萱芽初出土，冻虀冷面欲宜人。

老人脾病难随汝，洗釜磨刀待晚眷。

苏辙

苏辙　同外孙文九新春五绝句

筑室恨除千本竹，及春先补百株花。

隔年预与园夫约，春雨晴时问汝家。

苏辙

苏辙　同外孙文九新春五绝句

雪覆西山三顷麦，一犁春雨祝天工。

麦秋幸与人同饱，昔日黄门今老农。

苏辙

苏辙　同王适曹焕游清居院步还所居

身为江城吏，心似野田叟。

寻僧忽忘归，饱食莫携手。

畏人久成情，路绕古城後。

茅茨远相望，鸡犬亦时有。

人还市井罢，日落狐兔走。

回风吹横烟，烧火卷林薮。

草深径渐恶，荆棘时挂肘。

褰裳涉沮洳，斜绝污池口。

投荒分岑寂，欹侧吾自取。

二君独何为，经岁坐相守。

游从乏车骑，饮食厌菘韭。

周旋未忍弃，辛苦亦何负。

归来倚南窗，试挹樽中酒。

笑问黄泥行，此味还同否。

苏辙

苏辙　同王适赋雪

北风吹雨雨不断，遍满虚空作飞霰。

纸窗独卧不成眠，茅屋无声时一泫。

鸟乌错莫寒未起，庭户空明夜惊旦。

重楼复阁烂生光，绝涧连山漫不见。

夹砌双杉洗更碧，满田碧草埋应烂。

城中闭户无履迹，市上孤烟数晨爨。

细排玉箸短垂檐，暗结轻冰时入研。

拨灰有客顾尊俎，迹兔何人试鹰犬。

未容行役扫车毂，应有老农歌麦饭。

一来江城若俄顷，四见白花飞面旋。

坐看酒瓮谁敢尝，归踏冰泥屡成测。

年来桥板断不属，莫出肩舆足忧患。

到家昏黑空自笑，诉妇勤劳每长叹。

床头有酒未用沽，囊里无钱不劳算。

更令雪片大如手，终胜溪瘴长熏眼。

谒告犹能不出门，典衣共子成高宴。

苏辙

苏辙　同子瞻次过远重字韵

孟子自夸心不动，未试永嘉铁轮重。

弟兄六十老病余，万里同遭海隅送。

长披羊裘类严子，罢食猪肝同闵仲。

大男留处事田亩，幼子随行躬釜瓮。

低眉语笑接邻父，弹指吁嗟到蛮洞。

茅茨一日敢忘葺，桑柘十年须勉种。

来时邂逅得相携，归去逡巡应复从。

莫惊忧患尔来同，久知出处平生共。

虽令子孙治家学，休炫文章供世用。

颍川筑室久未成，夜来忽作西湖梦。

苏辙

苏辙　同子瞻次梅圣俞旧韵题乡舍木山

江槎出没浮犀牛，波涛抓天谷为洲。

江寒水落惊霜秋，危根瘦节鸣寒流。

脆朽吹去谁镌锼，连峰叠嶂立酋酋。

吾家此山不易得，十年弃置空自术。

猿号鹤唳岂无意，委蛇怪我怀羔裘。

西归父老拍手笑，笑忆翁子躬薪槱。

去时三山今有五，不问故园惟一丘。

苏辙

苏辙　同子瞻泛汴泗得渔酒二咏

江湖性终在，平地难久居。

渌水雨新涨，扁舟意自如。

河身萦疋素，洪口转千车。

愿言弃城市，长竿夜独渔。

苏辙

苏辙　同子瞻泛汴泗得渔酒二咏

懒思久废诗，病肠不堪酒。

强颜水石间，滥迹宾主後。

不知白浪翻，但怪青山走。

莫随使车尘，岂畏严城斗。

苏辙

苏辙　土牛

天地非不仁，万物自刍狗。

土牛适成象，逡巡见屠剖。

田家挽双角，归理缫丝釜。

生无负重力，死作初耕候。

碎身本不辞，及物稍无负。

君看刘表牛，岂脱曹公手。

苏辙

苏辙　外孙文骥与可学士之孙也予亲教之学作诗俊发犹有家风喜其不坠作诗

已矣石室老，奄然三十年。

遗孙生不识，妙理定谁传。

孔汲仍闻道，贾嘉终象贤。

文章犹细事，风节记高坚。

苏辙

苏辙　外孙文九伏中入村晒麦

春田不雨忧无麦，入囷得半犹足食。

伏中一晒不可缓，旱田苍耳犹难得。

人言春旱夏当潦，入伏未保天日好。

老农经事言不虚，防风防雨如防盗。

外孙读书旧有功，吾言七字传祖风。

旋投诗笔到田舍，知我老来馋且慵。

秋田正急车难起，汗滴肩赫愧邻里。

磨声细转雪花飞，举家百口磨牙齿。

食前方丈我所无，焌饼十字或有诸。

孙归何用慰勤苦，烹鸡亦有焌胡卢。

苏辙

苏辙　宛丘二咏

旱湖堤上柳空多，倚岸轻舟奈汝何。

秋雨连渠添积润，春风吹冻忽生波。

虫鱼便尔来无数，凫雁犹疑未肯过。

持诧钱塘应笑我，坳中浮芥两幺麽。

苏辙

苏辙　万蝶花

谁唱残春蝶恋花，一团粉翅压枝斜。

美人欲向钗头插，又恐惊飞鬓似鸦。

苏辙

苏辙　亡伯母同安县君杨氏挽词

德盛诸杨族，贤宜伯父家。

周姜职苹藻，歜母事桑麻。

大邑移封近，阴堂去日赊。

空余镜奁在，时出旧笄珈。

苏辙

苏辙　亡嫂靖十君蒲氏挽词二首

家风足图史，妇德俨苹蘩。

汤沐从夫宠，冠衣席弟恩。

克家传众子，有後庆多孙。

追养心何极，增封礼尚存。

苏辙

苏辙　亡嫂靖十君蒲氏挽词二首

宦游非不遂，流落自粗疏。

宗党半天末，存亡惊素书。

佳城东岭外，茂木故阡余。

遥想千车送，临江涕满裾。

苏辙

苏辙　王度支陶挽词二首

风迹殊不昧，声名岂偶然。

长途催騤骥，爽气激鹰鹍。

薏苡成遗恨，松楸卜远年。

凄凉故吏尽，谁泣鬣封前。

苏辙

苏辙　王度支陶挽词二首其

京尘昔倾盖，江国见佳城。

零落旧冠剑，艰难孝弟兄。

存亡看世俗，意气忆平生。

晓铎知人恨，幽音亦未平。

苏辙

苏辙　王公生日

纯阴十月晚，劲气肃群骄。

惟有乔松在，长看积雪消。

生贤禀真性，特立冠当朝。

早岁初成赋，群雄已失标。

治才精破竹，廷论壮生飙。

博士皆推贾，宣皇重试萧。

周旋穷政体，出入解心焦。

九列高称冠，三台岂足超。

论功归颖霸，举相待虞姚。

骥骋经新卧，弓强发久弨。

百年时节在，四海众心翘。

当见飞中使，齰金赐此朝。

苏辙

苏辙　王君贶宣徽挽词三首

妙年收贾傅，白首贵王阳。

志气文章在，功名岁月长。

遗孙依旧德，故吏满诸方。

河朔三持节，斯民定不忘。

苏辙

苏辙　王君贶宣徽挽词三首

谪堕神仙侣，飞翔鸾凤姿。

旧逢黄石老，阴许赤松期。

历历僧伽记，申申邓傅词。

翻然归海峤，无复世人知。

苏辙

苏辙　王君贶宣徽挽词三首

从军在河上，仗钺喜公来。

幕府方闲暇，歌钟得纵陪。

它年老宾佐，过国泣楼台。

犹有坟碑在，仍令故客开。

苏辙

苏辙　王诜都尉宝绘堂词

侯家玉食绣罗裳，弹丝吹竹喧洞房。

哀歌妙舞奉清觞，白日一醉万事忘。

百年将种存慨慷，西取庸蜀践戎羌。

战袍赐锦盘鵰章，宝刀玉玦余风霜。

天孙渡河夜未央，功臣子孙白且长。

朱门甲第临康庄，生长介胄羞膏粱。

四方宾客坐华堂，何用为乐非笙簧。

锦囊犀轴堆象床，竿叉连幅翻云光。

手披横素风飞扬，长林巨石插雕梁。

清江白浪吹粉墙，异花没骨朝露香。

挚禽猛兽舌颚张，腾踏騕褭联驌髄。

喷振风雨驰平冈，前数顾陆後吴王。

老成虽丧存典常，坐客不识视茫洋。

骐驎飞烟郁芬芳，卷舒终日未用忙。

游意淡泊心清凉，属目俊丽神激昂。

君不见伯孙孟孙俱猖狂，干时与事神弗臧。

苏辙

苏辙　王仲仪尚书挽词

谢公德业久弥新，幼度英奇也绝伦。

父子俱贤真不朽，功名自致岂相因。

边兵屡动思良将，廷论萧条忆诤臣。

青史世家它日事，新阡宿草倍沾巾。

苏辙

苏辙　王子立与迟等游陈家园桥败几不成行晚自酒务往见之明日雨作偶尔成

桃李城东近不遥，偶闻花发喜相邀。

断桥似欲妨佳思，好雨犹能借此朝。

随分开樽依绿草，偶然信马及余瓢。

重来莫道无闲暇，紫燕黄鹂日渐娇。

苏辙

苏辙　王子难龙图挽词

帝子乘鸾已列仙，遗芳留得众孙贤。

俊科蚤与寒儒竞，禁从终偿白发年，

辇路联镳惊往事，圃田回首泣新阡。

旧闻推历知天命，看熟黄粱定洒然。

苏辙

苏辙　望夫台

江上孤峰石为骨，望夫不来空独立。

去时江水拍山流，去後江移水成碛。

江移岸改安可知，独与高山化为石。

山高身在心不移，慰尔行人远行役。

苏辙

苏辙　望嵩楼

连山鄣吾北，二室分西东。

东山几何高，不为太室容。

西山为我低，少室见诸峰。

临轩一长叹，隐见由所逢。

试问山中人，二室竟谁雄。

雄雌久已定，分别徐亦空。

可怜汝阳酒，味与上国同。

游心四山外，寄适杯酒中。

苏辙

苏辙　魏佛狸歌

魏佛狸，饮泗水，黄金甲身铁马箠。

睥睨山川俯画地，画作西方佛名字。

卷舒三军如使指，奔驰万夫凿山觜。

云中孤月妙无比，青莲湛然俯下视。

击钲卷旆抽行营，北徐府中军吏喜。

度僧筑室依云烟，俯窥城郭众山底。

兴亡一瞬五百年，细草荒榛没孤垒。

苏辙

苏辙　文氏外孙入村收麦

欲收新麦继陈谷，赖有诸孙春老人。

三夜阴霪败场圃，一竿晴日舞比邻。

急炊大饼偿饥乏，多博村酤劳苦辛。

闭廪归来真了事，赋诗怜汝足精神。

苏辙

苏辙　文与可学士墨君堂

虚堂竹丛间，那复厌竹远。

风庭响交戛，月牖散凌乱。

尚恐昼掩关，婵娟不长见。

中堂开素壁，萧飒起霜干。

随宜赋生意，落笔皆葱蒨。

根茎杂土石，枝叶互长短。

依依露下绿，冉冉风中展。

开门视丛薄，与此终何辨。

苏辙

苏辙　闻卞氏旧有怪石藏宅中问其遗孙指一废井云尽在是矣井在室中床下尚

昔人游宦久江湖，怪石嵌空骇里闾。

一井深藏缘底事，百年不出待潜夫。

弃捐泥土性仍在，睥睨林亭气渐苏。

微物废兴犹有定，此生穷达谩长吁。

苏辙

苏辙　闻京东有道人号贺郎中者唐人也其徒有识之者作诗寄之

贺老稽山去不还，镜湖独棹钓鱼船。

南来太白寻无处，却作郎官又几年。

岱下迎鸾惊典谒，蒙山施药愍耕田。

试穷脚力追行迹，亦使今生识地仙。

苏辙

苏辙　闻王巩还京会客剧饮戏赠

闻君归去便招呼，笑语不知清夜徂。

结束佳人试银甲，留连狂客恼金吾。

烛花零落玉山倒，诗笔欹斜翠袖扶。

暂醉何年依锦瑟，东斋还复卧氍毹。

苏辙

苏辙　闻诸子欲再质卞氏宅

我生发半白，四海无尺椽。

卞氏昔冠冕，子孙今萧然。

愿以栋宇余，救此朝夕悬。

顾我亦何有，较子差尚贤。

倾囊不复惜，扫地幸见捐。

南邻隔短墙，两孙存故廛。

松竹手自种，风霜岁逾坚。

幽花乱蜂蝶，古木嘶蜩蝉。

垂阴可数亩，成功几百年。

人心苦无厌，隐居恨未圆。

得之苟有命，老矣聊息肩。

畚土填隙穴，结茅苴漏穿。

粗尔容偃息，岂复求华鲜。

西归信已乎，永杂孙陈编。

苏辙

苏辙　闻子瞻将如终南太平宫溪堂读书

为吏岂厌事，厌事日堕媮。

著书虽不急，实与百世谋。

问吏所事何，过客及系囚。

客实虚搅人，囚有不自由。

办之何益增，不办亦足忧。

嗟此谁不能，脱去使自收。

幽幽南山麓，下有溪水流。

溪上亦有堂，其水可濯漱。

终日不见人，惟有山鹿呦。

是时夏之初，溪冷如孟秋。

山椹黄笠展，林笋紫角抽。

朝取笋为羹，莫以椹为羞。

溪鱼鲤与鲂，山鸟鷽与鸠。

食之饱且平，偃仰自佚休。

试探箧中书，把卷揖前修。

恍如反故乡，亲朋自相求。

蔚如瓮中糟，久熟待一簄。

为文若江河，岂复有刻锼。

尚何忆我为，欲与我同游。

我虽不能往，寄诗以解愁。

苏辙

苏辙　闻子瞻习射

旧读兵书气已振，近传能射喜征鼖。

手随乐节宁论中，箭作鸱声不害文。

力薄仅能胜五斗，才高应自敌节令，

怅无甘雨困耘耕。家居闲暇厌长日，

欲看年华上菜茎。

苏辙

苏辙　闻子瞻重游南山

终南重到已春回，山木缘崖绿似苔。

谷鸟鸣呼嘲独往，野人笑语记曾来。

定邀道士弹鸣鹿，谁与溪堂共酒杯。

应有新诗还寄我，与君和取当游陪。

苏辙

苏辙　问蔡肇求李公麟画观音德云

好事桓灵宝，多才顾长康。

何尝为人画，但可设奇将。

久聚要当散，能分慰所望。

清新二大士，畀我夜烧香。

苏辙

苏辙　问黄蘖长老疾

四大俱非五蕴空，身心河岳尽消熔。

病根何处容他住，日夜还将药石攻。

苏辙

苏辙　巫山庙

山中庙堂古神女，楚巫婆娑奏歌舞。

空山日落悲风吹，举手睢盱道神语。

神仙洁清非世人，瓦盎倾醪荐麋脯。

子知神君竟何自，西方真人古王母。

飘然乘风游九州，朼渡西海薄中土。

白云为车驾苍虬，骖乘湘君宓妃御。

天孙织绡素非素，衣裳飘颻薄烟雾。

泊然冲虚眇无营，朝餐屑玉咽琼乳。

下视人世安可据，超江乘山去无所。

巫山之下江流清，偶然爱之不能去。

湍崖激作相喧貀，白花翻翻龙正怒。

尧使大禹导九州，石陨山队几折股。

山前恐惧久无措，稽首山下苦求助。

丹书玉笈世莫窥，指示文字相尔汝。

擘山泄江幸无苦，庚辰虞余实相禹。

功成事定世莫知，空山俄顷千万古。

庙中击鼓吹长箫，采兰为飧蕙为肴，

玉缶荐芰香飘萧。龙勺取酒注白茅，

神来享之风飘飘。荒山长江何所有，

岂有琼玉荐泬寥。神君聪明无我责，

为我驱兽攘龙蛟。乘船入楚泝巴蜀，

濆旋深恶秋水高。归来无恙无以报，

山上麦熟可作醪。神君尊贵岂待我，

再拜长跪神所劳。

苏辙

苏辙　巫山庙乌

巫庙真人古列仙，高心独爱玉炉烟。

饥乌巧会行人意，来去纷纷噪客船。

苏辙

苏辙　吴冲卿夫人秦国挽词二首

国老相随尽，家风慨独存。

见夫成相业，听子得忠言。

气节惭多士，声华盛一门。

平生高义重，未易俗人论。

苏辙

苏辙　吴冲卿夫人秦国挽词二首

雅颂成章早，春秋发论长。

风规留叔向，文采似中郎。

览古明兴废，临危喜激昂。

南迁初不恨，李杜得从滂。

苏辙

苏辙　五月一日同子瞻转对

羸病不堪金束腰，永怀江海旧渔樵。

对床贪听连宵雨，奏事惊同朔旦朝。

大耿功名元自异，中茅服食旧相要。

一封同上怜狂直，诏许昌言赖有尧。

苏辙

苏辙　五月园夫献红菊二绝句

黄花九月傲清霜，百草满园无此香。

红紫无端盗名字，试寻本草细商量。

苏辙

苏辙　五月园夫献红菊二绝句

南阳白菊有奇功，潭上居人多老翁。

叶似皤蒿茎似棘，未宜放入酒杯中。

苏辙

苏辙　午寝

食饱年来幸有秋，倒床清梦百无忧。

忍饥终愧首阳客，睡足何须云梦州。

冰酒黄封生不喜，春芽紫笋向谁求。

平生尚有书魔在，一卷还堪作枕头。

苏辙

苏辙　戊子正旦

百岁行来已七分，筋骸转觉不如人。

法传心地初投种，雨过花开不待春。

识路一时如有得，到家诸事本非新。

旧陈刍狗今无用，付与时人藉两轮。

苏辙

苏辙　悟老住慧林

能公住岭南，正观呼不起。

忠公客中禁，朝恩不为累。

道人无净秽，所遇忘嗔喜。

悟公清净人，心厌纷华地。

慧林虚法席，去有迟迟意。

投身淤泥中，佛法何处是。

引身山林间，过患差无几。

力小难自欺，心安似无愧。

悟世常失人，违心辄丧己。

徐行勿与较，乘流得坎止。

君看净因揩，志以直自遂。

杀身竟何益，犯难岂为智。

去住本由天，毋求亦无避。

相期明且哲，大雅亦如此。

苏辙

苏辙　西成

野老端相庆，西成仅十分。

寒来多酿酒，客过预留饙。

近事姑求饱，远忧要浪闻。

一壼真有理，终日得醺醺。

苏辙

苏辙　西湖二咏其二食鸡头

芡叶初生绉如縠，南风吹开轮脱毂。

紫苞青刺攒蝟毛，水面放花波底熟。

森然赤手初莫近，谁料明珠藏满腹。

剖开膏液尚模糊，大盎磨声风雨速。

清泉活火曾未久，满堂坐客分升掬。

纷然咀噍惟恐迟，势若群雏方脱粟。

东都每忆会灵沼，南国陂塘种尤足。

东游尘土未应嫌，此物秋来日尝食。

苏辙

苏辙　西湖二咏其一观捕鱼

西湖不放长竿入，群鱼空作淘河食。

渔人攘臂下前汀，荡漾清波浮两腋。

藕梢菱蔓不容网，箔作长围徒手得。

逡巡小舟十斛重，踊跃长鱼一夫力。

柳条穿颊洗黄金，鱠缕堆盘雪花积。

烧薤香橙巧相与，白饭青蔬甘莫逆。

食罢相携堤上步，将散重煎叶家白。

人生此事最便身，金印垂腰定何益。

苏辙

苏辙　西轩画枯木怪石

西轩素屏开白云，婆娑老桂依霜轮。

顾兔出走蟾蜍奔，河汉卷海机石蹲。

牵牛自载倚桂根，清风飒然吹四邻。

东坡妙思传子孙，作诗仿佛追前人。

笔墨堕地称奇珍，闭藏不听落泥尘。

老人读书眼病昏，一看落笔生精神。

苏辙

苏辙　西轩种山丹

淮阳千叶花，到此三百里。

城中众名园，栽接比桃李。

吾庐适新成，西有数畦地。

乘秋种山丹，得雨生可喜。

山丹非佳花，老圃有深意。

宿根已得土，绝品皆可寄。

明年春阳升，盈尺烂如绮。

居然盗天功，信矣斯人智。

根苗相因依，非真亦非伪。

客来但一笑，勿问所从致。

苏辙

苏辙　息壤

江上寒沙薄如席，一夕坟起成高丘。

江流倾转力不胜，左啮右吐非自由。

南郡城南独何者，平地生长殊不休。

当中屋背不盈尺，深入百丈皆石楼。

古人不知下有怪，发破不掩水涨浮。

传言夏鲧塞洚水，上帝爱此无敢偷。

窃持大畚负长鎛，刺取不已帝使流。

禹知水怒非塞止，网捕百怪杂蜃鳅。

掘壕入土不计丈，投掷坟压声鸣啾。

一时既定忧後世，恐此窃出坏九州。

神人已死无复制，故以此土封其头。

发之辄满不可既，意使灵物长幽囚。

前年大旱千里赤，取土盈掬雨不收。

谁言咫尺旧黄壤，中有千岁龙与虬。

高山万仞犹可削，嗟此何独生如疣。

天长地远莽无极，虽有缺坏谁能賙。

我疑天意固有在，患世多事穷镌锼。

埏陶鼓铸地力困，久不自补无为忧。

世无女娲空白石，磊磊满地如浮沤。

耕田凿井自无已，息壤无几安能酬。

苏辙

苏辙　歙县岁寒堂

槛外甘堂锦绣屏，长松何者擅亭名。

浮花过眼无多日，劲节凌寒尽此生。

暗长茯苓根自大，旋收金粉气尤清。

长官不用求琴谱，但听风吹作弄声。

苏辙

苏辙　席上再送

人言虎头痴，勇作河朔游。

黄河六七月，不辨马与牛。

单车径北渡，横身障西流。

虎头亦不痴，志在万户侯。

徜徉历三边，归借坐上筹。

腰垂黄金印，不受白发羞。

此计虽落落，但问有志不。

临岐且一醉，行役方未休。

苏辙

苏辙　洗竹

寒甚南轩竹半黄，晚抽旱笋杂榛荒。

不嫌毒手千竿尽，稍放清风八月凉。

短簪只堪除粪壤，新萌会看伏牛羊。

扶持造化须人力，早听人言布麦糠。

苏辙

苏辙　喜王巩承事北归

同罪南迁惊最远，乘流北下喜先归。

谓言一笑秋风後，却顾千山驿路非。

岭外云烟随梦远，江边鱼蟹为人肥。

还家嫁女都无事，卧读诗书尽掩扉。

苏辙

苏辙　喜雪呈李公择

秋来旱已久，雪至亦不薄。

沉沉也未眠，蔌蔌声初落。

霏微入疏户，眩晃先朱阁。

披衣视群动，照屋始惊愕。

晨起犯清寒，繁阴看溟漠。

乔林冻相倚，隙瓦乾犹烁。

狐村掩圭窦，深径没芒屩。

平野恣汗漫，四山增荦埆。

晚色漏斜阳，林光粲相错。

氛埃一清荡，疫疠解缠缚。

寒蔬养春芽，宿麦布冬脚。

官居亦何赖，岁事信所托。

逋逃幸一饱，剽盗止群恶。

无事乐自多，有酒庶可酌。

我行今不久，公到时方昨。

丰穰识天意，暇豫可前约。

斋厨虽无余，宾客甚易诺。

行须酒壶倒，莫待阴云剥。

苏辙

苏辙　喜雪呈鲜于子骏三首

发函宽大一封书，卧阁雍容三日余。

旋见雪花投夜落。未应天意与人疏。

瓦乾淅淅初鸣霰，畦润渐渐想没鉯。

高会梁园遗胜在，早知词赋似相如。

苏辙

苏辙　喜雪呈鲜于子骏三首

春秋无麦自当书，况复秋田水潦余。

一雪端来救焦槁，千箱乞与等亲疏。

消残瘟疠曾非药，蚀遍陈根不用鉯。

犹恐远村沾未足，试呼农圃问何如。

苏辙

苏辙　喜雪呈鲜于子骏三首

茧纸铺庭几误书，杨花糁迳未春余。

积随平野分高下，舞信微风作密疏。

解使游人似姑射，仍令飞鸟变舂鉯。

共惊天巧无能学，造物无心本亦如。

【卷16】

苏辙

苏辙　喜雨

夺官分所甘，年来禄又绝。

天公尚怜人，岁赍禾与麦。

经冬雪屡下，根须连地脉。

庖厨望饼饵，瓮盎思曲糵。

一春百日旱，田作龟板拆。

老农泪欲堕，无麦真无食。

朱明候才兆，风雷起通夕。

田中有人至，膏润已逾尺。

继来不违愿，饱食真可必。

民生亦何幸，天意每相恤。

我幸又已多，锄耒坐不执。

同尔乐丰穰，异尔苦税役。

时闻吏号呼，手把县符赤。

岁赋行自办，横敛何时毕。

苏辙

苏辙　喜雨

历时书不雨，此法存春秋。

我请诛旱魃，天公信闻不。

魃去未出门，油云裹嵩丘。

蒙蒙三日雨，入土如膏流。

二麦返生意，百草萌芽抽。

农夫但相贺，漫不知其由。

魃来有巢穴，遗卵遍九州。

一扫不能尽，余孽未遽休。

安得风雨师，速遣雷霆搜。

众魃诚已去，秋成傥无忧。

苏辙

苏辙　喜雨

夏田已报七分熟，秋稼方忧十日乾。

好雨徐来不仓卒，天公似欲救艰难。

魃张鹰犬无遗力，社近鸡豚趁早寒。

老病随人幸一饱，炉香无语只长叹。

苏辙

苏辙　喜雨

一旱经春夏已半，好雨通宵晓未收。

气爽暂令多病喜，来迟未解老葨忧。

力耕仅足公家取，遗秉休违寡妇求。

时向林间数新竹，箨龙腾上欲迎秋。

苏辙

苏辙　喜侄迈还家

一别匆匆岁五除，还家怪我白髭须。

怀中初见孙三世，巷口新成宅一区。

林下酒尊还漫设，床头易传近看无。

老年游宦真安往，南北相望结草庐。

苏辙

苏辙　戏次前韵寄王巩二首

白马貂裘锦羃{上四下离}，离觞潋携手亲持。

头风欲待歌词愈，肺病甘从酒力欺。

不分归心太匆草，更怜人事苦萦縻。

相逢借问空长叹，便舍灵龟看朵颐。

苏辙

苏辙　戏次前韵寄王巩二首

细竹寒花出短{上四下离}，故山耕耒手曾持。

宦游暂比凫鷖集，归计长遭句偻欺。

歌舞梦回空历记，友朋飞去自难縻。

悠悠後会须经岁，冉冉霜髭渐满颐。

苏辙

苏辙　戏答

银瓶泻酒正霜天，玉尘生风夜更寒。

下客不辞投辖饮，好花犹恐隔帘看。

苏辙

苏辙　戏题菊花

春初种菊助盘蔬，秋晚开花插酒壼。

微物不多分地力，终年乃尔任人须。

天随匕箸几时辍，彭泽樽罍未遽无。

更拟食根花落後，一依本草太伤渠。

苏辙

苏辙　戏题三绝

懊恼嘉荣白发年，逢人依旧唱阳关。

渭城朝雨今谁听，砑鼓跳踉一破颜。

苏辙

苏辙　戏题三绝

谢傅凄凉已老年，胡琴羌笛怨遗贤。

使君於此虽不俗，挽断髭须谁见怜。

苏辙

苏辙　戏题三绝

遍地花钿叹百年，苍颜白发意凄然。

回头笑指此郎子，破贼将来知有天。

苏辙

苏辙　戏赠李朝散

江雾霏霏作雪天，樽前醉倒不知寒。

後堂桃李春犹晚，试觅酥花子细看。

苏辙

苏辙　戏作家酿二首

方暑储曲糵，及秋舂秫稻。

甘泉汲桐柏，火候问邻媪。

唧唧鸣瓮盎，暾暾化梨枣。

一拨欣已熟，急搊嫌不早。

病色变渥丹，羸躯惊醉倒。

子云多交游，好事时相造。

嗣宗尚出仕，兵厨可常到。

嗟我老杜门，奈此平生好。

未出禁酒国，耻为瓮间盗。

一醉汁滓空，入腹谁复告。

苏辙

苏辙　戏作家酿二首

我饮半合耳，晨兴不可无。

千钱买一斗，众口分须臾。

月俸本有助，法许吏未俞。

愍愍坐相视，馋涎落盘盂。

颍潩旧乏水，粳糯贵如珠。

今年利陂堨，碓声喧里闾。

典衣易锺釜，入瓮生醍醐。

欢欣走童孺，左右陈肴蔬。

细酌奉翁媪，余润沾庖厨。

诘朝日南至，相戒留全壼。

一家有喜色，经冬可无沽。

莫怪杜拾遗，斗水宽忧虞。

苏辙

苏辙　夏夜对月

大火直南方，万物委炉炭。

微雪吐凉月，中夜初一浣。

老人气如缕，枕簟亦流汗。

披衣绕中庭，星斗噂相粲。

鸣蜩思清露，抱叶一长叹。

栖鹊亦未安，绕树再三转。

我生仰田食，候雨占云汉。

枵然未可期，无食终谁怨。

褰帷竟不寐，夜气净如练。

爱之不忍触，惟恐朝来散。

苏辙

苏辙　夏至後得雨

天惟不穷人，旱甚雨辄至。

麦乾春泽匝，禾槁夏雷坠。

一年失二雨，廪实真不继。

我穷本人穷，得饱天所畀。

夺禄十五年，有田颍川涘。

躬耕力不足，分获中自愧。

余功治室庐，弃积沾狗彘。

久养无用身，未识彼天意。

苏辙

苏辙　仙游潭五首　北寺

君看潭北寺，何用减潭南。

不到还能止，重来独未厌。

荒凉增客思，贫病觉僧惭。

饮水寒难忍，谁言柏子甘。

苏辙

苏辙　仙游潭五首　马融石室

扶风贵公子，早岁伴山家。

吹笛堕秋叶，读书随晓鸦。

业成心自叛，学苦我长嗟。

石室非人住，穷山雪似沙。

苏辙

苏辙　仙游潭五首　南寺

澄潭下无底，将渡又安能。

惯上横空木，轻生此寺僧。

晓鱼闻考考，石塔见层层。

不到殊非恶，他年记未曾。

苏辙

苏辙　仙游潭五首　潭

潭深不可涉，潭小不通船。

路断游人止，龙藏白沫旋。

翦藤量水短，插石置桥坚。

桥外居民少，躬耕不用钱。

苏辙

苏辙　仙游潭五首　玉女洞

洞门苍藓合，逼仄不容身。

传有虚明处，中藏窈窕人。

吹笙桥上月，拾翠洞南春。

往往来山下，萧然雨洒尘。

苏辙

苏辙　县中诸花多交代江君所栽牡丹已过芍药方盛偶寄小诗

偶来山邑便成家，惭愧潘生满县花。

想见清樽槛边饮，尚留佳句壁间夸。

根株未老年年好，艳色方穠日日加。

闻道北游无意味，春深河上足风沙。

苏辙

苏辙　襄阳古乐府二首　襄阳乐

谁言襄阳苦，歌者乐襄阳。

太守刘公子，千年未可忘。

刘公一去岁时改，惟有州南汉水长。

汉水南流岘山碧，种稻耕田泥没尺。

里人种麦满高原，长使越人耕大泽。

泽中多水原上乾，越人为种楚人食。

火耕水耨古常然，汉水鱼多去满船。

长有行人知此乐，来买槎头缩项鳊。

苏辙

苏辙　襄阳古乐府二首　野鹰来

野鹰来，雄雉走。

苍茫荒榛下，毰毸大如斗。

鹰来萧萧风雨寒，壮士台中一挥肘。

台高百尺临平川，山中放火秋草乾。

雉肥兔饱走不去，野鹰飞下风萧然。

嵯峨呼鹰台，人去台已圮。

高台不可见，况复呼鹰子。

长歌野鹰来，当年落谁耳。

父生已不武，子立又不强。

北兵果南下，扰扰如驱羊。

鹰来野雉何暇走，束缚笼中安得翔。

可怜野雉亦有爪，两手捽鹰犹可伤。

苏辙

苏辙　逍遥堂会宿二首

逍遥堂後千寻木，长送中宵风雨声。

误喜对床寻旧约，不知漂泊在彭城。

苏辙

苏辙　逍遥堂会宿二首

秋来东阁凉如水，客去山公醉似泥。

困卧北窗呼不起，风吹松竹雨凄凄。

苏辙

苏辙　小雪

小雪仅能消膈热，苦寒偏解恼衰翁。

年丰谁使百物贵，心净要令万事空。

老去禅功深自觉，生来滞运与人同。

闲中未断生灵念，清夜焚香处处通。

苏辙

苏辙　谢洞山石台远来访别

窜逐深山无友朋，往还但有两三僧。

共游浡澥无边处，扶出须弥最上层。

未尽俗缘终引去，稍谙真际自虚澄。

坐令颠老时奔走，窃比韩公愧未能。

苏辙

苏辙　谢人惠千叶牡丹

东风催趁百花新，不出门庭一老人。

天女要知摩诘病，银瓶满送洛阳春。

可怜最後开千叶，细数余芳尚一旬。

更待游人归去尽，试将童冠浴湖滨。

苏辙

苏辙　谢任亮教授送千叶牡丹

花从单叶成千叶，家住汝南疑洛南。

乱剥浮苞任狼籍，并偷春色恣醺酣。

香穠得露久弥馥，头重迎风似不堪。

居士谁知已离畏，金盘剪送病中庵。

苏辙

苏辙　谢张安道惠马

从事年来鬓似蓬，破车倦仆众人中。

作诗仅比穷张籍，得马还从老晋公。

夜起趋朝非所事，晓骑行乐定谁同。

惯乘款段游田里，怯听駸駸两耳风。

苏辙

苏辙　辛丑除日寄子瞻

一岁不复居，一日安足惜。

人心畏增年，对酒语终夕。

夜长书室幽，灯烛明照席。

盘飧杂梁楚，羊炙错鱼腊。

庖人馔鸡兔，家味宛如昔。

有怀岐山下，展转不能释。

念同去闾里，此节三已失。

初来寄荆渚，鱼雁贱宜客。

楚人重岁时，爆竹鸣磔磔。

新春始涉五，田冻未生麦。

相携历唐许，花柳渐牙拆。

居梁不耐贫，投杞避糖核。

城南庠斋静，终岁守坟籍。

酒酸未尝饮，牛美每共炙。

谓言从明年，此会可悬射。

同为洛中吏，相去不盈尺。

浊醪幸分季，新笋可饷伯。

漓漓嵩山美，漾漾洛水碧。

官闲得相从，春野玩朝日。

安知书合下，群子并遭馘。

偶成一朝荣，遂使千里隔。

何年相会欢，逢节勿轻掷。

苏辙

苏辙　新火

百口共一灶，终年事烹煎。

力耕饲饥馋，灶敝火亦烦。

昨日一百五，老穉俱食寒。

呼童戛枯竹，粲然吐青烟。

适从何方来，荧荧百家传。

性火出真空，应量曾无边。

老病何所求，石瓶煮寒泉。

敛为一夫用，无心固当然。

苏辙

苏辙　新桥

六月长桥断不收，朱栏初喜映春流。

虹腰宛转三百尺，鲸背参差十五舟。

入市樵苏看络绎，归家盐酪免迟留。

病夫最与民同喜，卯酉匆匆无复忧。

苏辙

苏辙　新霜

败檐疏户秋寒早，老人脚冷先知晓。

浓霜满地作微雪，落叶投空似飞鸟。

新舂未觉廪庾空，宿逋暗夺衾稠少。

旱田首种未言入，敢信来年真食{左麦右少}。

苏辙

苏辙　新种芭蕉

芭蕉移种未多时，濯濯芳茎已数围。

毕竟空心何所有，欹倾大叶不胜肥。

萧骚莫雨鸣山乐，狼籍秋霜脱敝衣。

堂上幽人观幻久，逢人指示此身非。

苏辙

苏辙　新作南门

于公决狱多阴功，自知有子当三公，

高作里门车马通。定国精明有父风，

饮酒一石耳目聪。汉家宰相仍侯封，

左右中兴始且终。我家读书自我翁，

耻言法律羞丘戎。中年出入黄门中，

智巧不足称愚忠，虽云寡过亦无功。

不忮不求心粗空，举世知我惟天工。

恃此知不累儿童，作门不庳亦不隆。

陋巷正与颜生同，势家笑唾傥见容。

苏辙

苏辙　兴州新开古东池

山绕兴州万叠青，池开近郭百泉并。

昔年种柳人安在，累岁开花藕自生。

波暖跳鱼闻乐喜，人来野鸭望船鸣。

西还过此须终日，为问使君行未行。

苏辙

苏辙　秀州僧本莹净照堂

有僧访我携诗卷，自说初成净照堂。

求得篇章书壁素，不论尘土渍衣黄。

故山别後成新岁，归梦春来绕旧房。

看取盈编定何益，客来无语但循墙。

苏辙

苏辙　徐孺亭

徐君郁郁涧底松，陈君落落堂上栋。

涧深松茂不遭伐，堂毁栋折伤其躬。

二人出处势不合，譬如日月行西东。

胡为宾主两相好，一榻挂壁吹清风。

人生遇合何必同，一朝利尽更相攻。

先号後笑不须怪，外物未可疑心胸。

比干谏死微子去，自古不辨污与隆。

我来故国空叹息，城东旧宅生茅蓬。

平湖十顷照清庙，独画徐子遗陈公。

二人皆合配社稷，胡不相对祠堂中。

苏辙

苏辙　徐州送江少卿

夜雨泗河深，晓日轻舟发。

帆开送客远，城转高台没。

居人永瞻望，归意何仓卒。

公来初无事，丰岁多牟麦。

铃阁渡清风，芳樽对佳客。

登临未云压，谈笑方自适。

朝廷念黧老，府寺虚清剧。

何以寄风流，江山绕官宅。

苏辙

苏辙　雪後小酌赠内

薄雪为灯止，和风应节来。

出游吾已懒，小酌意难裁。

竹径泥方滑，菁畦冻欲开。

细君怜老病，加料作新醅。

苏辙

苏辙　雪中呈范景仁侍郎

羁游亦何乐，幸此贤主人。

东斋暖且深，高眠不知晨。

开门惊照曜，舞雪方缤纷。

繁云覆庭庑，落势一何匀。

霏微本无著，积叠巧相因。

万类忽同色，九衢净无尘。

园林开组练，观阙堆琼珉。

虫书散鸟足，缟带翻车轮。

远游浩千里，欲出迷四邻。

谁言助春农，亦善欺客贫。

赖我古君子，高谈吐阳春。

方当庇华屋，岂忧无束薪。

苏辙

苏辙　雪中洞山黄蘖二禅师相访

江南气暖冬未回，北风吹雪真快哉。

雪中访我二大士，试问此雪从何来。

君不见六月赤日起冰雹，又不见腊月幽谷寒花开。

纷然变化一弹指，不妨明镜无纤埃。

苏辙

苏辙　雪中访王定国感旧

昔游都城岁方除，飞雪纷纷落花絮。

径走城东求故人，马蹄旋没无寻处。

翰林词人啾巨源，笑谈通夜倒清樽。

住在城西不能返，醉卧吉祥朝日暾。

相逢却说十年事，往事必非隔生死。

惟有飞霰似昔时，许君一醉那须起。

兰亭俯仰迹已陈，黄公酒垆愁杀人。

君知聚散翻覆手，莫作吴楚乘朱轮。

苏辙

苏辙　雪中会孙洙舍人饮王氏西堂戏成三绝

新岁逼人无一日，残冬飞雪已三回。

百分琥珀从君劝，十里琼瑶走马来。

苏辙

苏辙　雪中会孙洙舍人饮王氏西堂戏成三绝

南国高人真巨源，华堂邂逅接清樽。

十年一见都如梦，莫怪终宵语笑喧。

苏辙

苏辙　雪中会孙洙舍人饮王氏西堂戏成三绝

倾尽香醪雪亦晴，东斋醉卧已三更。

佳人不惯生疏客，不尽清歌宛转声。

苏辙

苏辙　雪中会饮李倅钧东轩三绝

众客喧哗发酒狂，逡巡密雪自飞扬。

莫嫌作赋无枚叟，且喜延宾有孝王。

苏辙

苏辙　雪中会饮李倅钧东轩三绝

雪花如掌角阶除，剧饮时看卧酒壶。

半夜琼瑶深没膝，欲归迷路肯留无。

苏辙

苏辙　雪中会饮李倅钧东轩三绝

竹里茅庵雪覆檐，炉香蔼蔼著蒲帘。

欲求初祖安心法，笑我醺然已半酣。

苏辙

苏辙　逊往泉城获麦

少年食稻不食粟，老居颍川稻不足。

人言小麦胜西川，雪花落磨煮成玉。

冷淘槐叶冰上齿，汤饼羊羹火入腹。

五年随俗粗得饱，晨朝稻米才供粥。

儿曹知我老且馋，触热泉城正三伏。

田家有信呼即来，亭午驱牛汗如浴。

吾儿生来读书史，不恛田间争斗斛。

今年久旱麦粒细，及半罢休饶老宿。

归来烂熳煞苍耳，来岁未知还尔熟。

百口且留终岁储，贫交强半仓无谷。

苏辙

苏辙　逊自淮康酒官归觐逾旬而归送行二绝句

官期未汉许宁亲，平日宦游无此恩。

雨遍公田及私亩，学书兼得问筠孙。

苏辙

苏辙　逊自淮康酒官归觐逾旬而归送行二绝句

乘田委吏责无多，旧学年来竟若何。

开卷新诗可人意，到官无复废吟哦。

苏辙

苏辙　严颜碑

古碑残缺不可读，远人爱惜未忍磨。

相传昔者严太守，刻石千岁字已讹。

严颜平生吾不记，独忆城破节最高。

被擒不辱古亦有，吾爱善折张飞豪。

军中生死何足怪，乘胜使气可若何。

斫头徐死子无怒，我岂畏死如儿曹。

匹夫受戮或不避，所重壮气吞黄河。

临危闲暇有如此，览碑慷慨思横戈。

苏辙

苏辙　滟澦堆

江中石屏滟澦堆，鳖灵夏禹不能摧。

深根百丈无敢近，落日纷纷凫雁来。

何人磊落不畏死，为我赤脚登崔嵬。

上有古碑刻奇篆，当使尽读磨苍苔。

此碑若见必有怪，恐至绝顶遭风雷。

苏辙

苏辙　燕贡士

泮水生芹藻，干旄在浚城。

桑鴞同变响，苹鹿共和鸣。

秋晚槐先堕，霜多桂向荣。

清尊助劝驾，急管发欢声。

勇锐青衿士，淹通白发生。

芬芳杂兰菊，变化等鹍鲸。

去日衣冠盛，归时里巷惊。

坐中词赋客，愧尔一经明。

苏辙

苏辙　扬州五吟其二平山堂

堂上平看江上山，晴光千里对凭栏。

海门仅可一二数，云梦犹吞八九宽。

檐外小棠阴蔽芾，壁间遗墨涕丸澜。

人亡坐使风流尽，遗构仍须子细观。

苏辙

苏辙　扬州五吟其三蜀井

信脚东游十二年，甘泉香稻忆归田。

行逢蜀井恍如梦，试煮山茶意自便。

短绠不收容盥濯，红泥仍许置清鲜。

早知乡味胜为客，游宦何须更著鞭。

苏辙

苏辙　扬州五吟其四摘星亭

阙角孤高特地迷，迷藏浑忘日东西。

江流入海情无限，莫雨连山醉似泥。

梦里兴亡应未觉，後来愁思独难齐。

只堪留作游观地，看遍峰峦处处低。

苏辙

苏辙　扬州五吟其五僧伽塔

山头孤塔閟真人，云是僧伽第二身。

处处金钱追晚供，家家蚕麦保新春。

欲求世外无心地，一扫胸中累劫尘。

方丈近闻延老宿，清朝留客语逡巡。

苏辙

苏辙　扬州五吟其一九曲池

嵇老清弹怨广陵，隋家水调继哀音。

可怜九曲遗声尽，惟有一池春水深。

凤阙萧条荒草外，龙舟想像绿杨阴。

都人似有兴亡恨，每到残春一度寻。

苏辙

苏辙　杨主簿日本扇

扇从日本来，风非日本风，

风非扇中出，问风本何从。

风亦不自知，当复问太空。

空若是风穴，既自与物同。

同物岂空性，是物非风宗。

但执日本扇，风来自无穷。

苏辙

苏辙　养竹

病竹养经年，生笋大如母。

初番放出林，末番任供口。

欲求五寸围，更听三年後。

萧疏尽椽桷，无复堪作帚。

吾庐适营葺，便可开户牖。

秀色到衣冠，清风荡尘垢。

物生恨失养，养至无不厚。

斧斤日摧剥，阴阳自难救。

闲居玩草木，农圃即师友。

养人如养竹，举目皆孝秀。

苏辙

苏辙　夜泊牛口

行过石壁尽，夜泊牛口渚。

野老三四家，寒灯照疏树。

见我各无言，倚石但箕踞。

水寒双胫长，坏绔不蔽股。

日莫江上归，潜鱼远难捕。

稻饭不满盂，饥卧冷彻曙。

安知城市欢，守此田野趣。

只应长冻饥，寒暑不能苦。

苏辙

苏辙　夜坐

少年读书目力耗，老怯灯光睡常早。

一阳来复夜正长，城上鼓声寒考考。

老僧劝我习禅定，跏趺正坐推不倒。

一心无著徐自静，六尘消尽何曾扫。

湛然已似须陀洹，久尔不负瞿昙老。

回看尘劳但微笑，欲度群迷先自了。

平生误与道士游，妄意交梨求火枣。

知有毗卢一迳通，信脚直前无别巧。

苏辙

苏辙　宜徽使张安道生日

从公淮阳今几年，忆持寿斝当公前。

祝公齿发老复少，岁岁不改冰霜颜。

扫除四海一清净，整顿万物俱安全。

今年见公商丘侧，奉祠太一真仙官。

身安气定色如玉，脱遗世俗心浩然。

幽居屡过赤松子，长夜亲种丹砂田。

此中自有不变地，岁阅生日如等闲。

门前贺客任填委，世上多故须陶甄。

秋风坐见蒲柳尽，岁晏惟有松柏坚。

斯人未安公未用，使公难老应由天。

苏辙

苏辙　移陈州牡丹偶得千叶二本喜作

小圃初开清潩岸，名花近取宛丘城。

争言千叶根难认，忽发双葩眼自明。

谪堕神仙终不俗，飞来鸾凤有余清。

细锄瓦砾除荆棘，未可令齐众草生。

苏辙

苏辙　移花

种花南堂南，堂毁花亦瘁。

理畦西轩西，花好未忍弃。

殷勤沷陈草，秋雨流入地。

移根傅生土，指日春风至。

花来本陈洛，盈尺不为异。

力求禾叶枝，更与一溉水。

人功诚已尽，天巧行可致。

我老百不为，爱此养花智。

苏辙

苏辙　移竹

墙阴竹蒙密，板筑念相妨。

欲补园东缺，欣乘雨後凉。

三年生笋遍，一径引风长。

但恐翁弥老，筇枝懒复将。

苏辙

苏辙　遗老斋绝句十二首

杜门本畏人，门开自无客。

孤坐忽三年，心空无一物。

苏辙

苏辙　遗老斋绝句十二首

众音入我耳，诸色过吾目。

闻见长历然，灵源不受触。

苏辙

苏辙　遗老斋绝句十二首

慈心净无垢，尚爱南斋竹。

当暑得清风，冷然若新沐。

苏辙

苏辙　遗老斋绝句十二首

老桧真百尺，疏竹疑千亩。

纷纷霰雪中，见此岁寒友。

苏辙

苏辙　遗老斋绝句十二首

栽竹种松桧，十年未成阴。

昔人定知我，为我养南林。

苏辙

苏辙　遗老斋绝句十二首

久无叩门声，剥啄问何故。

田中有人至，昨夜盈尺雨。

苏辙

苏辙　遗老斋绝句十二首

我居近西城，城枕湖一曲。

不到平湖上，何物禁吾足。

苏辙

苏辙　遗老斋绝句十二首

北临凤凰台，凤去台亦圮。

萋萋修竹林，喈喈何日至。

苏辙

苏辙　遗老斋绝句十二首

昔我过嵩麓，云移见诸峰。

种游未有日，想像曀霾中。

苏辙

苏辙　遗老斋绝句十二首

避事已谢客，养性不看书。

书中多感遇，掩卷辄长吁。

苏辙

苏辙　遗老斋绝句十二首

人言里中旧，独有陈太丘。

文若命世人，惜哉忧人忧。

苏辙

苏辙　遗老斋绝句十二首

巢由老箕山，遁世聊可耳。

临流愧尧舜，又甚陈仲子。

苏辙

苏辙　遗老斋南一柏双干昔岁坐堂上仅可见也今出屋已尺余偶赋

翠柏握双干，冉冉出屋危。

柏长虽云喜，我老亦可知。

苦寒不改色，烈风终自持。

门闲断来客，相对不相欺。

苏辙

苏辙　以蜜酒送柳真公

床头酿酒一年余，气味全非卓氏垆。

送与幽人试尝看，不应知是百花须。

苏辙

苏辙　益昌除夕感怀

永漏侵春已数筹，地炉犹拥木绵裘。

无心岂畏三尸诉，爱日还惊一岁休。

故国二千空醉眼，新年三十恰平头。

光阴未用相敦迫，领取衰翁两鬓秋。

苏辙

苏辙　因旧

君不见林上鹊，冬深始营巢，

及春巢已成。又不见梁上燕，

春深作窠，及夏雏已生。

我为一区屋，三年费经营。

纷纷伐梧楸，日厌斤斧声。

老境能几何，何日安余龄。

一言愧吾儿，事忌与力争。

青杨易三栋，赤榆换双楹。

指顾行即具，构筑役亦轻。

醓侯念子孙，不处高閈闳。

吾今何人斯，此则坐右铭。

苏辙

苏辙　阴晴不定简唐觐秘校并敖吴二君五首

积雨春连夏，新晴忽复阴。

江痕涨犹在，梅气润相侵。

蕉紵还须脱，图书渐不禁。

江南旧风俗，愁绝北来心。

苏辙

苏辙　阴晴不定简唐觐秘校并敖吴二君五首

蚕眠初上簇，麦熟正磨鎌。

云气重重合，江流夜夜添。

荐饥人甚困，多病我仍兼。

欲就桥南宿，单衣莫雨沾。

苏辙

苏辙　阴晴不定简唐觐秘校并敖吴二君五首

涨江方断渡，小棹信轻生。

贫贱谁怜汝，漂浮空自惊。

一官终窃食，何计早归耕。

忽发骚人恨，凄凉久未平。

苏辙

苏辙　阴晴不定简唐觐秘校并敖吴二君五首

西邻豫章客，病骨瘦栾栾。

清夜眠孤枕，终朝饱一箪。

雨多愁不出，讲罢未应餐。

约我晴相过，门前泥欲乾。

苏辙

苏辙　阴晴不定简唐觐秘校并敖吴二君五首

二子薪中楚，相携泮上游。

虀盐聊度日，爻象久忘忧。

寂寞君何病，驱驰我自羞。

何时采芹处，永日看凫鸥。

苏辙

苏辙　饮饯王巩

送君不办沽斗酒，拨醅浮蚁知君有。

问君取酒持劝君，未知客主定何人。

府中杯棬强我富，案上苜蓿知吾真。

空厨赤脚不敢出，大堤花艳聊相亲。

爱君年少心乐易，到处逢人便成醉。

醉书大轴作歌诗，顷刻挥毫千万字。

老夫识君年最深，年来多病苦侵凌。

赋诗饮酒皆非敌，危坐看君浮大白。

苏辙

苏辙　饮酒过量肺疾复作

朝蒙麴尘居，夜傍糟床卧。

鼻香黍麦熟，眼乱瓶罂过。

囊中衣已空，口角涎虚堕。

啜尝未云足，盗釂恐深坐。

使君信宽仁，高会慰寒饿。

西楼适新成，明月犹半破。

拥檐青山横，拂槛流水播。

雕盘贮霜实，银盎荐秋糯。

共言文字欢，岂待红裙佐。

惟知醍醐滑，不悟颇罗大。

夜归肺增涨，晨起脾失磨。

情怀忽牢落，药饵费调和。

衰年足奇穷，一醉仍坎坷。

清尊自不恶，多病欲何奈。

闻公话少年，举白不论个。

歌吟杂嘲谑，笑语争掀簸。

平明起相视，锐气曾末挫。

达人遗形骸，驽马怀豆莝。

不知逃世网，但解忧岁课。

不见独醒人，终费招魂些。

苏辙

苏辙　迎寄王适

投窜千山恨不深，扁舟夏涉气如焌。

重来疋马君何事，归去飞鸿我未能。

养气经年惟脱粟，读书终夜有寒灯。

安心且作衰慵伴，海底鲲鱼会化鹏。

苏辙

苏辙　荥阳唐高祖太宗石刻像

谁言肤寸像，胜力妙人天。

欲疗众生病，阴扶济世贤。

身微须覆护，眼净照几先。

岂为成功报，犹应历劫缘。

苏辙

苏辙　颍川城东野老

我归颍川无故人，城东野老须如银。

少年椎埋起黄尘，晚岁折节依仙真。

走如麏鹿人莫亲，呼来上堂饮清樽。

踞床闭目略频伸，指我黄河出昆仑。

东流入海还天津，沐浴周遍才逡巡。

婴儿跏趺乘日轮，脱身游戏走四邻。

逢人不告非自珍，许我已老知闭门。

东朝太行款真君，告我不返游峨岷。

还家一舍卧不晨，阖棺空空但衣巾。

平生自言师洞宾，嗟世贱目贵所闻。

苏辙

苏辙　颍州择胜亭诗

我嗟世人，谁实与谋。

生伏其庐，死安於丘。

既成不化，窘若絷囚。

我行四方，所见或不。

江海之民，生托于舟。

前炊釜鬵，後凿匽溲。

昼设豆觞，夕张衾稠。

出入涛澜，归宿汀洲。

与风皆行，与水皆浮。

坐食网罟，以鱼去留。

居无四邻，行无朋俦。

胡貊之民，驾车以游。

外缠毳韦，内辑貂鼬。

美水荐草，驱马纵牛。

逐射兔鹿，聚爬薪槱。

食肉饮水，雨雪相咻。

草尽水乾，风卷云收。

所至成群，不怀一陬。

今我柰何，横自绸缪。

翼为华堂，涌为层楼。

缭以修垣，贯以通沟。

势穷物变，何异一沤。

弃之不忍，徒去莫由。

矧兹士夫，泛焉周流。

如燕巢春，知不期秋。

修椽高栋，徒与民仇。

一日安居，百年怨尤。

我兄和仲，塞删立柔。

视民如伤，有急斯周。

视身如传，苟完不求。

山磐水嬉，习气未瘳。

岂以吾好，而俾民忧。

颍尾甚清，湖曲孔幽。

风有翠幄，雨有赤油。

匪舟匪车，亦可相攸。

民曰公来，庶几无愁乎。

苏辙

苏辙　咏霜二首

江南雪不到，霜露满山村。

纸被欺毡厚，茅檐笑瓦温。

何曾凝沼渌，有意隔朝暾。

底日身无事，高眠不出门。

苏辙

苏辙　咏霜二首

清霜欺客病，乖夜逼窗扉。

坐睡依炉暖，细声闻叶飞。

蕉絺空满箧，砧杵旋催衣。

起看庭前草，松筠未觉非。

【卷17】

苏辙

苏辙　咏竹二首

湖滨宜草木，修竹可三寻。

廛居多野思，移种近墙阴。

及尔迷未醒，方予热正侵。

无嫌不逮本，地薄肯成林。

苏辙

苏辙　咏竹二首

南邻竹甚茂，门巷不容宾。

悬印君当往，囊金我患贫。

翠旌稍乱起，犀角笋初匀。

不惜图书卖，端来作主人。

苏辙

苏辙　用林侄韵赋雪

密雪来何晚，穷冬候欲差。

投空落细米，布地净平沙。

缭绕飞相著，重仍积暗加。

雨微花破碎，风细脚倾斜。

次第来如掺，冥蒙堕不哗。

燖鹅吹劲鞴，秀苇拂轻耞。

画字飘还没，团球暖旋窊。

出盐东海若，链石古皇娲。

翻簸腾归骑，纷飘集晚鸦。

庭梅辨红萼，垅麦覆黄芽。

拨砌求新药，寻踪射伏{上鹿下加}。

埋楼平尽脊，集树短留槎。

乱下曾何择，平铺欲尽遮。

欺贫寒入褐，恼客重添车。

积素聊成烛，烹甘强试茶。

病僧添晓钵，老令放晨衙。

融液曾何有，鲜明竟不奢。

积多还避井，化早发从畲。

溜滴檐垂箸，行观迳转蛇。

谁能相就醉，都市酒容赊。

苏辙

苏辙　幽兰花

李径桃蹊次第开，穠香百和袭人来。

春风欲擅秋风巧，催出幽兰继落梅。

珍重幽兰开一枝，清香耿耿听犹疑。

定应欲较香高下，故取群芳竞发时。

苏辙

苏辙　游城西集庆园

送客城西客已远，归路北池接南苑。

冰澌片断水光浮，柳线和柔风力软。

缭墙朱户谁家园，流水平畦春日浅。

禁河分溜一池足，洛圃移花百金贱。

飞甍斤斧声未绝，翠柏栽培影初遍。

傍人笑指高台处，前年适见荒榛满。

金钱力夺天地功，岁月未多风物换。

人生富贵无不成，都门坐置山林观。

暖风迟日时一到，早出莫归应未晚。

主人最贵稀出城，长使忆忆路人看。

苏辙

苏辙　游金山寄扬州鲜于子骏从事邵光

扬州望金山，隐隐大如幞。

朼来长江上，孤高二千尺。

僧居厌山小，面面贴苍石。

虚楼三百间，正压江潮白。

清风敛霁雾，晓日曜金碧。

直侵鱼龙居，似得鬼神役。

我行有程度，欲去空自惜。

风吹渡江水，山僧午方食。

波澜洗我心，笋厥饱我腹。

平生足游衍，壮观此云极。

铁瓮本谁安，海门复谁植。

东南递隐见，遥与此山匹。

兹游几不遂，深愧幕府客。

归时曰已莫，正值江月黑。

顾视天水并，坐恐星斗湿。

使君何时罢，登览不可失。

苏辙

苏辙　游景仁东园

新春甫惊蛰，草木犹未知。

高人静无事，颇怪春来迟。

肩舆出东郊，轻裘试朝曦。

百草招生意，乔松解寒姿。

尺书招友生，冠盖溢通逵。

人生瞬息间，幸此休暇时。

浊酒瀹浮蚁，嘉蔬荐柔荑。

春来莫嫌早，春去恐莫追。

公卿多王事，田野遂我私。

松筠自拥蔽，里巷得游嬉。

邻家并侯伯，朱门掩芳菲。

畦花被锦绣，庭桧森旌旗。

华堂绚金碧，叠观凝烟霏。

彷佛象宫禁，萧条远喧卑。

徐行日一至，何异己有之。

都城闭门早，众客纷将归。

垂杨返照下，归骑红尘飞。

但卜永日欢，未与清夜期。

人散众嚣绝，庭光星斗垂。

安眠万物外，高世良在兹。

苏辙

苏辙　游净因院寄琏禅师

岁月潜消日里冰，依然来见佛堂灯。

此身已自非前我，问法何妨似旧僧。

洒面飞泉时点点，压池苍石尚层层。

遥知近爱金山好，江水煎茶日几升。

苏辙

苏辙　游庐山山阳七咏其二漱玉亭

山回不见落银潢，余溜喧貀响石塘。

目乱珠玑测空谷，足寒雷电绕飞梁。

入瓶铜鼎春茶白，接竹斋厨午饭香。

从此出山都不弃，满田粳稻插新秧。

苏辙

苏辙　游庐山山阳七咏其六三峡石桥

三峡波涛饱泝沿，过桥雷电记当年。

江声仿佛瞿唐口，石角参差灩澦前。

应有夜猿啼古木，已将秋叶作归船。

老僧未省游巴蜀，松下相逢问信然。







卷360

苏辙

苏辙　游庐山山阳七咏其七白鹤观

五老相携欲上天，玄猿白鹤尽疑仙。

浮云有意藏山顶，流水无声入稻田。

古木微风时起籁，诸峰落日尽生烟。

归鞍草草还城市，惭愧幽人正醉眠。

苏辙

苏辙　游庐山山阳七咏其三简寂观

山行但觉鸟声殊，渐近神仙简寂居。

门外长溪净客足，山腰苦笋助盘蔬。

乔松定有藏丹处，大石仍存拜斗余。

弟子苍髯年八十，养生世世授遗书。

苏辙

苏辙　游庐山山阳七咏其四归宗寺

来听归宗早晚钟，疲劳懒上紫霄峰。

墨池漫叠溪中石，白塔微分岭上松。

佛宇争推一山甲，僧厨坐待十方供。

欲游山北东西寺，岩谷相连更几重。

苏辙

苏辙　游庐山山阳七咏其五万杉寺

万木青杉一手栽，满堂白佛九天来。

涓涓石溜供厨足，矗矗山屏绕寺开。

半榻松阴秋簟冷，一杯香饭午钟催。

安眠饱食平生事，不待山僧唤始回。

苏辙

苏辙　游庐山山阳七咏其一开先瀑布

山上流泉自作溪，行逢石缺泻虹霓。

定知云外波澜阔，飞到峰前本末齐。

入海明河惊照曜，倚天长剑失提携。

谁来卧枕莓苔石，一洗尘心万斛泥。

苏辙

苏辙　游太山四首其二四禅寺

山蹊容车箱，深入遂有得。

古寺依岩根，连峰转相揖。

樵苏草木尽，佛事亦萧瑟。

居僧麋鹿人，对客但羞涩。

双碑立风雨，八分存法则。

云昔义靖师，万里穷西域。

华严具多纸，归来手亲译。

蜕骨俨未移，至今存石室。

遗文尽法界，广大包万亿。

变化浩难名，丹青画京邑。

粲然共一理，眩晃莫能识。

末法渐衰微，徒使真人泣。

苏辙

苏辙　游太山四首其三灵岩寺

青山何重重，行尽土囊底。

岩高日气薄，秀色如新洗。

入门尘虑息，盥漱得清泚。

高堂见真人，不觉首自稽。

祖师古禅伯，荆棘昔亲启。

人迹尚萧条，豺狼夜相觝。

白鹤导清泉，甘芳胜醇醴。

声鸣青龙口，光照白石陛。

尚可满畦塍，岂惟濯蔬米。

居僧三百人，饮食安四体。

一念但清凉，四方尽兄弟。

何言庇华屋，食苦当如荠。

苏辙

苏辙　游太山四首其四岳下

东来亦何求，聊欲观海岱。

海西尚千里，将行勇还退。

岱阴即齐疆，南往曾历块。

春深草木长，山暖冰雪溃。

中巷无居人，南亩释耕耒。

车徒八方至，尘坌百里内。

牛马汗淋漓，绮纨声綷縩。

喧阗六师合，汹涌众流汇。

无复问谁何，但自舍耽爱。

龙鸾画车服，贝玉饰冠佩。

骅骝蹴腾骞，幡旆飞晻暧。

腥膻及鱼鳖，琐细或蒲菜。

游堕愧无齰，技巧穷殊态。

纵观{左目右鄂去阝}未已，精意殚一酹。

出门青山屯，绕廊遗迹昧。

登封尚坛壝，古观写旗队。

戈矛认毫末，舒卷分向背。

雍容太平业，磊落丰碑在。

往事半蓬蒿，遗氓但悲慨。

回瞻最高峰，远谢徂徕对。

欲将有限力，一放目所迨。

天门四十里，预恐双足废。

三宿遂徘徊，归来欲谁怼。

前年道辳辕，直上嵩岭背。

中休强饮食，莫宿时盥頮。

稍知天宇宽，不觉人寰秽。

岁时未云久，筋骸老难再。

山林无不容，疲薾坐自碍。

自知俗缘深，毕老守陎阾。

何当御清风，不用车马载。

苏辙

苏辙　游太山四首其一初入南山

自我来济南，经年未尝出。

不知西城外，有路通石壁。

初行涧谷浅，渐远峰峦积。

翠屏互舒卷，耕耨随欹侧。

云木散山阿，逆旅时百室。

兹人谓川路，此意属行客。

久游自多念，忽误向所历。

嘉陵万壑底，栈道百回屈。

崖巘递峥嵘，征夫时出没。

行李虽云艰，幽邃亦已剧。

坐缘斗升米，被此尘土厄。

何年道褒斜，长啸理轻策。

苏辙

苏辙　游吴氏园

细雨作寒晴便暖，好风吹袂意初佳。

清池解洗春心热，红艳能添醉眼花。

紫竹暗生岷岫笋，山丹强比洛人家。

怜渠巧与闲官便，申退来游未觉赊。

苏辙

苏辙　游西湖

闭门不出十年久，湖上重游一梦回。

行过闾阎争问讯，忽逢鱼鸟亦惊猜。

可怜举目非吾党，谁与开尊共一杯。

归去无言掩屏卧，古人时向梦中来。

苏辙

苏辙　游锺山

江南四月如三伏，北望锺山万松碧。

杖藜试上宝公龛，众壑秋声起相袭。

青峰回抱石城小，白练前横大江直。

石梯南下府城闉，松径东蟠转山谷。

乔林无风声如雨，时见游僧石上息。

行穷碧涧一庵岩，坐弄清泉八功德。

归寻晚饭众山底，困卧定林依石壁。

朝游不知涧谷远，莫归但觉穿双屐。

老僧一身泉上住，十年扫尽人间迹。

客到惟烧柏子香，晨饥坐待山前粥。

丈夫济时诚妄语，白首居山本良策。

茹蔬饭糗何足道，纯灰洗心聊自涤。

失身处世足愆尤，愧尔山僧少忧责。

苏辙

苏辙　又次韵游小云居

溪上浮花片片轻，泝流登岸得山行。

僧房幽绝云居小，春日阴晴野色明。

永远林栖真有道，溺沮耕养亦忘情。

此身此意何年遂，空使常谈笑老生。

苏辙

苏辙　予初到筠即於酒务庭中种竹四丛杉二本及今三年二物皆茂秋八月洗竹

种竹成丛杉出檐，三年慰我病厌厌。

剪除乱叶风初好，封植孤根笋自添。

高节不知尘土辱，坚姿试待雪霜沾。

属君留取障斜日，仍记当年此滞淹。

苏辙

苏辙　予昔在京师画工韩若拙为予写真今十三年矣容貌日衰展卷茫然叶县杨

白发苍颜日日新，丹青犹是旧来身。

百年迅速何曾住，方寸空虚老更真。

一幅萧条寄衰朽，异时仿佛见精神。

近存八十一章注，从道老聃门下人。

苏辙

苏辙　余居高安三年每晨入莫出辄过圣寿访聪长老谒方子明浴头笑语移刻而

朝来卖酒江南市，日莫归为江北人。

禅老未嫌参请数，渔舟空怪往来频。

每惭菜饭分斋钵，时乞香泉洗病身。

世味渐消婚嫁了，幅巾绦褐许相亲。

苏辙

苏辙　雨病

晴送麦入仓，雨催谷含穗。

共怪天公仁，曲尽老农意。

谁为三日霖，下漉一丈地。

百谷争奔流，通川不可厉。

夜闻屋山落，昼说城闉闭。

老羸知奈何，脾病尤所畏。

中宵得暴下，亭午卧忘起。

良医过我言，勿药行自喜。

损食存谷神，收心辟邪气。

兀然槁木居，油尔元和至。

天唯不穷人，人则昧其理。

学道三十年，愧尔良医赐。

苏辙

苏辙　雨过

东南流注已鸣涧，西北霏微仅敛尘。

人意共怀艰食病，天公那有不仁人。

云移已分贫无福，雩应方知社有神。

田里相望无一舍，终年苦乐会须匀。

苏辙

苏辙　雨后游大愚

风光四月尚春余，淫雨初乾积潦除。

古寺萧条仍负郭，闭官疏散亦肩舆。

摘茶户外焌黄叶，掘笋林中间绿蔬。

一饱人生真易足，试营茅屋傍僧居。

苏辙

苏辙　雨中陪子瞻同颜复长官送梁焘学士舟行归汶上

客从南方来，信宿北方去。

手棹木兰舟，不顾长江雨。

江昏气阴黑，雨落无朝暮。

肃肃赴波涛，蒙蒙暗洲渚。

微凉入窗阖，斜吹湿蕉苎。

漂洒正纷纭，谈笑方容与。

不知江路长，但觉青山鹜。

客去浩难追，落日平西浦。

东游本无事，爱此山河古。

周旋樽俎欢，邂逅英豪聚。

兹游有遗趣，此乐死宜屡。

贱仕迫程期，迁延防谴怒。

秋风日已至，轻舸行当具。

阴森古城曲，苍莽交流处。

悬知别时念，将行重回顾。

非缘一寸禄，应作三年住。

苏辙

苏辙　雨中宿酒务

微官终日守糟缸，风雨凄凉夜渡江。

早岁谬知儒术贵，安眠近喜壮心降。

夜深唧唧醅鸣瓮，睡起萧萧叶打窗。

阮籍作官都为酒，不须分别恨南邦。

苏辙

苏辙　雨中游小云居

卖酒高安市，早岁逢五秋。

常怀简书畏，未暇云居游。

十载还上都，再谪仍此州。

废斥免羁束，登临散幽忧。

乡党二三子，结束同一舟。

雨余江涨高，林薄烦撑钩。

积阴荐雷作，两山乱云浮。

雨点落飞镞，江光溅轻沤。

笑语曾未毕，风云遽谁收。

舟人指松桧，古刹依林丘。

老僧昔还住，晚饭迎淹留。

食菜吾自饱，馈肉烦贤侯。

严城迫吹角，归棹随轻鸥。

联翩阅村坞，灯火明谯楼。

肩舆践积甽，涂潦分潜沟。

居处方自适，未知厌拘囚。

苏辙

苏辙　雨中招吴子野先生

柴门不出蓬生径，暑雨无时水及堂。

辟谷赖君能作客，暂来煎蜜饷桃康。

苏辙

苏辙　浴罢

逐客例幽忧，多年不洗沐。

予发栉无垢，身垢要须浴。

颠難本天运，愤恨当谁复。

茅檐容病躯，稻饭饱枵腹。

形骸但癯瘁，气血尚丰足。

微阳阅九地，浮彩见双目。

枯槁如束薪，坚致比温玉。

长斋虽云净，阅月聊一沃。

石泉澣巾帨，土釜煮桃竹。

南窗日未移，困卧久弥熟。

华严有余帙，默坐心自读。

诸尘忽消尽，法界了无瞩。

恍如仰山翁，欲就沩叟卜。

犹恐堕声闻，大愿勤自督。

苏辙

苏辙　欲雪

今年麦中熟，饼饵不充口。

老农畏冬旱，薄雪未覆亩。

骄阳引狂风，三白知应否。

久青车牛通，薪炭家家有。

唯有口腹忧，此病谁能救。

达官例谋身，一醉日自富。

尚应天愍人，云族朝来厚。

飞花得盈尺，一麦可平取。

苏辙

苏辙　寓居二首其二东楼

月从海上涌金盆，直入东楼照病身。

久已无心问南北，时能闭目待仪麟。

飓风不作三农喜，舶客初来百物新。

归去有时无定在，漫随俚俗共欣欣。

苏辙

苏辙　寓居二首其一东亭

十口南迁粗有归，一轩临路阅奔驰。

市人不惯频回首，坐客相谙便解颐。

惭愧天涯善知识，增添城外小茅茨。

华严未读河沙偈，偃仰明窗手自披。

苏辙

苏辙　寓居六咏

手植天随菊，晨添苜蓿盘。

丛长怜夏苦，花晚怯秋寒。

素食旧所愧，长斋今未阑。

殷勤拾落蕊，眼暗读书难。

苏辙

苏辙　寓居六咏

山丹妶南土，盈尺愧西京。

所至曾无比，知非浪得名。

未须求别种，尚欠剥繁英。

行复春风度，天涯眼暂明。

苏辙

苏辙　寓居六咏

邻家三亩竹，萧散倚东墙。

谁谓非吾有，时能惠我凉。

雪深闻毁折，风作任披猖。

事过还依旧，相看意愈长。

苏辙

苏辙　寓居六咏

弱榴生掩冉，插竹强支叉。

旋叠封根石，能开著子花。

扶持物遂性，缀缉我成家。

故国田园少，何须恨海涯。

苏辙

苏辙　寓居六咏

大鸡如人立，小鸡三寸长。

造物均付予，危冠两昂藏。

出栏风易倒，依草枯不僵。

後庭花草盛，怜汝计兴亡。

苏辙

苏辙　寓居六咏

西邻分半井，十口无渴忧。

岁旱百泉竭，日供八家求。

艰难念生理，沾足愧寒流。

比闻山田妇，出汲争群牛。

苏辙

苏辙　元绛参政挽词

吴越朝天功在民，当年卿相亦仁人。

曾孙终与元丰政，故老犹知异代因。

吏治清明开白日，文词俊发吐青春。

邺都从事堂中客，涕洒高原柏子新。

苏辙

苏辙　元老和示小诗自谓非战之罪复作一绝并坐具还之

请君却领弥天具，不欲终收陷虎名。

莫道昏沉非战罪，何如不战屈人兵。

苏辙

苏辙　元老见访留坐具而去戏作一绝调之

石霜旧夺裴休笏，坐具只今君自留。

留放书房还会否，受降曾不费戈矛。

苏辙

苏辙　约洞山文老夜话

山中十月定多寒，才过开炉便出山。

堂众久参缘自熟，郡人迎请怪忙还。

问公胜法须时见，要我清谈有夜阑。

令夕客房应不睡，欲随明月到林间。

苏辙

苏辙　杂兴二首

陋巷丈夫病且贫，悬鹑百结聊庇身。

蠕蠕大虱长孙子，败缯敝絮开阳春。

故襦宽博裹肩{左肚土上比}，出没逡巡初莫畏。

一朝换酒入邻家，顾视腰间犹犊鼻。

入缝循腰还自足，肌肤转近尤为福。

咋皮吮血无已时，应待渠家具汤沐。

苏辙

苏辙　杂兴二首

朱轮华盖事远游，厩无良马乘疲牛。

青丝玉勒金络头，任重道远旁人忧。

奔驰往来历山丘，腾坑投淖摧辕輈。

已压复起行未休，青刍黄粱为君羞。

长路漫漫经九州，场有白驹胡不收。

饥食玉山饮河流，朝秣幽冀莫炎陬。

奔云掣电不少留，仆夫顾之心怀愁。

王良不生谁与谋，哀哉骏骨千金酬。

苏辙

苏辙　再次前韵示元老

豪杰多自悟，不待文王兴。

四方有余师，十厔岂无朋。

我老不知时，早岁谁误称。

归来理茅屋，对客食藜蒸。

遇渴即饮水，何尝问淄渑。

冠裳强包裹，毁誉如飞蝇。

植根久已尔，苕颖日自升。

忘我亦忘法，无水知消冰。

苏辙

苏辙　再次前韵四首

城头栋宇恰三间，楚望凄凉吊屈原。

雨洗山川百里净，风吹语笑一城喧。

乡书莫问经时绝，岁事初惊片叶翻。

南近清淮鲈鳜好，钓筒时问有潜吞。

苏辙

苏辙　再次前韵四首

谬将疏野托交游，平日论心亦有由。

科第联翩叨旧契，利名疏阔少新忧。

清谈已觉忘朱夏，浊酒先防虐素秋。

多病无聊唯有睡，频频诗句未嫌不。

苏辙

苏辙　再次前韵四首

野鹤应疑凫雁苦，夏虫未惯雪霜寒。

隐居颜氏终安巷，垂钓严生自有滩。

破宅不归尘可扫，下田初种水应漫。

退耕尚作悠悠语，拙宦犹须步步看。

苏辙

苏辙　再次前韵四首

欲作彭城数月留，溪山劝我暂忘忧。

城头准拟中秋望，台上迁延九日游。

岚气雨余侵近郭，江声风送隐危楼。

汀洲聚散知谁怪，且学漂浮水上鸥。

苏辙

苏辙　再赋葺居三绝

谁将修竹寄邻家，秋斫长竿春食芽。

旋筑高墙护鸡犬，稍容嵇阮醉喧哗。

苏辙

苏辙　再赋葺居三绝

短垣疏户略藏遮，翠竹长松夹径斜。

游宦归来四十载，粗成好事一田家。

苏辙

苏辙　再赋葺居三绝

南北高堂本富家，百年梁柱半欹斜。

略教扶起犹堪住，西望吾庐已自奢。

苏辙

苏辙　再和二首

病起江南力未匀，强将冠剑拂埃尘。

木鸡自笑真无用，刍狗何劳收已陈。

行从銮旗风日细，侧听庙乐管弦新。

谁知四载勤劳後，并举成功祚泣辛。

苏辙

苏辙　再和二首

宸心恻恻念污莱，南御西池闭不开。

长乐鸣鞘千乘出，顾成荐鬯万方来。

从臣暗泣新宫柳，父老行依辇路槐。

双阙影斜朱户启，都人留看属车回。

苏辙

苏辙　再和三首

穴鼠何须窭数衔，粗官不用苦高谈。

夜倾绿蚁风吹竹，昼拥黄紬雪覆庵。

每作微词还自笑，偶渐余润亦成酣。

公诗精绝非伦拟，自古骚人尽在南。

苏辙

苏辙　再和三首

燕窠泥土一春衔，惭愧封侯止立谈。

旧隐尚闻存竹径，归休但要葺茅庵。

钓船梦想沿溪泛，酒盏遥思向日酣。

强欲迟留依幕府，吴公行恐召河南。

苏辙

苏辙　再和三首

天教穷困欲谁衔，生事那须一一谈。

自笑丰年尘满甑，不堪雨後菌生庵。

士师憔悴经三黜，陶令幽忧付一酣。

他日归耕若相忆，尺书频寄北山南。

苏辙

苏辙　再和十首

涧草岩花日日开，江南秋尽似春回。

旋开还落无人顾，惟有山蜂暖尚来。

苏辙

苏辙　再和十首

江上孤城面面山，居人也自不曾闲。

蜂游蚁聚知何事，日夜长桥南北间。

苏辙

苏辙　再和十首

城郭村墟共水云，槿篱竹屋映柴门。

隐居亦有高人在，岸帻无言倚钓轩。

苏辙

苏辙　再和十首

一官疏散自疑仙，三考应成醉日千。

早病固须闲地著，多忧长被达人怜。

苏辙

苏辙　再和十首

养生尤复要功圆，溜滴南溪石自穿。

近见牢山陈道士，微言约我更三年。

苏辙

苏辙　再和十首

张公诗社见公名。白首山城叹不平。

坐客要闻新乐府，应须湓口琵琶声。

苏辙

苏辙　再和十首

高情日与故山期，鸿鹄谁言也倦飞。

且听渔人强哺啜，坐中羁客畏公归。

苏辙

苏辙　再和十首

天为多才故欲禁，府门摧落涨江深。

鼎新翠壁排精铁，涌出飞楼直百金。

苏辙

苏辙　再和十首

楼上青山绕四垂，画桥百步引朱扉。

落成当与公同上，一看长江白练微。

苏辙

苏辙　再和十首

歌舞留宾意自多，华灯数问夜如何。

白头病客无才思，惯卧茅檐长薜萝。

苏辙

苏辙　早睡

老人如婴儿，起晏睡常早。

粗毡薄絮被，孤枕自媚好。

倒床作龟息，逡巡辄复觉。

隔门灯火明，仿佛闻语笑。

杯棬皴

杯棬皴　劝酬，往往见讥诮。

披衣坐跏趺，衰老当自了。

室空窗亦虚，半夜明月到。

老卢下种法，从古无此妙。

根生花辄开，得者自不少。

要须海底行，更问药山老。

苏辙

苏辙　曾郎元矩见过逾月听其言久而不厌追感平昔为赋诗

胄子相从得佳婿，掖垣同直喜良朋。

交情不意隔生死，世事休论有废兴。

宿草芊锦泪入土，故琴牢落恨填膺。

远来似觉清谈胜，试问传家今几灯。

苏辙

苏辙　曾子固舍人挽词

少年漂泊马光禄，末路骞腾朱会稽。

儒术远追齐稷下，文词近比汉京西。

平生碑版无容继，此日铭诗谁为题。

试数庐陵门下士，十年零落晓星低。

苏辙

苏辙　曾子宣郡太挽词二首

族大徽音远，年高福祚多。

生儿尽龙虎，封国裂山河。

象服惊初搑，埋文信不磨。

送车江郭满，咽绝听哀歌。

苏辙

苏辙　曾子宣郡太挽词二首

安舆遍西北，丹旐历江湖。

存没终无憾，哀荣两得俱。

新封崇马鬣，余福荐浮图。

家法苹蘩在，空堂始一虞。

苏辙

苏辙　赠蔡駜居士

结茅汝上只三间，种稻城西仅一廛。

梅老外生诗律在，秀公弟子佛心传。

埋盆叠石常幽坐，留客开樽辄醉眠。

闻道邻僧乞米送，时无韩子定谁怜。

苏辙

苏辙　赠德仲

我昔见子京邑时，须发如漆无一丝。

今年相见颍昌布，霜雪满面知为谁。

故人分散隔生死，孑然惟以影自随。

怜子肝心如铁石，昔所谓可今不移。

世间取舍竟谁是，惟有古佛终难欺。

嗟哉我自不知子，意子清净持律师。

忽然微笑不言语，袖中锦绣开新诗。

可怜相识二十载，终日对面初不知。

蚌含明珠不肯吐，暗行沙底藏光辉。

蚌为身计良可耳，旁人不悟宁非嗤。

苏辙

苏辙　赠方子明道人

水银成银利十倍，丹砂为金世无对。

此人靳术不肯传，阖户泥墙畏天戒。

今子何为与我言，人生贫富宁非天。

钳鎚橐龠枉心力，虀盐布被随因缘。

我来江西晚闻道，一言契我心所好。

廓然正若太虚空，平生伎俩都除扫。

子言旧事净慈师，未断有为非净兹。

此术要将救饥耳，人人有命何忧饥。

苏辙

苏辙　赠杭僧道潜

月中依松鹤，露下抱叶蝉。

赋形已孤洁，发响仍清圆。

潜师本江海，浪迹游市廛。

髭长不能剪，衲坏聊复穿。

瘦骨见图画，禅心离攀缘。

出言可人意，一一皆自然。

问师藏何深，不与世俗传。

旧识髯学士，复从琏耆年。

尘埃既脱落，文彩自精鲜。

落落社中人，如我亦有旃。

奈何一相见，抚卷坐长叹。

归去勿复言，山林信多贤。

苏辙

苏辙　赠景福顺长老二首

屈指江西老，多言剑外人。

身心已无著，乡党漫相亲。

窜逐知何取，周旋意甚真。

仍将大雷雨，一洗百生尘。

苏辙

苏辙　赠景福顺长老二首

念昔先君子，南游四十年。

相看顺老在，想见讷师贤。

岁历风轮转，禅心海月圆。

常情计延促，无语对潸然。

苏辙

苏辙　赠净因臻长老

十方老僧十年旧，燕坐绳床看奔走。

远游新自济南来，满身自觉多尘垢。

暖汤百斛劝我浴，骊山衮衮泉倾窦。

明窗困卧百缘绝，此身莹净初何有。

清泉自清身自洁，尘垢无生亦无灭。

振衣却起就华堂，老僧相对无言说。

南山采菌软未乾，西园撷菜寒方茁。

与君饱食更何求，一杯茗粥倾铜叶。

苏辙

苏辙　赠李简夫司封

平生谈笑接诸公，归老身心著苦空。

往事少能陪晤语，新诗时喜挹清风。

形骸摩诘羸偏健，笔札西台晚更工。

笑我壮年常苦病，异时何以作衰翁。

苏辙

苏辙　赠马正卿秀才

男儿生可怜，赤手空腹无一钱。

死丧三世委平地，骨肉不得归黄泉。

徒行乞丐买坟墓，冠帻破败衣履穿。

矫然未肯妄求取，耻以不义藏其先。

辛勤直使行路泣，六亲不信相尤愆。

问人何罪穷至此，人不敢尤其怨天。

孝慈未省鬼神恶，兄弟宁有木石顽。

善人自古有不遇，力行不废良谓贤。

苏辙

苏辙　赠三局能师二绝

得失从来似偶然，因师聊复问行年。

此生竟堕阴阳数，方信修行力未全。

苏辙

苏辙　赠三局能师二绝

旅食江干秋复春，归耕未遂不胜贫。

凭师细考何年月，可买山田养病身。

苏辙

苏辙　赠石台问长老二绝

法达曾经见老卢，半生勤苦一朝虚。

心通口诵方无碍，笑把吴鸾细字书。

苏辙

苏辙　赠石台问长老二绝

蒲团布衲一绳床，心地虚明睡自亡。

长伴空中月天子，东方行道到西方。

苏辙

苏辙　赠史文通奉议二首

墙北史居士，挂冠心转闲。

顶开人共怪，神去夜深还。

白雪微侵鬓，丹砂久驻颜。

从君欲问道，何日径开关。

苏辙

苏辙　赠史文通奉议二首

有叟住东野，畏人希入城。

君时共还往，我欲问修行。

早岁识岩客，近时逢绛生。

真能访茅屋，屣履试将迎。

苏辙

苏辙　赠司空张公安道挽词三首

道广中无竞，才高治不烦。

安心本笃静，忧世亦时言。

寿考同侪尽，经纶故事存。

犹应门下客，微论记根原。

苏辙

苏辙　赠司空张公安道挽词三首

孤高出世学，豪迈谪仙人。

早岁犹和俗，中年自识真。

定余时发照，尘尽四无邻。

闻道骑箕尾，还应事玉宸。

苏辙

苏辙　赠司空张公安道挽词三首

西蜀识公初，南都从事余。

一言知我可，久好复谁如。

学术留元叹，家声付伯鱼。

霜天近生日，闻挽重唏嘘。

苏辙

苏辙　赠王复处士

候潮门外王居士，平昔交游遍海涯。

本种杉松为老计，晚耐亭榭付邻家。

为生有道终安隐，好事来游空叹嗟。

犹有东坡旧诗卷，忻然对客展龙蛇。

苏辙

苏辙　赠吴子野道人

食无酒肉腹亦饱，室无妻妾身自好。

世间深重未肯回，达士清虚辄先了。

眼看鸿鹄薄云汉，长笑驽骀安栈皂。

腹中夜气何郁郁，海底朝阳常杲杲。

一廛不顾旧山深，万里来看故人老。

空车独载王阳橐，远游屡食安期枣。

东州相逢真邂逅，南国思归又惊矫。

道成若见王方平，背痒莫念麻姑爪。

苏辙

苏辙　赠写真李道士

君不见景灵六殿图功臣，进贤大羽东西陈。

能令将相长在世，自古独有曹将军。

嵩高李师掉头笑，自言弄笔通前身。

百年遗像谁复识，满朝冠剑多伟人。

据鞍一见心有得，临窗相对疑通神。

十年江海须半脱，归来俯仰惭簪绅。

一挥七尺倚墙立，客来顾我诚似君。

金章紫绶本非有，绿蓑黄蒻甘长贫。

如何画作白衣老，置之茅屋全吾真。

苏辙

苏辙　赠医僧鉴清二绝

肘後医方老更精，须眉白尽气弥清。

只应救病能无病，岂是平生学养生。

苏辙

苏辙　赠医僧鉴清二绝

门人久作开堂老，庭桧看成合抱围。

他日浴堂归洗背，回头还解放光辉。

【卷18】

苏辙

苏辙　赠医僧善正

老怯江边瘴疠乡，城东时喜到公房。

历言五藏如经眼，欲去三彭自有方。

身厌远游安静默，术因多病更深长。

时时为我谈尊宿，曾入南公古道场。

苏辙

苏辙　赠致仕王景纯寺丞

灊山隐君七十四，绀瞳绿发初谢事。

腹中灵液变丹砂，江上幽居连福地。

彭城为我住三日，明月满船同一醉。

丹书细字口传诀，顾我沉迷真弃耳。

年来四十发苍苍，始欲求方救憔悴。

它年若访灊山居，慎勿逃人改名字。

苏辙

苏辙　张安道尚书生日

出入三朝望愈尊，淮阳退卧避喧烦。

崇高历遍知皆妄，风俗频迁气独存。

世事直须劳旧德，归心那复厌名藩。

赤松作伴功虽切，白发忧时义所敦。

仁比高山年自倍，秋逢生日喜盈门。

知公知命身无祷，聊为生灵举寿樽。

苏辙

苏辙　张安道生日二首

椿年七十二回新，蓬矢桑弧记此晨。

养就丹砂无上药，已超诸数自由身。

中年道路趋真境，外物功名委世人。

今夜空庭香火罢，定应星斗识天真。

苏辙

苏辙　张安道生日二首

十载从公鬓似蓬，羡公英气老犹充。

生时别得星辰力，晚岁仍加鼎灶功。

世事不堪开眼看，劳生渐恐转头空。

问公试觅刀圭药，岁岁称觞此日中。

苏辙

苏辙　张公洞

乱山深处白云堆，地坼中空洞府开。

茧瓮有天含宇宙，瑶台无路接蓬莱。

金芝春暖青牛卧，珠树月明黄鹤回。

此日登临兴何限，春风吹绽碧桃腮。

苏辙

苏辙　张嘉佑

道人何为者，阳狂时放言。

宝塔昔所构，铁券今尚存。

漫浪难究悉，孰知彼根源。

草庵劣容膝，俯仰拳肩跟。

无食辄行乞，一饱常闭门。

尔来二十年，未尝变寒温。

嗟哉岂徒然，此意未易言。

偶来一笑喜，但恐笑我昏。

苏辙

苏辙　张恕寺丞益斋

人生不读书，空洞一无有。

羡君常斋居，散帙满前後。

开编试寻绎，阅岁行自富。

从横画图出，次第宫商奏。

汪洋畜江河，眇莽包林薮。

兴亡数千岁，络绎皆在口。

顾念今所知，颇觉前日陋。

我家亦多书，早岁尝窃叩。

晨耕挂牛角，夜烛借邻牖。

经年谢宾客，饥坐失昏昼。

堆胸稍蟠屈，落笔逢左右。

乐如听钧天，醉剧饮醇酎。

自从厌蓬荜，误逐功名诱。

初心一漂荡，旧学皆榛莠。

失足难遽回，抚卷长自诟。

幸君无事年，谓可终身守。

春耕不厌深，秋获当自受。

金玉或为灾，诗书岂相负。

苏辙

苏辙　张惕山人即昔所谓惠思师也余旧识之於京师忽来相访茫然不复省徐自

昔日高僧今白衣，人生变化定难知。

故人相见不相识，空怪解吟无本诗。

苏辙

苏辙　张惕山人即昔所谓惠思师也余旧识之於京师忽来相访茫然不复省徐自

听诵长江近章句，喜逢澄观已冠巾。

醉吟挥弄清潮水，谁信从前戒律人。

苏辙

苏辙　张文裕侍郎挽词

持节西南二十年，华堂遗像已苍然。

归来侍从三朝旧，老去雍容平地仙。

落笔纵横题壁处，诵诗清壮举杯前。

东游邂逅迎归旐，泪落城南下马阡。

苏辙

苏辙　张秀才见写陋容

潦倒形骸山上樗，每经风雨辄凋疏。

劳君为写支离状，异日长看老病初。

落笔纵横中自喜，赋形深稳妙无余。

偶然挂壁低头笑，俱幻何妨彼亦如。

苏辙

苏辙　章氏郡君挽词

冯唐垂老郎潜後，李白风流罢直余。

解组同归荣故国，剖符仍得奉安舆。

家声未替三公旧，葬客应倾数郡车。

德映闺门人莫见，埋文子细列幽墟。

苏辙

苏辙　昭君村

峡女王嫱继屈须，入宫曾不愧秦姝。

一朝远逐呼韩去，遥忆江头捕鲤鱼。

江上大鱼安敢钓，转柁横江筋力小。

深边积雪厚埋牛，两处辛勤何处好。

去家离俗慕荣华，富贵终身独可嗟。

不及故乡山上女，夜从东舍嫁西家。

苏辙

苏辙　召伯埭上斗野亭

细雨添春色，微风净牐流。

徂年半今世，生计一扁舟。

饮食随鱼蟹，封疆入斗牛。

江波方在眼，转觉此生浮。

苏辙

苏辙　正且夜梦李士宁过我谈说神怪久之草草为具仍以一小诗赠之

先生惠然肯见客，旋买鸡豚旋烹炙。

人间饮食未须嫌，归去蓬壶却无吃。

苏辙

苏辙　正月十六日

上元已过欲收灯，城郭游人一倍增。

陌上红尘霏似雾，云间明月冷如冰。

谁言世上驱驰客，老作庵中寂定僧。

漏水半消灯火冷，长空无滓色澄澄。

苏辙

苏辙　至池州赠陈鼎秀才

淮阳学舍旧相依，常诵曹溪第一机。

却到江西心有悟，回看过去事皆非。

孤舟远适身如寄，二顷躬耕道自肥。

欲看齐山君去否，闲中徒侣近来稀。

苏辙

苏辙　中秋见月寄子瞻

西风吹暑天益高，明月耿耿分秋毫。

彭城闭门青嶂合，卧听百步鸣飞涛。

使君携客登燕子，月色著人冷如水。

筵前不设鼓与钟，处处笛声相应起。

浮云卷尽流金丸，戏马台西山郁蟠。

杯中渌酒一时尽，衣上白露三更寒。

扁舟明日浮古汴，回首逡巡陵谷变。

河吞巨野入长淮，城没黄流只三版。

明年筑城城似山，伐木为堤堤更坚。

黄楼未成河已退，空有遗迹令人看。

城头见月应更好，河流深处今生草。

子孙幸兔鱼鳖食，歌舞聊宽使君老。

南都从事老更贫，羞见青天月照人。

飞鹤投笼不能出，曾是彭城坐中客。

苏辙

苏辙　中秋无月同诸子二首

风雨来无定，泥涂日向深。

直埋今夜月，真失众人心。

云外天衢净，人间浊雾侵。

幽人久不寐，起坐夜愔愔。

苏辙

苏辙　中秋无月同诸子二首

卷衣换斗酒，欲饮月明中。

坐看浮云合，遥怜四海同。

清光知未泯，来岁尚无穷。

且尽樽中渌，高眠听雨风。

苏辙

苏辙　中秋新堂看月戏作

年年看月茅檐下，今岁堂成月正圆。

自笑吾人强分别，不应此月倍婵娟。

虚窗每怯高风度，碧瓦频惊急雨悬。

七十老翁浑未惯，安居始觉贵公贤。

苏辙

苏辙　中秋夜八绝

长空开积雨，清夜流明月。

看尽上楼人，油然就西没。

苏辙

苏辙　中秋夜八绝

谁遣常时月，偏从此夜明。

暗添珠百倍，潜感兔多生。

苏辙

苏辙　中秋夜八绝

欲见初容烛，将升尚有星。

渐高围渐小，云外转亭亭。

苏辙

苏辙　中秋夜八绝

明入庭阴白，寒侵酒气微。

夜深看更好，楼上渐人稀。

苏辙

苏辙　中秋夜八绝

浮光看不定，重露试还无。

影翻狂舞客，明误已栖乌。

苏辙

苏辙　中秋夜八绝

巧转上人衣，徐行度楼角。

河汉冷无云，冥冥独飞鹊。

苏辙

苏辙　中秋夜八绝

猿狖号枯木，鱼龙泣夜潭。

行人已天北，思妇隔江南。

苏辙

苏辙　中秋夜八绝

看久须扶立，行贪遂失归。

谁能终不睡，烂醉羽觞飞。

苏辙

苏辙　中秋月望十六终夜如昼

秋气久已到，月明如可期。

云生未望夜，天借极圆时。

冷澈登临倦，衰慵起舞迟。

兔闲长捣药，桂老尚生枝。

运转何年住，清明与物宜。

油然任消长，斤斧定何施。

苏辙

苏辙　种花二首

筑室力已尽，种花功尚疏。

山丹得春雨，艳色照庭除。

末品何曾数，群芳自不如。

今秋接千叶，试取洛人余。

苏辙

苏辙　种花二首

筑室少闲地，种花能几畦。

松筠旧满眼，桃李渐成蹊。

无计通湖水，长思种藕泥。

幽怀终不惬，拄杖出城西。

苏辙

苏辙　种兰

兰生幽谷无人识，客种东轩遗我香。

知有清芬能解秽，更怜细叶巧凌霜。

根便密石秋芳早，丛倚修筠午荫凉。

欲遣蘼芜共堂下，眼前长见楚词章。

苏辙

苏辙　种松

城郭人家岁寒木，桧柏森森映华屋。

青松介僻不入城，野性特嫌尘土辱。

中庭冉冉盈尺苗，条干虽短风霜足。

培根不用粪壤厚，插竹预防鸡犬触。

他年期汝三丈高，独立仙翁毛发绿。

老翁自分不及见，子孙见汝知遗直。

苏辙

苏辙　种药苗二首其二种决

闲居九年，禄不代耕。

肉食不足，藜焌藿羹。

多求异蔬，以佐晨烹。

秋种畓粟，春种决明。

苏辙

苏辙　种药苗二首其二种决

决明明目，功见本草。

食其花叶，亦去热恼。

有能益人，矧可以饱。

二嗅不食，笑杜陵老。

苏辙

苏辙　种药苗二首其二种决

老人平生，以书为累。

夜灯照帷，未晓而起。

百骸未病，两目告瘁。

决明虽良，何补於是。

苏辙

苏辙　种药苗二首其二种决

自我知非，卷去图书。

闭目内观，妙见自如。

闻阿那律，无目而视。

决明何为，适口乎尔。

苏辙

苏辙　种药苗二首其一种畓粟

筑室城西，中有图书。

窗户之余，松竹扶疏。

拔棘开畦，以毓嘉蔬。

畦夫告予，畓粟可储。

苏辙

苏辙　种药苗二首其一种畓粟

畓小如畓，粟细如粟。

与麦皆种，与穄皆熟。

苗堪春菜，实比秋谷。

研作牛乳，烹为佛粥。

苏辙

苏辙　种药苗二首其一种畓粟

老人气衰，饮食无几。

食肉不消，食菜寡味。

柳槌石钵，煎以蜜水。

便口利喉，调养肺胃。

苏辙

苏辙　种药苗二首其一种畓粟

三年杜门，莫适往还。

幽人衲僧，相对忘言。

饮之一杯，失笑欣然。

我来颍川，如游庐山。

苏辙

苏辙　仲夏始雷

阳气溟蒙九地来，经春涉夏始闻雷。

麦禾此去或可望，桃李向来谁使开。

号令迍邅人共怪，阴阳颠倒物应猜。

一声震荡虽惊耳，遍地妖氛未易回。

苏辙

苏辙　重赠

出家无复家，视身等云浮。

东西随风行，忽然遍九州。

君居龙川城，筑室星一周。

屋瓦如耬飞，象设具冕旒。

弟子五六人，门徒散林丘。

本为百年计，自可一世留。

胡为不复顾，脱去如敝裘。

万里一藤杖，来从故人游。

故人病老翁，轻重恐未酬。

疑君了心法，万物皆浮沤。

去彼非有嫌，来此亦无求。

是心摩尼珠，不受箧笥收。

故人感君意，一言还信不。

远行不为此，浪走非良谋。

苏辙

苏辙　舟次磁湖以风浪留二日不得进子瞻以诗见寄作二篇答之前篇自赋後篇

惭愧江淮南北风，扁舟千里得相从。

黄州不到六十里，白浪俄生百万重。

自笑一生浑类此，可怜万事不由侬。

夜深魂梦先飞去，风雨对床闻晓钟。

苏辙

苏辙　舟次磁湖以风浪留二日不得进子瞻以诗见寄作二篇答之前篇自赋後篇

西归犹未有苑裘，拟就南迁买一丘。

舟楫自能通蜀道，林泉真欲老黄州。

鱼多钓户应容贳，酒熟邻翁便可留。

从此莫言身外事，功名毕竟不如休。

苏辙

苏辙　舟次大云仓回寄孔武仲

一风失前期，十日不相见。

君帆一何驶，去若乘风箭。

我舟一何迟，出没蔽葭薶。

瓮中有白糟，床上有黄卷。

妻孥不足共，思子但长叹。

池阳重相遇，抚手成一粲。

先行复草草，回首空眷眷。

人生类如此，迟速亦何算。

一见诚偶然，四海良独远。

相期庐山阴，把臂上云巘。

苏辙

苏辙　舟过严陵滩将谒祠登台舟人夜解及明已远至桐庐望桐君山寺缥缈可爱

扁舟匆草出山来，惭愧严公旧钓台。

舟子未应知此恨，梦中飞楫定谁催。

苏辙

苏辙　舟过严陵滩将谒祠登台舟人夜解及明已远至桐庐望桐君山寺缥缈可爱

严公钓濑不容看，犹喜桐君有故山。

多病未须寻药录，从今学取衲僧闲。

苏辙

苏辙　舟中风雪五绝

北风吹雪密还稀，雪势渐多风力微。

孤棹独依银世界，山川路绝欲安归。

苏辙

苏辙　舟中风雪五绝

晓风吹浪作银山，夜雪争妍布玉田。

风力渐衰波更恶，通宵撼我正安眠。

苏辙

苏辙　舟中风雪五绝

拥缆埋蓬不见船，船窗一点莫灯然。

幽人永夜歌黄竹，赖有丹砂暖寸田。

苏辙

苏辙　舟中风雪五绝

浊醪粗饭不成欢，白浪飞花雪作团。

窗外时来一双鸭，沉浮笑我不禁寒。

苏辙

苏辙　舟中风雪五绝

江面澄清雪未融，扁舟荡漾水无踪。

篙师不用匆匆去，遍看庐山群玉峰。

苏辙

苏辙　舟中听琴

江流浩浩群动息，琴声琅琅中夜鸣。

水深天阔音响远，仰视牛斗皆从横。

昔有至人爱奇曲，学之三岁终无成。

一朝随师过沧海，留置绝岛不复迎。

终年见怪心自感，海水震掉鱼龙惊。

翻回荡潏有遗韵，琴意忽忽从此生。

师来迎笑问所得，抚手无言心已明。

世人嚣嚣好丝竹，撞钟击鼓浪谓荣。

安知江琴韵超绝，摆耳大笑不肯听。

苏辙

苏辙　周昿画美人歌

深宫美人百不知，饮酒食肉事游嬉。

弹丝吹竹舞罗衣．曲终对镜理鬓眉。

岌然高髻玉钗垂，双鬟窈窕萼叶微。

宛转踯躅从婴儿，倚楹俯槛皆有姿。

拥扇执拂知从谁，瘦者飞燕肥玉妃。

俯仰向背乐且悲，九重深远安得窥。

周生执笔心坐驰，流传人间眩心脾。

飞琼小玉云雾帏，长风吹开忽见之。

梦魂清夜那复追，老人衰朽百事非。

展卷一笑亦胡为，持付少年良所宜。

苏辙

苏辙　诸子将筑室以画图相示三首

还家卜筑初无地，随分经营似有时。

多斫修篁终未忍，略存古柏更无疑。

画图且作百间计，入室犹应三岁期。

得到安居真老矣，一生歌哭任於斯。

苏辙

苏辙　诸子将筑室以画图相示三首

旧庐近已借诸子，新宅分甘临老时。

万里松楸终独往，四方兄弟亦何疑。

竹间疏户幽人到，林上长松野鹤期。

已觉高轩惭卫赐，可怜黄犬哭秦斯。

苏辙

苏辙　诸子将筑室以画图相示三首

积因得果通三世，临老长闲自一时。

久尔观心终未悟，偶然见道了无疑。

南迁北返吾何病，片瓦尺椽天与期。

自断此生今已矣，世间何物更如斯。

苏辙

苏辙　竹枝歌

舟行千里不至楚，忽闻竹枝皆楚语。

楚言啁哳安可分，江中明月多风露。

扁舟日落驻平沙，茅屋竹篱三四家。

连春并汲各无语，齐唱竹枝如有嗟。

可怜楚人足悲诉，岁乐年丰尔何苦。

钓鱼长江江水深，耕田种麦畏狼虎。

俚人风俗非中原，处子不嫁如等闲。

双鬓垂顶发已白，负水采薪长苦艰。

上山采薪多荆棘，负水入溪波浪黑。

天寒斫木手如龟，水重还家足无力。

山深瘴暖霜露乾，夜长无衣犹苦寒。

平生有似麋与鹿，一旦白发已百年。

江上乘舟何处客，列肆喧哗占平碛。

远来忽去不记州，罢市归船不相识。

去家千里未能归，忽听长歌皆惨栖。

空船独宿无与语，月满长江归路迷。

路迷乡思渺何极，长怨歌声苦凄急。

不知歌者乐与悲，远客乍闻皆掩泣。

苏辙

苏辙　渚宫

楚寒多秋水，荆王有故宫。

湘东晋宗子，高氏楚元戎。

凿沼长千尺，开亭费万工。

苏辙

苏辙　筑室示三子

宅舍元依毕竟空，小乘惯住草庵中。

一生滞念余妻子，百口侨居怯雨风。

松竹已栽犹稍稍，栋梁未具勿匆匆。

三间道院吾真足，余问儿曹莫问翁。

苏辙

苏辙　追和张公安道赠别绝句

少年便识成都尹，中岁仍务幕下宾。

待我江西徐孺子，一生知己有斯人。

苏辙

苏辙　追尊皇太后挽词二首

月缺年何久，龙飞事一新。

追崇名号正，同祔礼容均。

凤翣低迎日，龙輴细起尘。

都人知舜孝，拥绋尽沾巾。

苏辙

苏辙　追尊皇太后挽词二首

德美锺岐嶷，荣华倍感伤。

一时朝野恨，百世本支长。

出祖悲无憾，因山俭有光。

他年过嵩洛，望拜裕陵旁。

苏辙

苏辙　子瞻和陶公读山海经诗欲同作而未成梦中得数句觉而补之

此心淡无著，与物常欣然。

虚闲偶有见，白云在空间。

爱之欲吐玩，恐为时俗传。

逡巡自失去，云散空长天。

永愧陶彭泽，佳句如珠圆。

苏辙

苏辙　子瞻惠双刀

彭城一双刀，黄金错刀鑗。

脊如双引绳，色如青琅玕。

开匣飞电落，入手清霜寒。

引之置膝上，凛然愁肺肝。

我衰气力微，览镜毛发斑。

誓将斩鲸鲵，静此沧海澜，

又欲戮犀兕，永息行路难。

有志竟不从，抚刀但长叹。

投刀泪如霰。北斗空阑干。

归来刈蓬蒿，鉯田植芳兰。

惜刀不忍用，用亦非所便。

弃置尘土中，坐使锋刃刓。

床头夜生光，知有蛟龙蟠。

惭君赠我意，时取一磨看。

苏辙

苏辙　子瞻寄示岐阳十五碑

堂上岐阳碑，吾兄所与我。

吾兄自善书，所取无不可。

欧阳弱而立，商隐瘦且椭。

小篆妙诘曲，波字美婀娜。

谭藩居颜前，何类学颜颇。

魏华自磨淬，峻秀不包裹。

九成刻贤俊，磊落杂幺麽。

英公与褒鄂，戈戟闻自荷。

何年学操笔，终岁惟箭筩。

书成亦可爱，艺业嗟独夥。

余虽谬学文，书字每慵堕。

车前驾骐骥，车後系羸跛。

逾年学举足，渐亦行{左马右坡}騠。

古人有遗迹，{上竹下是}短不及鏁。

愿从兄发之，洗砚处兄左。

苏辙

苏辙　子瞻见许骊山澄泥砚

长安新砚石同坚，不待书求遂许颁。

岂必魏人胜近世，强推铜唯没骊山。

寒熿舒卷开云叶，清露沾流发涕潸。

早与封题寄书案，报君湘竹笔身班。

苏辙

苏辙　子瞻闻瘦以诗见寄次韵

多生习气未除肉，长夜安眠懒食粥。

屈伸久已效熊虎，倒挂渐拟同蝙蝠。

众笑忍饥长杜门，自恐莫年还入俗。

经旬辄瘦骇邻父，未信脑满添黄玉。

海夷旋觉似齐鲁，山蕨仍堪尝菽粟。

孤船会复见洲渚，小车未用安羊鹿。

海南老兄行尤苦，樵爨长须同一仆。

此身所至即所安，莫同归期两黄鹄。

苏辙

苏辙　子瞻喜雨亭北隋仁寿宫中怪石

仁寿宫中穭谷生，太湖苍石草间横。

兴衰换世身犹在，南北从人事已轻。

累石作台秋藓上，凿沠通水细渠清。

三年此亦非公有，空使他年记姓名。

苏辙

苏辙　子瞻与长老择师相遇於竹西石塔之间屡以绝句赠之又留书邀辙同作遂

远老陶翁好弟兄，虎溪庐阜久逢迎。

何须更要经平子，清议从来贵士衡。

苏辙

苏辙　子瞻与李公麟宣德共画翠石古木老僧谓之憩寂图题其後

东坡自作苍苍石，留取长松待伯时。

只有两人嫌未足，更收前世杜陵诗。

苏辙

苏辙　子瞻赠岭上老人次韵代老人答

岭头卢老一炉灰，长短根茎各自栽。

轻贱已消先世业，知君海上去仍回。

苏辙

苏辙　自陈适齐戏题

庠斋三岁最无功，羞愧宣王禄万锺。

犹欲谈经谁复信，相招执龠更须从。

陈风清净眠真足，齐俗强梁懒不容。

久尔安闲长自怪，此行磨折信天工。
