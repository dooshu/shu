全宋诗：刘克庄
　刘克庄　{上巩下石}溪陈贡士挽诗
　刘克庄　□□□
　刘克庄　□□□□
　刘克庄　□□□□□□□卷后
　刘克庄　□□□□
　刘克庄　次韵竹溪
　刘克庄　次韵竹溪题达卿后坡
　刘克庄　次韵竹溪一首
　刘克庄　次韵竹溪中书重修县橘二首
　刘克庄　次韵竹子彬五言二首
　刘克庄　次张使君韵
　刘克庄　次竹溪别后见怀韵
　刘克庄　次竹溪所和薛明府镜中我诗三首
　刘克庄　次竹溪韵跋志仁工部柞木诗
　刘克庄　刺客
　刘克庄　从笔一首
　刘克庄　聪老
　刘克庄　蹙操
　刘克庄　村居即事六言十首
　刘克庄　村居书事四首
　刘克庄　村獠
　刘克庄　村墅
　刘克庄　村校书
　刘克庄　达摩渡芦图
　刘克庄　达生
　刘克庄　答敖茂才
　刘克庄　答陈琯修职
　刘克庄　答陈璾司户
　刘克庄　答陈龙图
　刘克庄　答陈楙伯二首
　刘克庄　答陈莆田投赠二首
　刘克庄　答陈琫主簿
　刘克庄　答陈珍
　刘克庄　答番昜使君胡直院二首
　刘克庄　答范叔范
　刘克庄　答方俊甫投赠二首
　刘克庄　答妇兄林公遇四首
　刘克庄　答赴补同人
　刘克庄　答傅监仓
　刘克庄　答黄镛
　刘克庄　答惠州曾使君韵二首
　刘克庄　答建士谢昷二首
　刘克庄　答客
　刘克庄　答括士李同二首
　刘克庄　答李泉州元善
　刘克庄　答梁文杓
　刘克庄　答林逮贽卷因以送行
　刘克庄　答林文之
　刘克庄　答林祖武
　刘克庄　答留通判元崇
　刘克庄　答庐陵彭士先
　刘克庄　答罗天骥
　刘克庄　答上饶江涛
　刘克庄　答汤升伯因悼紫芝
　刘克庄　答王侍郎和紫极宫诗
　刘克庄　答王掀起将士
　刘克庄　答王与立上舍
　刘克庄　答翁定
　刘克庄　答翁权教
　刘克庄　答吴□和梅百咏
　刘克庄　答吴侍郎二首
　刘克庄　答仙游黄尉岩孙
　刘克庄　答谢法曹
　刘克庄　答徐雷震投赠
　刘克庄　答学者
　刘克庄　答循倅潜起
　刘克庄　答杨{上厸下廾}
　刘克庄　答杨公朝
　刘克庄　答杨浩
　刘克庄　答尤溪赵广文
　刘克庄　答友生
　刘克庄　答曾无疑校勘
　刘克庄　答章林伯
　刘克庄　答郑闽清
　刘克庄　答卓常簿二首
　刘克庄　大梁老人行
　刘克庄　大目寺
　刘克庄　大乾记梦
　刘克庄　大行皇帝挽诗六首
　刘克庄　大渊寄道冠汉镜各答以一首
　刘克庄　代举人主司问答六言二首
　刘克庄　待制赵公伯泳哀诗二首
　刘克庄　戴秀岩
　刘克庄　悼阿驹七首
　刘克庄　悼阿升
　刘克庄　悼秦医
　刘克庄　悼吴校勘
　刘克庄　盗发蔡端明墓一首和竹溪韵
　刘克庄　道傍梅花
　刘克庄　道傍松一首
　刘克庄　道房六言一首
　刘克庄　道士
　刘克庄　道释六言二首
　刘克庄　道中读孚若题壁有感用其韵
　刘克庄　得池阳书
　刘克庄　得归
　刘克庄　得家讯一首
　刘克庄　得江西报六言十首
　刘克庄　得旧藏大士小像
　刘克庄　得乐谢竹溪一首
　刘克庄　得闲
　刘克庄　得曾景建书一首
　刘克庄　灯夕
　刘克庄　灯夕二首
　刘克庄　灯夕二首呈刘帅
　刘克庄　灯夕守舍
　刘克庄　登城五首
　刘克庄　第三龙湫
　刘克庄　颠危
　刘克庄　吊锦鸡一首呈叶任道
　刘克庄　叠前韵谢元邃
　刘克庄　蝶
　刘克庄　蝶庵一首
　刘克庄　丁采杰挽诗
　刘克庄　丁卯元日十首
　刘克庄　丁巳启建二首
　刘克庄　丁未春五首
　刘克庄　丁酉九月十四日黄源岭客舍题黄瀛父近诗
　刘克庄　丁酉重九日宿顺昌步云阁绝句七首呈味道明府
　刘克庄　东阿王纪梦行
　刘克庄　东涧为余序后稿余以国帖唐碑古壶润笔反成□桃抛引小诗谢之
　刘克庄　东坡故居二首
　刘克庄　冬暖海棠盛开三绝
　刘克庄　冬蚊
　刘克庄　冬夜读几案间杂书得六言二十首
　刘克庄　冬蝇
　刘克庄　冬至二首
　刘克庄　冬至四绝
　刘克庄　读本朝事有感十首
　刘克庄　读陈汤传
　刘克庄　读崇宁后长编二首
　刘克庄　读大行皇帝遗诏感恩哀恸六首
　刘克庄　读邸报二首
　刘克庄　读韩信马援传一首
　刘克庄　读金銮密记
　刘克庄　读开元天宝遗事一首
　刘克庄　读秦纪七绝
　刘克庄　读阮籍传一首
　刘克庄　读史
　刘克庄　读太白诗一首和竹溪
　刘克庄　读汤伯纪大人赋
　刘克庄　读严光传二首
　刘克庄　读友人奏藁
　刘克庄　读竹溪诗一首
　刘克庄　杜丞
　刘克庄　杜鹃问答二首
　刘克庄　端嘉杂诗二十首
　刘克庄　端明无惰赵公哀诗二首
　刘克庄　端午五言三首
　刘克庄　短章二首
　刘克庄　对卷
　刘克庄　兑女余最小孙也慧而夭悼以六言二首
　刘克庄　耳鼻六言二首
　刘克庄　二叠
　刘克庄　二和
　刘克庄　二将
　刘克庄　二吕
　刘克庄　二世
　刘克庄　二月八日二首
　刘克庄　二月初七日寿溪十绝
　刘克庄　二月二十日再锁宿四绝
　刘克庄　二月十八日过梅庵追怀主人二首
　刘克庄　发临川
　刘克庄　发脱
　刘克庄　发湘潭驿寄府公
　刘克庄　发岳市三首
　刘克庄　发枕峰
　刘克庄　凡圣一首
　刘克庄　泛西湖
　刘克庄　范睢魏齐
　刘克庄　方湖泛舟得南字
　刘克庄　方具免牍走笔次竹溪中书韵
　刘克庄　方蒙仲秘书哀诗三首
　刘克庄　方汝一下第饯诗盈轴余亦继作
　刘克庄　方甥饷酒酸甚
　刘克庄　方氏侄女哀诗
　刘克庄　方寺丞{左舟右定}子初成
　刘克庄　方寺丞除云台观
　刘克庄　方寺丞新第二首
　刘克庄　方寺丞招宿瀑上　果
　刘克庄　方岩尹主课渔溪
　刘克庄　芳臭
　刘克庄　访辟支岩绝顶二僧值雨
　刘克庄　访李钢草堂不遇
　刘克庄　访李公晦山居
　刘克庄　放言五首
　刘克庄　飞将
　刘克庄　忿欲一首
　刘克庄　丰湖三首
　刘克庄　风
　刘克庄　风旛堂二首
　刘克庄　风雪二首
　刘克庄　风雨凉甚一首
　刘克庄　封邑
　刘克庄　冯唐庙
　刘克庄　凤凰台晚眺
　刘克庄　凤孙余第六孙也早慧忽夭追悼一首
　刘克庄　奉酬吴洪二公三和之什
　刘克庄　奉题付珠二首
　刘克庄　佛子岩
　刘克庄　伏波岩
　刘克庄　伏日
　刘克庄　孚应祠十二韵
　刘克庄　扶胥三首
　刘克庄　芙蓉
　刘克庄　芙蓉二绝
　刘克庄　芙蓉六言四首
　刘克庄　福州道山亭
　刘克庄　傅谏议和予所赠傅监仓诗复用前韵一首
　刘克庄　富阳
　刘克庄　赋得老松老鹤各一首
　刘克庄　赋得牛驼各一首
　刘克庄　赋西淙瀑布得断字
　刘克庄　改诗
　刘克庄　盖竹庙
　刘克庄　感昔
　刘克庄　感昔二首
　刘克庄　感遇二首
　刘克庄　高光
　刘克庄　耕仕一首
　刘克庄　工部弟哀诗二首
　刘克庄　公论
　刘克庄　宫词四首
　刘克庄　恭和御制进读唐鉴彻章诗
　刘克庄　恭和御制礼记彻章诗
　刘克庄　恭和御制闻喜宴诗
　刘克庄　恭上人求偈戏赠二首
　刘克庄　古宫词十首
　刘克庄　古墓
　刘克庄　古意
　刘克庄　古意二十韵
　刘克庄　鼓山用馀干赵相韵
　刘克庄　固穷
　刘克庄　故襄师陈端明挽诗
　刘克庄　故宅
　刘克庄　瓜李
　刘克庄　瓜洲城
　刘克庄　关仝骤雨图
　刘克庄　观调发四首
　刘克庄　观傩二首
　刘克庄　观社行
　刘克庄　观射
　刘克庄　观溪西子弟降仙
　刘克庄　观元祐党籍碑
　刘克庄　馆头
　刘克庄　广列女四首
　刘克庄　广游女
　刘克庄　广州都试
　刘克庄　广州劝驾一首
　刘克庄　归至武阳渡作
　刘克庄　癸丑记颜
　刘克庄　癸卯上元即席次杨使君韵二首
　刘克庄　癸水亭观荷花一首
　刘克庄　贵公子一首
　刘克庄　桂花
　刘克庄　郭璞墓
　刘克庄　郭熙山水障子
　刘克庄　国殇行
　刘克庄　过季父新阡
　刘克庄　过建阳
　刘克庄　过建阳二首
　刘克庄　过刘尚书墓
　刘克庄　过水罗汉图
　刘克庄　过永福精舍有怀仲白二首
　刘克庄　过章戴二首
　刘克庄　海口官舍
　刘克庄　海口三首
　刘克庄　海棠七首
　刘克庄　寒
　刘克庄　寒食
　刘克庄　寒食二首
　刘克庄　寒食清明二首
　刘克庄　寒食清明十首
　刘克庄　韩祠三首
　刘克庄　韩曾一首
　刘克庄　汉儒二首
　刘克庄　旱莲
　刘克庄　和北山一首
　刘克庄　和曹守司直劝驾
　刘克庄　和长溪叶潘投赠韵
　刘克庄　和陈生投赠二首
　刘克庄　和除字韵问大渊来期
　刘克庄　和答北山
　刘克庄　和东涧丁卯上元日见寄三绝句
　刘克庄　和方孚若瀑上种梅五首
　刘克庄　和方时父
　刘克庄　和方时父立春
　刘克庄　和高九万雪诗
　刘克庄　和黄户曹投赠二首
　刘克庄　和黄彦华帅机六言十首
　刘克庄　和季弟韵二十首
　刘克庄　和警斋侍郎二首
　刘克庄　和居厚弟一首
　刘克庄　和居厚弟韵
　刘克庄　和林肃翁有所思韵
　刘克庄　和林太渊二首
　刘克庄　和南塘食荔叹
　刘克庄　和潘侯劝驾韵
　刘克庄　和实之读邸报四首
　刘克庄　和外弟方遇立春
　刘克庄　和吴教授投赠二首
　刘克庄　和吴警斋侍郎二首
　刘克庄　和西外赵知宗
　刘克庄　和乡侯灯夕六首
　刘克庄　和乡守赵计院灯夕韵
　刘克庄　和乡守朱监丞劝驾一首
　刘克庄　和兴化赵令君二首
　刘克庄　和徐常丞洪秘监倡和四首
　刘克庄　和徐总管雨山堂一首
　刘克庄　和叶尚书解印二首
　刘克庄　和曾史君喜雨
　刘克庄　和张简簿尉韵
　刘克庄　和张秘丞灯夕韵四首
　刘克庄　和张使君一首
　刘克庄　和张文学投赠
　刘克庄　和赵广文韵
　刘克庄　和赵吉州三首
　刘克庄　和赵南塘离支五绝
　刘克庄　和钟子鸿二首
　刘克庄　和仲弟十绝
　刘克庄　和朱主簿四首
　刘克庄　和竹溪怀樗庵二首
　刘克庄　和竹溪披字韵二首
　刘克庄　和竹溪三诗　昌黎与孟简尚书书
　刘克庄　和竹溪三诗　遣兴
　刘克庄　和竹溪三诗　戊辰二月六日
　刘克庄　和竹溪三诗　效颦一首
　刘克庄　和族兄计院二首
　刘克庄　荷蓧丈人
　刘克庄　贺黄察院
　刘克庄　贺警斋吴侍郎被召
　刘克庄　贺秘书弟提举崇禧
　刘克庄　贺岁
　刘克庄　贺王实之得第二子
　刘克庄　鹤会三首
　刘克庄　横塘
　刘克庄　衡永道中二首
　刘克庄　洪秘监徐常丞有诗贺余休致次韵四首
　刘克庄　后九首
　刘克庄　壶山一首
　刘克庄　湖南江西道中十首
　刘克庄　虎暴二首
　刘克庄　华严寺逢旧苍头
　刘克庄　华严知客寮
　刘克庄　铧觜
　刘克庄　化蝶
　刘克庄　画笥有二粉头各题一绝
　刘克庄　画赞
　刘克庄　画赞七言一首
　刘克庄　怀安道中
　刘克庄　怀保宁聪老
　刘克庄　怀晦岩
　刘克庄　怀旧
　刘克庄　怀旧二首
　刘克庄　怀李敬子
　刘克庄　怀人
　刘克庄　怀王制参
　刘克庄　怀友
　刘克庄　怀曾景建二首
　刘克庄　怀真赵二公一首
　刘克庄　淮捷一首
　刘克庄　还杜子野诗卷
　刘克庄　还黄镛诗卷
　刘克庄　环碧寒甚移宿客邸
　刘克庄　环翠阁
　刘克庄　皇女周汉国端孝公主挽诗二首
　刘克庄　黄檗道中崖居者
　刘克庄　黄檗山
　刘克庄　黄檗寺一首
　刘克庄　黄宽夫示诗不已自和前二首答之
　刘克庄　黄罴岭
　刘克庄　黄天谷赠诗次韵二首
　刘克庄　黄田人家别墅缭山种海棠为赋二绝
　刘克庄　惠州弟哀诗二首
　刘克庄　获砚
　刘克庄　击壤图
　刘克庄　即事
　刘克庄　即事二首
　刘克庄　即事六言四首
　刘克庄　即事三首
　刘克庄　即事十绝
　刘克庄　即事十首
　刘克庄　即事四首
　刘克庄　即事一首
　刘克庄　即席用实之郎中韵
　刘克庄　己未元日
　刘克庄　记方尊师事一首
　刘克庄　记汉事二首
　刘克庄　记汉事六言二首
　刘克庄　记汉唐事六言二首
　刘克庄　记箕山商野事一首
　刘克庄　记将李事
　刘克庄　记梦
　刘克庄　记牡丹事二首
　刘克庄　记事
　刘克庄　记小圃花果二十首
　刘克庄　记辛酉端午旧事二首
　刘克庄　记颜
　刘克庄　记颜二首
　刘克庄　记颜六言三首
　刘克庄　记医语
　刘克庄　记杂画　□□□
　刘克庄　记杂画　尝醋图
　刘克庄　记杂画　卖卜图
　刘克庄　记杂画　卖炭图
　刘克庄　记杂画　瘿
　刘克庄　记杂画　醉钟馗
　刘克庄　纪游十首
　刘克庄　季父习静哀诗四首
　刘克庄　偈
　刘克庄　寄陈澈计议二首
　刘克庄　寄呈阳岩
　刘克庄　寄二徐
　刘克庄　寄方时父
　刘克庄　寄方时父二首
　刘克庄　寄冯初心给事
　刘克庄　寄韩仲止
　刘克庄　寄汉阳守王中甫
　刘克庄　寄何立可提刑
　刘克庄　寄和汤仲能
　刘克庄　寄洪云岩尚书
　刘克庄　寄夔漕王中甫
　刘克庄　寄刘实斋侍郎
　刘克庄　寄卢威仲中书
　刘克庄　寄强甫
　刘克庄　寄强甫二首
　刘克庄　寄泉僧真济
　刘克庄　寄人
　刘克庄　寄肃翁紫薇
　刘克庄　寄汤伯纪秘书
　刘克庄　寄汤伯纪侍郎二首
　刘克庄　寄汤季庸侍郎
　刘克庄　寄题惠州嘉祐寺坡公手植枞树
　刘克庄　寄题建阳马氏晚香堂
　刘克庄　寄题建阳宋景高友于堂
　刘克庄　寄题李尚书秀野堂一首
　刘克庄　寄题南康胡氏春风堂
　刘克庄　寄题沙县死事祝将祠堂
　刘克庄　寄题上饶方氏野堂
　刘克庄　寄题邵武死事胡将祠堂
　刘克庄　寄题小孤山二首
　刘克庄　寄题心泉
　刘克庄　寄题徐候雨山堂
　刘克庄　寄题徐仲晦须友堂二首
　刘克庄　寄题杨懋卿孝感堂
　刘克庄　寄题赵广文南墅
　刘克庄　寄题赵尉若钰兰所六言四首
　刘克庄　寄题竹溪平远轩
　刘克庄　寄翁丹山侍郎
　刘克庄　寄吴恕斋侍郎
　刘克庄　寄熊主簿
　刘克庄　寄徐夏叔
　刘克庄　寄徐直翁侍郎二首
　刘克庄　寄杨休文高士
　刘克庄　寄衣曲
　刘克庄　寄沂孙
　刘克庄　寄永嘉王侍郎
　刘克庄　寄章贡姚别驾
　刘克庄　寄章贡姚使君
　刘克庄　寄赵昌父
　刘克庄　寄赵简叔知宗
　刘克庄　寄左次魏二首
　刘克庄　骥孙晬日
　刘克庄　夹漷草堂
　刘克庄　甲辰春日二首
　刘克庄　甲辰书事二首
　刘克庄　甲寅岁除
　刘克庄　甲寅元月二首
　刘克庄　兼舶一首
　刘克庄　兼诸司二首
　刘克庄　柬陈寺丞筑城
　刘克庄　柬春谷工部
　刘克庄　柬方寺丞病足
　刘克庄　柬惠安同安叶陈二明府并烦安溪林明府寄似
　刘克庄　柬人求驴子
　刘克庄　检校樗庵花木二首
　刘克庄　简叔和诗再寄
　刘克庄　简竹溪二首
　刘克庄　见方云台题壁
　刘克庄　见新历有感
　刘克庄　建州
　刘克庄　饯潘使君二首
　刘克庄　饯送高大著出镇严陵
　刘克庄　饯乡守宋监丞二首
　刘克庄　健忘一首
　刘克庄　江南五首
　刘克庄　江山道中
　刘克庄　将至海丰
　刘克庄　蒋迈说易
　刘克庄　郊坰
　刘克庄　郊行
　刘克庄　教授方君孺人刘氏哀诗二首
　刘克庄　节惠
　刘克庄　诘旦思之世岂有不押之韵辄和北山十首
　刘克庄　诘猫
　刘克庄　疥癣二首
　刘克庄　借韵跋林肃翁省题诗
　刘克庄　金陵作
　刘克庄　锦湖新亭告成宸翰大书水村二字以落之二诗辄附贺客之后
　刘克庄　锦孙
　刘克庄　进德
　刘克庄　进读唐鉴彻章谢恩唐律一首二十韵
　刘克庄　进经筵讲礼记彻章诗
　刘克庄　晋元帝庙
　刘克庄　精卫衔石填海
　刘克庄　景定初元即事十首
　刘克庄　警斋侍郎和放翁与茶山五言寄余次韵一首
　刘克庄　警斋侍郎舟和放翁五言过奖衰朽且示雄文二编次韵一首
　刘克庄　警斋吴侍郎再和余送行及居厚弟诗各次韵
　刘克庄　九叠
　刘克庄　九和
　刘克庄　九日
　刘克庄　九日次方寺丞韵
　刘克庄　九日登辟支岩过丁元晖给事墓及仲弟新阡二首
　刘克庄　九日二首
　刘克庄　九日游华严寺二首
　刘克庄　九月初十日值宿玉堂七绝
　刘克庄　九座山
　刘克庄　久不得池阳书
　刘克庄　久客
　刘克庄　久雨
　刘克庄　久雨二首
　刘克庄　久雨六言四首
　刘克庄　久雨五首
　刘克庄　久雨一首
　刘克庄　旧游
　刘克庄　居厚不果行次韵二首
　刘克庄　居厚弟得玉局祠
　刘克庄　居厚弟改提举鸿禧一首
　刘克庄　居厚弟和七十四吟再赋
　刘克庄　居厚弟乞以碍止法官回授公朝特俞所请族子有诗志喜居厚次韵邀某同
　刘克庄　居厚弟生日
　刘克庄　居厚弟诗将活鹿寿余次韵一首
　刘克庄　居厚弟示和诗复课十首
　刘克庄　菊
　刘克庄　橘花
　刘克庄　句
　刘克庄　绝句二首
　刘克庄　绝句二首赠月蓬道人过建安谒刘漕中书
　刘克庄　绝句三首
　刘克庄　军中乐
　刘克庄　君畴仰晦茂功蒙仲和余差须韵二诗再答二首
　刘克庄　君畴仲晦蒙仲再和余差须二诗警斋侍郎又继之趁韵走谢
　刘克庄　郡宴
　刘克庄　开壕行
　刘克庄　凯歌十首呈贾枢使
　刘克庄　客过
　刘克庄　客堂生日
　刘克庄　客问宗旨一首
　刘克庄　客中作
　刘克庄　空村
　刘克庄　空寂院
　刘克庄　孔子问礼图
　刘克庄　口占
　刘克庄　哭伯姊二首
　刘克庄　哭常权
　刘克庄　哭陈钥主簿
　刘克庄　哭方主簿伋
　刘克庄　哭丰宅之吏部二首
　刘克庄　哭黄直卿寺丞二首
　刘克庄　哭李公晦二首
　刘克庄　哭李景温架阁
　刘克庄　哭梁运管
　刘克庄　哭林晋之判官
　刘克庄　哭林山人
　刘克庄　哭刘连江
　刘克庄　哭毛易甫
　刘克庄　哭囊山觉初长老
　刘克庄　哭裘司直
　刘克庄　哭日老二首
　刘克庄　哭容倅舅氏二首
　刘克庄　哭宋群辅
　刘克庄　哭孙季蕃二首
　刘克庄　哭孙行之二首
　刘克庄　哭谭户录二首
　刘克庄　哭王宗可
　刘克庄　哭吴杞
　刘克庄　哭吴卿明辅二首
　刘克庄　哭五一弟先辈二首
　刘克庄　哭薛子舒二首
　刘克庄　哭杨吏部通老
　刘克庄　哭叶孝锡教授
　刘克庄　哭泽孺方先生二首
　刘克庄　哭张玉父
　刘克庄　哭章泉二首
　刘克庄　哭赵百微少蓬二首
　刘克庄　哭赵紫芝
　刘克庄　哭郑君瑞长官二首
　刘克庄　哭周晋仙
　刘克庄　哭左次魏二首
　刘克庄　苦寒行
　刘克庄　匡人一首
　刘克庄　狂吟
　刘克庄　奎宿奏事
　刘克庄　葵花二首
　刘克庄　葵女
　刘克庄　琨逖
　刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉
　刘克庄　腊月十日至外祖尚书家
　刘克庄　来至桂州叶潜仲以诗相迎次韵一首
　刘克庄　兰
　刘克庄　澜湍送葬一首
　刘克庄　览镜
　刘克庄　览西斋弟子抄诸家诗一首
　刘克庄　揽镜六言三首
　刘克庄　懒
　刘克庄　劳农二首
　刘克庄　牢落
　刘克庄　老病六言十首呈竹溪
　刘克庄　老大
　刘克庄　老欢
　刘克庄　老妓一首
　刘克庄　老将一首
　刘克庄　老马一首
　刘克庄　老少
　刘克庄　老叹
　刘克庄　老叹一首
　刘克庄　老子出关图
　刘克庄　乐天
　刘克庄　离郡五绝
　刘克庄　李杜
　刘克庄　李术士善医下
　刘克庄　李文饶一首
　刘克庄　李园有怀孚若
　刘克庄　理发二首
　刘克庄　理故书二首
　刘克庄　鲤湖
　刘克庄　醴陵客店
　刘克庄　立春
　刘克庄　立春二首
　刘克庄　立春七首
　刘克庄　立春十四韵
　刘克庄　立春一首
　刘克庄　荔厄一首
　刘克庄　荔支盛熟四绝
　刘克庄　荔枝二首
　刘克庄　荔枝龙眼二绝
　刘克庄　荔枝岩
　刘克庄　郦生长揖图
　刘克庄　连日寒甚强甫二首
　刘克庄　莲社图
　刘克庄　梁武修忏图
　刘克庄　两朝口号六言二首
　刘克庄　两曜二首
　刘克庄　蓼花
　刘克庄　邻家孔雀
　刘克庄　林贡士哀诗
　刘克庄　林贵州哀诗二首
　刘克庄　林卿见访食槟榔而醉明日示诗次韵一首
　刘克庄　林卿劝开酒禁次韵一首
　刘克庄　林容州别墅
　刘克庄　林知录和余梅百咏
　刘克庄　临江使君陈华叟哀诗二首
　刘克庄　临溪寺二首
　刘克庄　灵宝道院
　刘克庄　灵石日长老访留之樗庵
　刘克庄　灵石日长老拂衣退院连帅陆尚书比之石霜小诗赞叹
　刘克庄　灵著祠
　刘克庄　零陵
　刘克庄　刘仙岩
　刘克庄　刘玄德
　刘克庄　留别表弟方时父二首
　刘克庄　留侯一首
　刘克庄　留山间种艺十绝
　刘克庄　留衣庵
　刘克庄　柳
　刘克庄　六和
　刘克庄　六和二首
　刘克庄　六和谢其见访
　刘克庄　六立二首答陈天骥长短句
　刘克庄　六如亭
　刘克庄　六言二首赠月蓬道人
　刘克庄　六言偈四首
　刘克庄　六言三首
　刘克庄　六言吾首赠李相士景春
　刘克庄　六言五首为仓部弟寿
　刘克庄　龙溪道中
　刘克庄　龙隐洞
　刘克庄　陆贾二首
　刘克庄　录汉唐事六言五首
　刘克庄　录姜伯约遗言
　刘克庄　录颜鲁公事
　刘克庄　路傍桃树
　刘克庄　吕{左山右寻}省谒二绝
　刘克庄　绿珠
　刘克庄　罗浮寄公储子洪二兄四首
　刘克庄　罗湖八首
　刘克庄　洛浦善先长老赠诗自方无本惠勤答诗二首
　刘克庄　洛阳桥三首
　刘克庄　落花怨十首
　刘克庄　落梅
　刘克庄　马上口占
　刘克庄　买陈紫
　刘克庄　麦斜
　刘克庄　漫兴
　刘克庄　漫兴二首
　刘克庄　漫兴一首
　刘克庄　猫捕燕
　刘克庄　耄志十首
　刘克庄　梅妃
　刘克庄　梅花
　刘克庄　梅花十绝答石塘二林
　刘克庄　梅花五首
　刘克庄　梅花一首
　刘克庄　梅开五言一首
　刘克庄　梅雨隳城自用前韵
　刘克庄　梅月为蚤虱所苦各赋二绝　虱
　刘克庄　梅月为蚤虱所苦各赋二绝　蚤
　刘克庄　梅州杨守铁庵
　刘克庄　梅州重建中和堂
　刘克庄　门前榕树
　刘克庄　门外
　刘克庄　蒙恩除大蓬一首
　刘克庄　蒙恩复畀明道祠寄呈赵克勤吏部三首
　刘克庄　蒙恩监南岳庙
　刘克庄　蒙仲唱第归约朝服相见
　刘克庄　蒙仲书监通守温陵以戴尚书肖望李内翰元善尝历是官即西偏作室匾以
　刘克庄　蒙仲以二画寿予生朝各题一诗
　刘克庄　孟浩然骑驴图
　刘克庄　孟夏泛方湖得同字
　刘克庄　梦方孚若二首
　刘克庄　梦丰宅之二首
　刘克庄　梦馆宿二首
　刘克庄　梦回
　刘克庄　梦觉一首
　刘克庄　梦南塘一首
　刘克庄　梦赏心亭
　刘克庄　梦与尤木石论史感旧七绝句
　刘克庄　梦中为人跋画两绝
　刘克庄　米元章有帖云老弟山林集多于眉阳集然不袭古人一句子瞻南还与之说
　刘克庄　秘书弟牵玉羔为寿将以唐律次韵一首
　刘克庄　绵亭林逸人扁所居室曰藏晖求诗
　刘克庄　勉千里侄秋试六言四首
　刘克庄　明暗
　刘克庄　明道祠满
　刘克庄　明皇按乐图
　刘克庄　明皇幸蜀图
　刘克庄　铭诗一首
　刘克庄　铭座六言二首
　刘克庄　铭座一首
　刘克庄　暝色
　刘克庄　命拙
　刘克庄　木绵铺
　刘克庄　目疾一首
　刘克庄　目眚
　刘克庄　目眚六言一首
　刘克庄　目痛一月未愈自和前九首
　刘克庄　暮春
　刘克庄　暮春一首
　刘克庄　内翰洪公舜俞哀诗二首
　刘克庄　南康赵明府赠予四诗和其首篇二首
　刘克庄　南浦亭寄所思
　刘克庄　南山感旧
　刘克庄　南唐一首
　刘克庄　聂令人挽诗
　刘克庄　牛田铺大雪
　刘克庄　偶赋
　刘克庄　偶题二首
　刘克庄　怕爱
　刘克庄　排閟
　刘克庄　盘龙栾大
　刘克庄　陪宋侯赵粹过仓部弟家园宾主有诗次韵二首
　刘克庄　陪西山游鼓山一首
　刘克庄　陪新进士公宴用太守韵
　刘克庄　陪诸先辈题名登春台舑轩即席次故相陈魏公韵某继作
　刘克庄　蚍蜉一首
　刘克庄　匹马
　刘克庄　贫病
　刘克庄　贫居自警三首
　刘克庄　平床岭
　刘克庄　平舟场□□□□□□为郡人刘某言某有客曰玉□□□□□□一再班荆
　刘克庄　萍乡
　刘克庄　破阵曲
　刘克庄　蒲涧寺
　刘克庄　浦城道中
　刘克庄　瀑上值雨
　刘克庄　曝书一首
　刘克庄　七和
　刘克庄　七窍凿
　刘克庄　七十八咏六言十首
　刘克庄　七十九吟十首
　刘克庄　七月二十日自瀑上先归方寺丞遣诗夸雷雨之壮次韵一首
　刘克庄　七月九日二首
　刘克庄　栖妻洞
　刘克庄　祁阳道中
　刘克庄　祁阳县
　刘克庄　齐人少翁招魂歌
　刘克庄　齐俗
　刘克庄　棋
　刘克庄　祺山院
　刘克庄　起来
　刘克庄　葺居一首
　刘克庄　千山观
　刘克庄　迁客党碑
　刘克庄　前辈
　刘克庄　遣兴二首
　刘克庄　强甫西上
　刘克庄　墙西一首
　刘克庄　蔷薇花
　刘克庄　桥西
　刘克庄　秦城
　刘克庄　秦纪
　刘克庄　琴潭
　刘克庄　禽言九首　布谷
　刘克庄　禽言九首　杜鹃
　刘克庄　禽言九首　姑恶
　刘克庄　禽言九首　郭公
　刘克庄　禽言九首　接客
　刘克庄　禽言九首　婆饼焦
　刘克庄　禽言九首　提葫芦
　刘克庄　禽言九首　脱布裦
　刘克庄　禽言九首　行不得哥哥
　刘克庄　寝室二绝
　刘克庄　清惠庙
　刘克庄　清凉寺
　刘克庄　清明
　刘克庄　顷净慈伦老将示寂以其师无准塔铭见属后三年竹溪中书君以诗速铭次
　刘克庄　庆建州叶守
　刘克庄　庆老需云溪诗
　刘克庄　邛杖
　刘克庄　丘君双荐前尹古田三年有遗爱邑人以为可继阳岩侍郎洪公今尹孝感又
　刘克庄　秋风
　刘克庄　秋旱继以大风即事十首
　刘克庄　秋热忆旧游二首
　刘克庄　秋日会远华馆呈胡仲威
　刘克庄　秋暑
　刘克庄　秋思一首
　刘克庄　秋晚
　刘克庄　秋望二首
　刘克庄　秋夜有怀傅至叔太博父子
　刘克庄　求凤曲
　刘克庄　去春
　刘克庄　全州
　刘克庄　泉牧帖请囊山福上人住持承天既至有沮之者兴尽而返戏赠小诗
　刘克庄　泉州南郭二首
　刘克庄　雀
　刘克庄　鹊
　刘克庄　人日
　刘克庄　壬辰春上冢五首　城南
　刘克庄　壬辰春上冢五首　郭西
　刘克庄　壬辰春上冢五首　寿溪
　刘克庄　壬辰春上冢五首　西楼
　刘克庄　壬辰春上冢五首　中{左山右寻}
　刘克庄　壬戌首春十九日锁宿玉堂四绝
　刘克庄　壬子九日与群从子侄登乌石山用樊川韵
　刘克庄　榕台二绝
　刘克庄　榕溪阁
　刘克庄　榕溪隐者
　刘克庄　儒释
　刘克庄　孺子祠
　刘克庄　乳洞
　刘克庄　入浙
　刘克庄　蚋
　刘克庄　瑞峰寺
　刘克庄　瑞岩
　刘克庄　闰夏六月书事一首
　刘克庄　三叠
　刘克庄　三和
　刘克庄　三和二首
　刘克庄　三和友人有所思韵
　刘克庄　三和妆字韵陈魁载酒
　刘克庄　三寄简叔
　刘克庄　三日嘉雨呈张守
　刘克庄　三笑图
　刘克庄　三月二日被命祈晴上天竺舟中得六绝句
　刘克庄　三月二十五日饮方校书园十绝
　刘克庄　三月二十一日泛舟十绝
　刘克庄　三月十四日陪帅卿出游一首
　刘克庄　三赠月蓬道人
　刘克庄　三醉图
　刘克庄　山茶
　刘克庄　山丹
　刘克庄　山甫既别三日复得此诗追饯
　刘克庄　山中祠堂
　刘克庄　商妇词十首
　刘克庄　商翁
　刘克庄　上十四吟十首
　刘克庄　上巳
　刘克庄　上巳与二客游水月洞分韵得事字
　刘克庄　上冢
　刘克庄　少陵子
　刘克庄　少日
　刘克庄　身在一首
　刘克庄　深村
　刘克庄　深溪驿
　刘克庄　神君歌十首
　刘克庄　生日和竹溪二首
　刘克庄　胜业寺
　刘克庄　绳技
　刘克庄　圣贤
　刘克庄　失猫
　刘克庄　失猫一首
　刘克庄　师友六言一首
　刘克庄　诗境楼观月
　刘克庄　十叠
　刘克庄　十和
　刘克庄　十和贺太渊得雄二首
　刘克庄　十五里沙
　刘克庄　十一月二日至紫极宫诵李白诗及坡谷和篇因念苏李听竹时各年四十九
　刘克庄　十月二十二夜同方寺丞宿瀑庵读刘宾客集
　刘克庄　石鼓
　刘克庄　石虎礼佛图
　刘克庄　石塘感旧十绝
　刘克庄　石竺山二十咏
　刘克庄　时事
　刘克庄　食早荔七首
　刘克庄　史稿
　刘克庄　使君次韵再赋二首
　刘克庄　始冰
　刘克庄　示宝上人
　刘克庄　示儿
　刘克庄　示观老
　刘克庄　示画者
　刘克庄　示强甫
　刘克庄　示同志
　刘克庄　示同志一首
　刘克庄　示沂孙
　刘克庄　试笔二首
　刘克庄　试笔六言二首
　刘克庄　释老六言十首
　刘克庄　首春九日寿溪三绝
　刘克庄　寿昌
　刘克庄　寿计院族兄
　刘克庄　寿建宁太守
　刘克庄　受用
　刘克庄　书
　刘克庄　书壁
　刘克庄　书窗
　刘克庄　书灯
　刘克庄　书第二考
　刘克庄　书感
　刘克庄　书画一首
　刘克庄　书近事二首
　刘克庄　书考一首
　刘克庄　书山壁
　刘克庄　书事
　刘克庄　书事二首
　刘克庄　书事三绝
　刘克庄　书事十首
　刘克庄　书堂山
　刘克庄　书田舍所见
　刘克庄　书小窗所见
　刘克庄　蜀捷
　刘克庄　束岩寺避暑
　刘克庄　霜菊
　刘克庄　水仙花
　刘克庄　水心先生为赵振文作马塍歌次韵
　刘克庄　舜庙
　刘克庄　朔斋竹溪盛称鉴台李君谈天小诗戏赠
　刘克庄　司令为牡丹集次坐客韵
　刘克庄　四叠
　刘克庄　四和
　刘克庄　四和二首
　刘克庄　四和林卿槟榔韵一首
　刘克庄　四快图
　刘克庄　四月八日三绝
　刘克庄　寺
　刘克庄　嵩溪驿
　刘克庄　宋侯和灯夕诗再用韵二首
　刘克庄　送哀粹方岩仲并呈太守汤息庵
　刘克庄　送表弟方时父
　刘克庄　送伯纪礼部造朝兼简息庵二首
　刘克庄　送舶使王监丞
　刘克庄　送参议滕告院挂冠
　刘克庄　送曹守司直二首
　刘克庄　送潮阳方主学
　刘克庄　送陈德刚舍试
　刘克庄　送陈德林巡辖
　刘克庄　送陈亨叔县丞
　刘克庄　送陈户曹之官襄阳二首
　刘克庄　送陈监簿造朝
　刘克庄　送陈谏议澈赴边幕二首
　刘克庄　送陈郎玉汝赴淮南计幕
　刘克庄　送陈郎玉汝之官二首
　刘克庄　送陈鲁叟使君赴广西漕
　刘克庄　送陈使君二首
　刘克庄　送陈叔方侍郎二首
　刘克庄　送陈寺丞守延平
　刘克庄　送陈霆之官连州
　刘克庄　送大渊宰安溪七言三首
　刘克庄　送戴复古谒陈延平
　刘克庄　送德甫侄省试
　刘克庄　送邓侍郎
　刘克庄　送丁南一
　刘克庄　送丁元晖知南海
　刘克庄　送范守仲冶二首
　刘克庄　送方辰孙赴崇安尉
　刘克庄　送方阜高赴衡州法掾
　刘克庄　送方君节监丞
　刘克庄　送方楷
　刘克庄　送方楷之官
　刘克庄　送方郎唐卿漕试
　刘克庄　送方蒙中赴辟二首
　刘克庄　送方蒙仲赴辟江图分韵得既字
　刘克庄　送方蒙仲赴省
　刘克庄　送方清孙参学
　刘克庄　送方汝楫客授严陵
　刘克庄　送方善夫赴鹭洲山长二首
　刘克庄　送方时父
　刘克庄　送方寔孙
　刘克庄　送方添粹
　刘克庄　送方文甫判官
　刘克庄　送方漳浦
　刘克庄　送方至
　刘克庄　送方子约赴衢教
　刘克庄　送封州方法曹
　刘克庄　送赴省诸友　方善夫昆仲
　刘克庄　送赴省诸友　方云卿昆仲
　刘克庄　送赴省诸友　何德明
　刘克庄　送赴省诸友　林德遇
　刘克庄　送赴省诸友　林汝大
　刘克庄　送赴省诸友　林少嘉
　刘克庄　送赴省诸友　徐懋功
　刘克庄　送赴省诸友　郑耕道
　刘克庄　送赴省诸友　卓怡丈
　刘克庄　送古为徐聘君
　刘克庄　送广东宪
　刘克庄　送广师谒竹溪中书五言二首
　刘克庄　送归善郑主簿
　刘克庄　送海丰薛县尉
　刘克庄　送洪使君
　刘克庄　送洪侍御二首
　刘克庄　送胡石璧帅广西二首
　刘克庄　送胡叔献被召二首
　刘克庄　送淮士陈文席见四川陈制参
　刘克庄　送黄□赴补
　刘克庄　送黄户曹
　刘克庄　送黄舒文赴钦教
　刘克庄　送惠州弟
　刘克庄　送建安郑尉
　刘克庄　送金潮州三首
　刘克庄　送金仙玢上人主讲隆寿院
　刘克庄　送金仙上人罢讲
　刘克庄　送居厚弟二首
　刘克庄　送居厚弟堂禀二首
　刘克庄　送君用侄判官
　刘克庄　送客
　刘克庄　送雷司法于发秤提结局一首
　刘克庄　送雷宜叔右司追录
　刘克庄　送李漕用之二首
　刘克庄　送李用之察院赴潮州二首
　刘克庄　送林德辅粹三山
　刘克庄　送林宽夫父子
　刘克庄　送林若山博赴建粹
　刘克庄　送林上舍
　刘克庄　送林推官
　刘克庄　送林与桂
　刘克庄　送林元质侍郎赴宣城二首
　刘克庄　送林知录
　刘克庄　送林知录观
　刘克庄　送林子敬粹武昌
　刘克庄　送刘连江之官
　刘克庄　送龙岩林主学
　刘克庄　送明甫初筮十首
　刘克庄　送明甫赴铜铅场六言七首
　刘克庄　送欧阳上舍梦桂
　刘克庄　送强甫赴惠安六言十首
　刘克庄　送强甫赴漳粹二首
　刘克庄　送强浦注籍
　刘克庄　送权郡詹通判
　刘克庄　送饶司理端学
　刘克庄　送人赴庐陵尉
　刘克庄　送人西上
　刘克庄　送日老住九座山
　刘克庄　送三赵
　刘克庄　送僧道茔
　刘克庄　送山甫赴岭口仓五言二首
　刘克庄　送山甫赴岭口仓与黄兄来复同载
　刘克庄　送山甫铨试二首并寄强甫
　刘克庄　送沈僩
　刘克庄　送实之倅庐陵二首
　刘克庄　送侍读常尚书绝句六首
　刘克庄　送孙季蕃
　刘克庄　送孙梦宫
　刘克庄　送孙明府
　刘克庄　送汤伯纪归番易
　刘克庄　送汤季庸监岳
　刘克庄　送陶仁父
　刘克庄　送外弟方时父寄呈□古心相公
　刘克庄　送王梅州二首
　刘克庄　送王南海二首
　刘克庄　送王实之
　刘克庄　送王实之赴长沙幕
　刘克庄　送王允恭隐君
　刘克庄　送尉侄
　刘克庄　送魏录事
　刘克庄　送吴时父侍郎二首
　刘克庄　送五六弟赴四明仓官
　刘克庄　送婺教林伯良兼柬直卿山长
　刘克庄　送仙游黄尉
　刘克庄　送项使君季约二首
　刘克庄　送谢眸之温陵
　刘克庄　送邢仙游
　刘克庄　送熊主簿
　刘克庄　送徐鼎夫用庐陵通守博士戴文韵
　刘克庄　送徐平父往水南
　刘克庄　送徐守寺正二首
　刘克庄　送徐夏叔
　刘克庄　送薛明府
　刘克庄　送勋侄铨试
　刘克庄　送勋侄之官嵢峡五言五首
　刘克庄　送延平邓医
　刘克庄　送延平张生归南溪
　刘克庄　送颜□之清漳六言三首
　刘克庄　送杨休文
　刘克庄　送杨彦极提刑二首
　刘克庄　送叶尚书奉祠二首
　刘克庄　送叶尚书赴永嘉二首
　刘克庄　送叶士龙归竹林精舍
　刘克庄　送叶士岩二首
　刘克庄　送叶知郡
　刘克庄　送叶制参
　刘克庄　送游潮州二首
　刘克庄　送余子归
　刘克庄　送宇文粹二首
　刘克庄　送玉融周医
　刘克庄　送月蓬道人南游寄呈阳岩侍读直院侍郎六言三首
　刘克庄　送张守秘丞二首
　刘克庄　送张应斗还番昜
　刘克庄　送章通判
　刘克庄　送赵抚干赵班
　刘克庄　送赵阜主簿
　刘克庄　送赵和录与启
　刘克庄　送赵将崇{上执下心}一首
　刘克庄　送赵叔愚赴浔州理掾
　刘克庄　送赵司理归永嘉
　刘克庄　送赵司理若钰之官潮州
　刘克庄　送赵信州二首
　刘克庄　送真舍人帅江西八首
　刘克庄　送真西山再镇温陵
　刘克庄　送郑粹子善
　刘克庄　送郑端州
　刘克庄　送郑君瑞知闽清
　刘克庄　送郑甥主龙溪学
　刘克庄　送郑司户
　刘克庄　送质甫侄铨集
　刘克庄　送质甫侄铨试
　刘克庄　送仲白
　刘克庄　送仲晦国录赴康州二首
　刘克庄　送仲晦徐监丞
　刘克庄　送周监门
　刘克庄　送拄杖还僧
　刘克庄　送庄纠一首
　刘克庄　送庄知录归觐
　刘克庄　送卓漳州二首
　刘克庄　送子敬赴潮粹七言二首
　刘克庄　送邹景仁
　刘克庄　送邹莆田
　刘克庄　苏柑
　刘克庄　苏李泣别图
　刘克庄　肃翁饷石门芥菜
　刘克庄　涑水
　刘克庄　宿别瀑上二首
　刘克庄　宿囊山怀洪岳二上人
　刘克庄　宿千岁庵听泉
　刘克庄　宿山中十首
　刘克庄　宿小寺观主僧升座
　刘克庄　宿庄家二首
　刘克庄　蒜岭
　刘克庄　蒜岭夜行
　刘克庄　蒜溪
　刘克庄　岁除二首
　刘克庄　岁除即事十首
　刘克庄　岁除前一日
　刘克庄　岁除一首
　刘克庄　岁晚试笔一首
　刘克庄　岁晚书事十首
　刘克庄　孙伯符
　刘克庄　锁谏图
　刘克庄　台历
　刘克庄　太守林太博赠瑞香花
　刘克庄　太守宋监丞新三先生祠刊二刘遗文以二诗纪实
　刘克庄　叹老
　刘克庄　汤熨
　刘克庄　唐博士祠
　刘克庄　唐二妃像
　刘克庄　唐诗
　刘克庄　唐衣二首
　刘克庄　唐子西故居二首
　刘克庄　逃禅便面
　刘克庄　逃愁
　刘克庄　题安仁陈慧父词卷
　刘克庄　题白渡方氏听蛙亭
　刘克庄　题本草
　刘克庄　题壁
　刘克庄　题蔡烓主簿诗卷
　刘克庄　题陈复祖节推留远斋
　刘克庄　题陈生学达观堂二首
　刘克庄　题陈遂卿隐居
　刘克庄　题陈霆诗卷
　刘克庄　题诚斋像二首
　刘克庄　题崔白访戴图
　刘克庄　题达卿侄别墅
　刘克庄　题戴贡士诗卷
　刘克庄　题丁给事祠堂
　刘克庄　题读碑图
　刘克庄　题端溪王使君诗卷
　刘克庄　题法帖
　刘克庄　题方海丰诗卷
　刘克庄　题方楷一轩
　刘克庄　题方寺丞西重山瀑布亭
　刘克庄　题方武成诗草
　刘克庄　题方友民诗卷
　刘克庄　题方元吉诗卷
　刘克庄　题方至诗卷
　刘克庄　题放翁像二首
　刘克庄　题佛书六言一首
　刘克庄　题福清薛明府太平禾图
　刘克庄　题高端礼竹屋
　刘克庄　题高九万菊磵
　刘克庄　题海陵徐神翁墓
　刘克庄　题韩柳庙碑一首
　刘克庄　题何秀才诗禅方丈
　刘克庄　题洪使君诗卷
　刘克庄　题后林李伯高诗卷
　刘克庄　题胡仲威文藁
　刘克庄　题画二首
　刘克庄　题画六言一首
　刘克庄　题黄景文诗
　刘克庄　题击年录
　刘克庄　题江贯道山水十绝
　刘克庄　题金华王山甫吟稿
　刘克庄　题近稿
　刘克庄　题近藁二首
　刘克庄　题旧记颜
　刘克庄　题李斗南诗卷
　刘克庄　题梁抚干见一堂
　刘克庄　题林户曹寒斋
　刘克庄　题林梦馨本朝杂咏
　刘克庄　题林璞经属平寇录
　刘克庄　题林琦友于轩
　刘克庄　题林文之诗卷二首
　刘克庄　题临江郭君季韩文卷
　刘克庄　题灵石日长老所藏寒斋遗墨
　刘克庄　题刘生雪巢
　刘克庄　题六二第诗卷
　刘克庄　题龙眠十八尊者
　刘克庄　题庐陵罗生诗卷
　刘克庄　题吕广文春秋易传大圭
　刘克庄　题罗亨祖丛菊隐居
　刘克庄　题倪鲁玉诗后二首
　刘克庄　题倪上人诗卷
　刘克庄　题坡公赠郑介夫诗三首
　刘克庄　题水西何侯诗卷
　刘克庄　题四梦图　黄粱
　刘克庄　题四梦图　梦笔
　刘克庄　题四梦图　梦蝶
　刘克庄　题四梦图　南柯
　刘克庄　题四贤像　陈希夷
　刘克庄　题四贤像　林和靖
　刘克庄　题四贤像　邵康节
　刘克庄　题四贤像　魏处士
　刘克庄　题寺壁二首
　刘克庄　题宋谦父诗卷
　刘克庄　题宋谦父四时佳致楼
　刘克庄　题孙母陈孺人墓志
　刘克庄　题汤柏纪程文
　刘克庄　题唐察院诗卷二首
　刘克庄　题桃源图一首
　刘克庄　题陶谷朝林山楼帖
　刘克庄　题听蛙方君诗卷二首
　刘克庄　题听蛙方君写生六言
　刘克庄　题同班小录
　刘克庄　题汪道士云庵
　刘克庄　题王推官应麟诗卷
　刘克庄　题晤上人诗卷
　刘克庄　题萧令山则文编二首
　刘克庄　题小室二首
　刘克庄　题许介之诗草
　刘克庄　题研六言四首
　刘克庄　题砚
　刘克庄　题弋阳方友民所藏紫岩西山二帖
　刘克庄　题永福黄生行卷
　刘克庄　题永嘉黄仲炎文卷二首
　刘克庄　题尤溪赵氏连桂堂
　刘克庄　题馀干姚三锡书钞
　刘克庄　题袁秘书文藁
　刘克庄　题杂书卷六言三首
　刘克庄　题斋壁
　刘克庄　题张簿尉槎溪集
　刘克庄　题张遁夫诗卷
　刘克庄　题张元德著作春秋解二首
　刘克庄　题赵别驾委斋
　刘克庄　题赵昌花一首
　刘克庄　题赵检察贽卷
　刘克庄　题赵上舍崇{左月右盈}诗卷
　刘克庄　题赵西里诗卷二首
　刘克庄　题赵与{左亻右炙火换言}贽卷
　刘克庄　题赵志仁南溪双莲
　刘克庄　题赵主簿省试议并以将行
　刘克庄　题赵子固诗卷
　刘克庄　题真继翁司令新居二首　格轩
　刘克庄　题真继翁司令新居二首　听雨楼
　刘克庄　题真仁夫画卷
　刘克庄　题郑宁文卷
　刘克庄　题周从龙养生图
　刘克庄　题竹溪近藁二首
　刘克庄　题赚兰亭图
　刘克庄　天夺
　刘克庄　天基节口占二首
　刘克庄　天堑
　刘克庄　天台杨景清以所进春秋发微示余辄题小诗其后
　刘克庄　田舍
　刘克庄　田舍二首
　刘克庄　田舍即事十首
　刘克庄　田舍一首
　刘克庄　铁塔寺
　刘克庄　铁塔院
　刘克庄　听蛙方君作八老诗效颦各赋一首内三题余四十年前已作遂不重说倡言
　刘克庄　同安
　刘克庄　同安权县林丞和余二首趁韵答之
　刘克庄　同秘书弟赋三老各一首　老兵
　刘克庄　同秘书弟赋三老各一首　老奴
　刘克庄　同秘书弟赋三老各一首　老妾
　刘克庄　同孙季蕃游净居诸庵
　刘克庄　同郑君瑞出濑溪即事十首
　刘克庄　桐庐
　刘克庄　桐庐舟中即事
　刘克庄　铜雀瓦砚歌一首谢林法曹
　刘克庄　土马村
　刘克庄　退之
　刘克庄　瓦送
　刘克庄　挽安溪黄丞
　刘克庄　挽表叔赵君任安抚二首
　刘克庄　挽搏谏议三首
　刘克庄　挽蔡遵府阁学二首
　刘克庄　挽参与蔡公三首
　刘克庄　挽长乐王明府
　刘克庄　挽陈北山二首
　刘克庄　挽陈常卿二首
　刘克庄　挽陈潮州伯霆
　刘克庄　挽陈惠倅
　刘克庄　挽陈检□一首
　刘克庄　挽陈建昌
　刘克庄　挽陈判官
　刘克庄　挽陈孺人
　刘克庄　挽陈师复寺丞二首
　刘克庄　挽陈司直二首
　刘克庄　挽陈梧州二首
　刘克庄　挽陈岩方隐君二首
　刘克庄　挽程孺人
　刘克庄　挽崔丞相三首
　刘克庄　挽戴丞
　刘克庄　挽段夫人二首
　刘克庄　挽方{上竹下鶖}粦贡士
　刘克庄　挽方粹景楫二首
　刘克庄　挽方粹岩仲二首
　刘克庄　挽方德润宝学三首
　刘克庄　挽方孚若寺丞二首
　刘克庄　挽方惠粹
　刘克庄　挽方揭阳内子一首
　刘克庄　挽方亲来伯
　刘克庄　挽方孺人一首
　刘克庄　挽方武成二首
　刘克庄　挽方宜人二首
　刘克庄　挽方岳倅
　刘克庄　挽高孺人
　刘克庄　挽葛夫人二首
　刘克庄　挽龚汀州二首
　刘克庄　挽贡士方清卿
　刘克庄　挽顾监丞
　刘克庄　挽顾君任粹二首
　刘克庄　挽郭处士
　刘克庄　挽韩母李氏
　刘克庄　挽淮东丘升抚干
　刘克庄　挽黄安人
　刘克庄　挽黄德远堂长二首
　刘克庄　挽黄岩赵郎中二首
　刘克庄　挽黄拙轩
　刘克庄　挽惠安林丞
　刘克庄　挽建昌詹使君二首
　刘克庄　挽开国陈寺丞二首
　刘克庄　挽柯东海
　刘克庄　挽夔漕王中浦二首
　刘克庄　挽礼侍中舍朔斋刘公三首
　刘克庄　挽李端
　刘克庄　挽李法曹一凤内子
　刘克庄　挽李秘监
　刘克庄　挽李卿俦老二首
　刘克庄　挽李尚书二首
　刘克庄　挽李秀岩二首
　刘克庄　挽李宜人
　刘克庄　挽连夫人
　刘克庄　挽林安人
　刘克庄　挽林承奉
　刘克庄　挽林德遇主学
　刘克庄　挽林法曹实甫二首
　刘克庄　挽林夫人
　刘克庄　挽林焕章二首
　刘克庄　挽林计院二首
　刘克庄　挽林进士
　刘克庄　挽林韶州
　刘克庄　挽林侍郎二首
　刘克庄　挽林推官内方孺人
　刘克庄　挽林武博二首
　刘克庄　挽林新恩君用
　刘克庄　挽林学录五言二首
　刘克庄　挽林宜人
　刘克庄　挽刘母王宜人二首
　刘克庄　挽刘学谕
　刘克庄　挽柳斋陈公四首
　刘克庄　挽六二弟二首
　刘克庄　挽楼昫叔二首
　刘克庄　挽卢母黄太孺人
　刘克庄　挽卢氏子考功
　刘克庄　挽罗庆元
　刘克庄　挽闽漕章吏部二首
　刘克庄　挽南皋刘二先生
　刘克庄　挽南塘赵尚书二首
　刘克庄　挽南雄林使君
　刘克庄　挽聂孺人
　刘克庄　挽潘柄
　刘克庄　挽丘大卿二首
　刘克庄　挽去华主簿侄二首
　刘克庄　挽邵武洪倅
　刘克庄　挽史馆资政木石尢公三首
　刘克庄　挽水心先生二首
　刘克庄　挽宋泉粹
　刘克庄　挽汤仲能二首
　刘克庄　挽唐伯玉常卿二首
　刘克庄　挽外舅林明道二首
　刘克庄　挽汪守宗博二首
　刘克庄　挽王华甫提刑二首
　刘克庄　挽王简卿侍郎三首
　刘克庄　挽王居之寺丞二首
　刘克庄　挽王礼部二首
　刘克庄　挽王孺人
　刘克庄　挽王助教
　刘克庄　挽翁仲山常卿二首
　刘克庄　挽吴君谋少卿二首
　刘克庄　挽吴茂新侍郎三首
　刘克庄　挽徐吏部二首
　刘克庄　挽薛潮州
　刘克庄　挽颜尚书二首
　刘克庄　挽姚漕贵叔
　刘克庄　挽姚循州
　刘克庄　挽叶夫人
　刘克庄　挽叶谦夫尚书二首
　刘克庄　挽叶潜仲运干二首
　刘克庄　挽叶寺丞二首
　刘克庄　挽意一徐枢二首
　刘克庄　挽毅斋郑观文二首
　刘克庄　挽游勉之侍郎二首
　刘克庄　挽袁侍郎二首
　刘克庄　挽章孺人
　刘克庄　挽漳浦陈丞璧
　刘克庄　挽赵漕简叔二首
　刘克庄　挽赵漕克勤礼部二首
　刘克庄　挽赵粹
　刘克庄　挽赵母郑氏
　刘克庄　挽赵卿无垢二首
　刘克庄　挽赵孺人
　刘克庄　挽赵硕人二首
　刘克庄　挽赵虚斋二首
　刘克庄　挽赵仲白二首
　刘克庄　挽郑参议
　刘克庄　挽郑夫人二首
　刘克庄　挽郑贡士
　刘克庄　挽郑计院
　刘克庄　挽郑郎公卫夫妇二首
　刘克庄　挽郑令人二首
　刘克庄　挽郑判官
　刘克庄　挽郑瑞州
　刘克庄　挽郑甥主学二首
　刘克庄　挽郑淑人
　刘克庄　挽郑宣教
　刘克庄　挽郑永福
　刘克庄　挽郑子敬都承二首
　刘克庄　挽朱丞一首
　刘克庄　挽朱吏部子明二首
　刘克庄　挽卓元夫国博一首
　刘克庄　晚出
　刘克庄　晚春
　刘克庄　晚悟
　刘克庄　晚意
　刘克庄　妄想
　刘克庄　为圃二首
　刘克庄　卫生
　刘克庄　卫生一首
　刘克庄　未开梅
　刘克庄　尉侄寄百雀图
　刘克庄　魏胜庙
　刘克庄　魏太武庙
　刘克庄　魏志
　刘克庄　温故
　刘克庄　温陵太守赵右司惠诗求荔子适大风雨扫尽辄和二绝
　刘克庄　温陵诸贤接刊拙稿竹溪且院有诗助噪戏和一首
　刘克庄　闻城中募后有感二首
　刘克庄　闻笛二首
　刘克庄　闻东轩讣
　刘克庄　闻何立可李茂钦讣二首
　刘克庄　闻黄德常除德安倅
　刘克庄　闻居厚得祠复次韵二首
　刘克庄　闻五月八日宸翰口号十首
　刘克庄　闻喜宴李教君瑞不赴小诗赞美
　刘克庄　闻祥应庙优戏甚盛二首
　刘克庄　闻竹溪得玉局祠二首
　刘克庄　蚊二首
　刘克庄　蚊蝇五言一首
　刘克庄　问讯大渊痔疾
　刘克庄　问讯竹溪二首
　刘克庄　问友人病
　刘克庄　卧雪图
　刘克庄　乌石山
　刘克庄　无题
　刘克庄　无题二首
　刘克庄　无题一首
　刘克庄　吴大帝庙
　刘克庄　吾里前辈林删定甫六十挂冠夹漷艾轩诸老皆为赋诗追次其韵
　刘克庄　浯溪二首
　刘克庄　五和
　刘克庄　五和二首
　刘克庄　五言二十韵别方氏长孙女
　刘克庄　五言一首
　刘克庄　五月旦日鸡鸣梦袖疏墀下先君问言何事答曰犹素论也先君太息称善闻
　刘克庄　五月二十七日游诸洞
　刘克庄　午窗
　刘克庄　武冈叶使君寄诗次韵二首
　刘克庄　武涉道中
　刘克庄　戊辰书事
　刘克庄　戊辰重阳绝句
　刘克庄　戊午上巳谒何恭人坟三绝
　刘克庄　戊午生朝和居厚弟五绝
　刘克庄　戊午元日二首
　刘克庄　物化
　刘克庄　西淙山观雨
　刘克庄　西风二首
　刘克庄　西林寺
　刘克庄　西山
　刘克庄　西斋
　刘克庄　昔陈北山赵南塘二老各有观物十咏笔力高妙暮年偶效颦为之韵险不复
　刘克庄　昔方孚若主管云台予监衡岳每岁瑞庆节常聚广化寺拈香癸未此日独至
　刘克庄　昔坡公粹杭有悯囚诗后守杭岁除狱空又和前作庐山吴公前粹后守践坡
　刘克庄　昔仕
　刘克庄　昔与仙游傅常傅父子游从识其幼子方总角晚归田里忽袖二诗见访余开
　刘克庄　惜春
　刘克庄　惜笋二首
　刘克庄　惜舟
　刘克庄　溪庵放言十首
　刘克庄　溪庵十首
　刘克庄　溪庵种蓻六言八首
　刘克庄　溪西
　刘克庄　席间次水村主人韵
　刘克庄　席间即事
　刘克庄　喜大渊至二首
　刘克庄　喜洪君畴除工侍内制
　刘克庄　喜六二弟生子
　刘克庄　喜晴一首
　刘克庄　喜汤伯纪登第
　刘克庄　喜雨二首柬张使君
　刘克庄　喜雨口号九首呈潘侯
　刘克庄　喜雨五首
　刘克庄　喜仲晦除江西宪二首
　刘克庄　戏答同游
　刘克庄　戏书客舍
　刘克庄　戏孙季蕃
　刘克庄　戏题山庵二首
　刘克庄　戏效屏山书斋十咏
　刘克庄　戏咏文房四友
　刘克庄　戏郑闽清灼艾
　刘克庄　郄谢
　刘克庄　禊亭
　刘克庄　下蜀驿
　刘克庄　夏旱
　刘克庄　夏旱四首
　刘克庄　夏旱五首
　刘克庄　夏夜
　刘克庄　仙游县
　刘克庄　先儒
　刘克庄　先识一首
　刘克庄　闲居
　刘克庄　闲居即事
　刘克庄　闲情
　刘克庄　咸淳龙飞大魁之归卿大夫以某兄弟有一日之长俾主其事水村农卿谓某
　刘克庄　相法一首
　刘克庄　香山寺
　刘克庄　湘江一首
　刘克庄　湘南楼
　刘克庄　湘潭道中即事二首
　刘克庄　湘中口占四首
　刘克庄　象弈一首呈叶潜仲
　刘克庄　小劳
　刘克庄　小圃有双莲夏芙蓉之喜文字祥也各赋一诗为宗族亲朋联名得隽之谶
　刘克庄　小暑日寄山甫二首
　刘克庄　小寺
　刘克庄　小桃源
　刘克庄　小雪后二日二首
　刘克庄　小饮
　刘克庄　小园即事二首
　刘克庄　小园即事五首
　刘克庄　小斋
　刘克庄　小梓人家
　刘克庄　晓鸡
　刘克庄　晓意
　刘克庄　笑黄德远
　刘克庄　撷阳阡二首
　刘克庄　撷阳塘
　刘克庄　谢春谷畀地
　刘克庄　谢坟
　刘克庄　谢韩孔惠见访
　刘克庄　谢景竹方寺丞惠衣二首
　刘克庄　谢王尚贤见访
　刘克庄　谢诸寓贵载酒
　刘克庄　辛亥各口占十绝
　刘克庄　辛亥去国陈宗之胡希圣送行避谤不敢见希圣赠二诗亦不敢答乙卯追和
　刘克庄　辛亥三月九日宿囊山
　刘克庄　辛卯春日
　刘克庄　辛卯满散天基节即事六首
　刘克庄　新春二首
　刘克庄　新凉理故书有感二首
　刘克庄　新蓬二岭
　刘克庄　新亭
　刘克庄　新勋侄宰松溪
　刘克庄　新元二首
　刘克庄　信庵丞相为余作墨梅二轴谢以小诗
　刘克庄　兴化县
　刘克庄　行期一首
　刘克庄　熊主簿示梅花十绝诗至梅花已过因观海棠辄次其韵
　刘克庄　休致
　刘克庄　戌妇词三首
　刘克庄　昩士张季携所注三略访西山先生既跋其书余复题二绝于卷尾
　刘克庄　徐洪二公再和二诗余亦随喜
　刘克庄　徐懋功饷酒用其韵
　刘克庄　徐孺子墓
　刘克庄　徐潭即事二首
　刘克庄　徐偃王庙
　刘克庄　徐仲晦以尚书郎召
　刘克庄　叙伦五言二十首
　刘克庄　玄山观
　刘克庄　穴蚁一首
　刘克庄　学进士作大方无隅二首
　刘克庄　雪
　刘克庄　雪峰寺
　刘克庄　雪观顾夫人哀诗二首
　刘克庄　循梅路口四首
　刘克庄　训蒙二首
　刘克庄　烟竹铺
　刘克庄　延平汤使君惠双溪楼记跋以小诗
　刘克庄　严关新洞
　刘克庄　炎关
　刘克庄　演雅二十韵
　刘克庄　砚
　刘克庄　雁阵
　刘克庄　燕
　刘克庄　燕二首
　刘克庄　扬州作
　刘克庄　羊城使者庙
　刘克庄　羊毫笔
　刘克庄　腰痛
　刘克庄　尧庙
　刘克庄　药洲四首
　刘克庄　冶城
　刘克庄　野望
　刘克庄　野性
　刘克庄　叶桂发助教从李用之秘监于潮阳李持节使广部叶辞归福唐小诗话别
　刘克庄　夜登甘露山二首
　刘克庄　夜读传灯杂书六言八首
　刘克庄　夜读乐平吴燊书钞用与伯纪韵
　刘克庄　夜过瑞香庵作
　刘克庄　夜检故书得孙季蕃词有怀其人二首
　刘克庄　夜饮方湖
　刘克庄　夜坐二首
　刘克庄　谒墓五首
　刘克庄　谒南岳
　刘克庄　一念
　刘克庄　移居二首
　刘克庄　遗编
　刘克庄　乙丑元日口号十首
　刘克庄　乙卯端午十绝
　刘克庄　乙卯岁除
　刘克庄　乙卯元日
　刘克庄　以宋香方红送听蛙翁答柬云两年来啖荔颗则动气按本草等书云荔枝能
　刘克庄　以王家酒寄陈北山得二绝句诮酒味不如旧日之劲峭用韵二首
　刘克庄　蚁
　刘克庄　倚伏
　刘克庄　忆毛易甫薛子舒
　刘克庄　忆藕
　刘克庄　忆强甫
　刘克庄　忆殇女
　刘克庄　忆昔
　刘克庄　忆昔二首
　刘克庄　忆真州梅园
　刘克庄　翌日宫教惠诗次韵二首
　刘克庄　意一元枢称张君平星术相法小诗将行
　刘克庄　禋霈进封一首
　刘克庄　饮良翁宫教新第二首
　刘克庄　饮者
　刘克庄　饮中题一首
　刘克庄　隐者
　刘克庄　应真二首
　刘克庄　莺粟
　刘克庄　莺梭
　刘克庄　迎候艮翁二首
　刘克庄　迎候林德辅帅参一首
　刘克庄　萤蚁
　刘克庄　永嘉曹君赠诗次韵一首
　刘克庄　永嘉黄九万见访
　刘克庄　咏邻人兰花
　刘克庄　咏史二首
　刘克庄　咏史五言二首
　刘克庄　咏潇湘八景各一首　洞庭秋月
　刘克庄　咏潇湘八景各一首　江天暮雪
　刘克庄　咏潇湘八景各一首　平沙雁落
　刘克庄　咏潇湘八景各一首　山市晴岚
　刘克庄　咏潇湘八景各一首　潇湘夜雨
　刘克庄　咏潇湘八景各一首　烟寺晚钟
　刘克庄　咏潇湘八景各一首　渔村夕照
　刘克庄　咏潇湘八景各一首　远浦归帆
　刘克庄　用曹帅侍郎韵赠曹路分
　刘克庄　用洪君畴韵送徐仲晦赴乡郡二首
　刘克庄　用厚后弟强甫韵
　刘克庄　用旧韵赠莹上人
　刘克庄　用强甫蒙仲韵十首
　刘克庄　用石塘二林韵
　刘克庄　用王去非侍郎韵二首送林元质提干秩满造朝并呈侍郎
　刘克庄　用韵题卓刑部乐山楼
　刘克庄　忧爱
　刘克庄　幽居寺
　刘克庄　悠然亭
　刘克庄　游东山图
　刘克庄　游水东诸洞次同游韵二首
　刘克庄　游水南一首
　刘克庄　游仙一首
　刘克庄　友人病疮
　刘克庄　友人病痾
　刘克庄　友人李先辈丑父尝以夷成诗二帙示余莫知为何人所作心甚爱之过延平
　刘克庄　有感
　刘克庄　有感二首
　刘克庄　有客
　刘克庄　有叹
　刘克庄　有兴
　刘克庄　又采荔一首
　刘克庄　又次居厚韵一首
　刘克庄　又答袁卿相子一首
　刘克庄　又盗弃端砚一首
　刘克庄　又得湖字
　刘克庄　又二首
　刘克庄　又和八首
　刘克庄　又和二首
　刘克庄　又和感旧四首
　刘克庄　又和后九首
　刘克庄　又和六首
　刘克庄　又和南塘十首
　刘克庄　又和宋侯三首
　刘克庄　又和喜雨四首
　刘克庄　又即事二首
　刘克庄　又即事四首
　刘克庄　又绝句二首
　刘克庄　又六言二首
　刘克庄　又七言三首
　刘克庄　又三首
　刘克庄　又四首
　刘克庄　又闻边报四首
　刘克庄　又五言二首
　刘克庄　又五言一首
　刘克庄　又一首
　刘克庄　又真止堂一首
　刘克庄　又追和坡韵一首
　刘克庄　予点
　刘克庄　余常用小端砚失之经年忽在常卖人手中以钱赎归纪实二首
　刘克庄　余除铸钱使者居厚除尚书郎俄皆销印即事二首呈居厚
　刘克庄　余大父著作尝以所得沈元用给事歙砚遗水南林府君后七十年林氏子大
　刘克庄　余哭蟾子潮士钟大鸣有诗相宽次韵
　刘克庄　余平生不至庐山六月廿八日夜梦同孙季蕃游焉林木参天瀑声如雷山中
　刘克庄　余为建阳令遣小吏王堪为西山翁之役翁留之仙游山房招鹤亭之上令抄
　刘克庄　余辛卯岁卧病郡城陈宗之胡希圣有诗问讯后五岁希圣寄新刊漫游集前
　刘克庄　余自戊申春得疾止酒十年戊午秋开戒小饮二首
　刘克庄　余作生坟何生谦致桧十株答以六言二首
　刘克庄　馀寒
　刘克庄　渔村林太渊相访
　刘克庄　渔梁
　刘克庄　愚溪二首
　刘克庄　与北山陈龙图
　刘克庄　与客登壶山绝顶
　刘克庄　与客送仲白葬回登石室
　刘克庄　与林中书李礼部同宿囊山三首
　刘克庄　与零陵周倅子閒
　刘克庄　与叶士岩
　刘克庄　雨华台
　刘克庄　玉蕊花
　刘克庄　浴日亭一首
　刘克庄　寓言
　刘克庄　豫章二首
　刘克庄　豫章沟二首
　刘克庄　元日
　刘克庄　元日七言二首
　刘克庄　源里
　刘克庄　辕固
　刘克庄　月下听孙季蕃吹笛
　刘克庄　越台
　刘克庄　云
　刘克庄　运粮行
　刘克庄　杂记六言五首
　刘克庄　杂记十首
　刘克庄　杂记五言十首
　刘克庄　杂题十首
　刘克庄　杂兴
　刘克庄　杂兴六言十首
　刘克庄　杂兴十首
　刘克庄　杂兴四首
　刘克庄　杂咏六言八首
　刘克庄　杂咏七言二首
　刘克庄　杂咏七言十首
　刘克庄　杂咏五言八首
　刘克庄　杂咏五言五首
　刘克庄　杂咏一百首　阿承女
　刘克庄　杂咏一百首　阿娇
　刘克庄　杂咏一百首　阿买
　刘克庄　杂咏一百首　阿宜
　刘克庄　杂咏一百首　安期生
　刘克庄　杂咏一百首　白起
　刘克庄　杂咏一百首　班婕妤
　刘克庄　杂咏一百首　辟司徒妻
　刘克庄　杂咏一百首　扁鹊
　刘克庄　杂咏一百首　伯夷
　刘克庄　杂咏一百首　博浪壮士
　刘克庄　杂咏一百首　仓舒
　刘克庄　杂咏一百首　曹娥
　刘克庄　杂咏一百首　曹沬
　刘克庄　杂咏一百首　曹腾
　刘克庄　杂咏一百首　苌弘
　刘克庄　杂咏一百首　鼂错
　刘克庄　杂咏一百首　陈平
　刘克庄　杂咏一百首　陈胜
　刘克庄　杂咏一百首　澄公
　刘克庄　杂咏一百首　仇士良
　刘克庄　杂咏一百首　樗里子
　刘克庄　杂咏一百首　崔昌遐
　刘克庄　杂咏一百首　达磨
　刘克庄　杂咏一百首　戴良女
　刘克庄　杂咏一百首　德山
　刘克庄　杂咏一百首　东海王彊
　刘克庄　杂咏一百首　东家女
　刘克庄　杂咏一百首　董卓
　刘克庄　杂咏一百首　杜兼
　刘克庄　杂咏一百首　杜预
　刘克庄　杂咏一百首　儿宽
　刘克庄　杂咏一百首　二衍
　刘克庄　杂咏一百首　樊通德
　刘克庄　杂咏一百首　范雎
　刘克庄　杂咏一百首　房老
　刘克庄　杂咏一百首　汾亭钓者
　刘克庄　杂咏一百首　冯道
　刘克庄　杂咏一百首　冯昭仪
　刘克庄　杂咏一百首　伏生
　刘克庄　杂咏一百首　扶苏
　刘克庄　杂咏一百首　富平侯
　刘克庄　杂咏一百首　甘罗
　刘克庄　杂咏一百首　高力士
　刘克庄　杂咏一百首　公孙弘
　刘克庄　杂咏一百首　龚胜
　刘克庄　杂咏一百首　管辂
　刘克庄　杂咏一百首　广成子
　刘克庄　杂咏一百首　鬼谷子
　刘克庄　杂咏一百首　韩伯休
　刘克庄　杂咏一百首　韩非
　刘克庄　杂咏一百首　韩起
　刘克庄　杂咏一百首　何蕃
　刘克庄　杂咏一百首　侯嬴
　刘克庄　杂咏一百首　壶公
　刘克庄　杂咏一百首　华佗
　刘克庄　杂咏一百首　季主
　刘克庄　杂咏一百首　冀缺妻
　刘克庄　杂咏一百首　贾谊
　刘克庄　杂咏一百首　姜诗
　刘克庄　杂咏一百首　接舆
　刘克庄　杂咏一百首　京房
　刘克庄　杂咏一百首　荆轲
　刘克庄　杂咏一百首　景监
　刘克庄　杂咏一百首　沮溺
　刘克庄　杂咏一百首　剧孟
　刘克庄　杂咏一百首　瞿昙
　刘克庄　杂咏一百首　孔光
　刘克庄　杂咏一百首　孔融子
　刘克庄　杂咏一百首　蒯通
　刘克庄　杂咏一百首　老子
　刘克庄　杂咏一百首　乐毅
　刘克庄　杂咏一百首　李白
　刘克庄　杂咏一百首　李淳风
　刘克庄　杂咏一百首　李夫人
　刘克庄　杂咏一百首　李广
　刘克庄　杂咏一百首　李林甫
　刘克庄　杂咏一百首　李牧
　刘克庄　杂咏一百首　李斯
　刘克庄　杂咏一百首　李卫公
　刘克庄　杂咏一百首　李醯
　刘克庄　杂咏一百首　廉颇
　刘克庄　杂咏一百首　梁鸿
　刘克庄　杂咏一百首　梁丘据
　刘克庄　杂咏一百首　两生
　刘克庄　杂咏一百首　列子
　刘克庄　杂咏一百首　灵照
　刘克庄　杂咏一百首　刘安
　刘克庄　杂咏一百首　刘备
　刘克庄　杂咏一百首　刘蕡
　刘克庄　杂咏一百首　刘琨
　刘克庄　杂咏一百首　刘向
　刘克庄　杂咏一百首　柳家婢
　刘克庄　杂咏一百首　柳下惠
　刘克庄　杂咏一百首　卢能
　刘克庄　杂咏一百首　卢杞
　刘克庄　杂咏一百首　庐江小吏妻
　刘克庄　杂咏一百首　鲁仲连
　刘克庄　杂咏一百首　陆贽
　刘克庄　杂咏一百首　吕不韦
　刘克庄　杂咏一百首　绿珠
　刘克庄　杂咏一百首　洛下闳
　刘克庄　杂咏一百首　马援
　刘克庄　杂咏一百首　马祖
　刘克庄　杂咏一百首　毛遂
　刘克庄　杂咏一百首　茅焦
　刘克庄　杂咏一百首　梅福
　刘克庄　杂咏一百首　蒙恬
　刘克庄　杂咏一百首　孟之反
　刘克庄　杂咏一百首　墨翟
　刘克庄　杂咏一百首　木兰
　刘克庄　杂咏一百首　穆生
　刘克庄　杂咏一百首　宁王
　刘克庄　杂咏一百首　庞公
　刘克庄　杂咏一百首　彭祖
　刘克庄　杂咏一百首　平后
　刘克庄　杂咏一百首　漆室女
　刘克庄　杂咏一百首　齐人妻
　刘克庄　杂咏一百首　黔娄妻子
　刘克庄　杂咏一百首　屈原
　刘克庄　杂咏一百首　儒仲妻
　刘克庄　杂咏一百首　散花女
　刘克庄　杂咏一百首　桑维翰
　刘克庄　杂咏一百首　善财
　刘克庄　杂咏一百首　申公
　刘克庄　杂咏一百首　申生
　刘克庄　杂咏一百首　神农
　刘克庄　杂咏一百首　石崇
　刘克庄　杂咏一百首　史苏
　刘克庄　杂咏一百首　司空图
　刘克庄　杂咏一百首　四皓
　刘克庄　杂咏一百首　苏秦
　刘克庄　杂咏一百首　苏秦邻妾
　刘克庄　杂咏一百首　素女
　刘克庄　杂咏一百首　孙策
　刘克庄　杂咏一百首　孙思邈
　刘克庄　杂咏一百首　太宰嚭
　刘克庄　杂咏一百首　陶隐居
　刘克庄　杂咏一百首　陶渊明
　刘克庄　杂咏一百首　缇萦
　刘克庄　杂咏一百首　田光
　刘克庄　杂咏一百首　田横
　刘克庄　杂咏一百首　通子
　刘克庄　杂咏一百首　铜雀妓
　刘克庄　杂咏一百首　童乌
　刘克庄　杂咏一百首　投梭女
　刘克庄　杂咏一百首　外黄儿
　刘克庄　杂咏一百首　王戎
　刘克庄　杂咏一百首　王通
　刘克庄　杂咏一百首　王祥
　刘克庄　杂咏一百首　王蠋
　刘克庄　杂咏一百首　王子晋
　刘克庄　杂咏一百首　维摩
　刘克庄　杂咏一百首　卫姜
　刘克庄　杂咏一百首　魏尚
　刘克庄　杂咏一百首　乌孙公主
　刘克庄　杂咏一百首　巫咸
　刘克庄　杂咏一百首　伍尚
　刘克庄　杂咏一百首　夏无且
　刘克庄　杂咏一百首　巷伯
　刘克庄　杂咏一百首　项橐
　刘克庄　杂咏一百首　项羽
　刘克庄　杂咏一百首　徐甲
　刘克庄　杂咏一百首　许由
　刘克庄　杂咏一百首　荀陈
　刘克庄　杂咏一百首　荀卿
　刘克庄　杂咏一百首　荀彧
　刘克庄　杂咏一百首　严光
　刘克庄　杂咏一百首　严君平
　刘克庄　杂咏一百首　颜鲁公
　刘克庄　杂咏一百首　杨修
　刘克庄　杂咏一百首　医和
　刘克庄　杂咏一百首　宜臼
　刘克庄　杂咏一百首　尹伯奇
　刘克庄　杂咏一百首　尹氏
　刘克庄　杂咏一百首　婴臼
　刘克庄　杂咏一百首　虞翻
　刘克庄　杂咏一百首　豫子
　刘克庄　杂咏一百首　元载
　刘克庄　杂咏一百首　袁天网
　刘克庄　杂咏一百首　辕固
　刘克庄　杂咏一百首　臧氏
　刘克庄　杂咏一百首　曾子
　刘克庄　杂咏一百首　詹尹
　刘克庄　杂咏一百首　张承业
　刘克庄　杂咏一百首　张让
　刘克庄　杂咏一百首　张说
　刘克庄　杂咏一百首　召南媵
　刘克庄　杂咏一百首　赵高
　刘克庄　杂咏一百首　甄济
　刘克庄　杂咏一百首　郑司农
　刘克庄　杂咏一百首　支遁
　刘克庄　杂咏一百首　志公
　刘克庄　杂咏一百首　终童
　刘克庄　杂咏一百首　周戴
　刘克庄　杂咏一百首　周堪
　刘克庄　杂咏一百首　朱家
　刘克庄　杂咏一百首　庄子
　刘克庄　杂咏一百首　祖琫
　刘克庄　杂咏一首
　刘克庄　栽竹
　刘克庄　再次竹溪韵
　刘克庄　再次竹溪韵三首
　刘克庄　再和
　刘克庄　再和二首
　刘克庄　再和十首
　刘克庄　再和四首
　刘克庄　再和宿囊山三首
　刘克庄　再和五首
　刘克庄　再和张文学
　刘克庄　再和仲晦监簿
　刘克庄　再获一砚自和
　刘克庄　再三和
　刘克庄　再送蒙仲二首
　刘克庄　再题六如亭
　刘克庄　再题信庵墨梅
　刘克庄　再题钟贤良咏归堂
　刘克庄　再游栖霞洞
　刘克庄　再赠钱道人二首
　刘克庄　再赠一首
　刘克庄　再赠月蓬道人六言二首
　刘克庄　簪带亭
　刘克庄　早去
　刘克庄　早行
　刘克庄　责猫
　刘克庄　曾公岩
　刘克庄　曾景建自临川送予至丰城示诗为别次韵一首
　刘克庄　赠碧眼相士六言二首
　刘克庄　赠陈起
　刘克庄　赠崇安刘相士
　刘克庄　赠崇安吴医德安
　刘克庄　赠川郭
　刘克庄　赠东塔玙老
　刘克庄　赠防江卒六首
　刘克庄　赠风水僧
　刘克庄　赠高九万并寄孙季蕃二首
　刘克庄　赠高效士
　刘克庄　赠贵上人
　刘克庄　赠郭相士俊夫
　刘克庄　赠洪道人圆定
　刘克庄　赠辉书记二首
　刘克庄　赠建阳医士杨椿老二首
　刘克庄　赠菊庵李道人
　刘克庄　赠括苍管生二绝
　刘克庄　赠林信夫
　刘克庄　赠罗摄官
　刘克庄　赠马相士二首
　刘克庄　赠梅岩王相士二绝
　刘克庄　赠女学士
　刘克庄　赠浦城陈贡士适
　刘克庄　赠钱道人
　刘克庄　赠日者陈达夫六言二首
　刘克庄　赠日者程士熙
　刘克庄　赠日者袁天勋
　刘克庄　赠日者朱俊甫二首
　刘克庄　赠施道州二首
　刘克庄　赠蜀士卢石受二首
　刘克庄　赠术者施元龙
　刘克庄　赠四明余天与
　刘克庄　赠唐谷
　刘克庄　赠天台陈相士
　刘克庄　赠天台通上人
　刘克庄　赠天隐李君瑞一首
　刘克庄　赠王月轩用意一韵
　刘克庄　赠翁定
　刘克庄　赠翁卷
　刘克庄　赠无庵于道人六言一首
　刘克庄　赠萧高士
　刘克庄　赠谢子杰校勘六言三首
　刘克庄　赠徐相师
　刘克庄　赠许登仕
　刘克庄　赠雪山李道人二首
　刘克庄　赠杨相士
　刘克庄　赠音上人
　刘克庄　赠庸斋
　刘克庄　赠永福黄国孙
　刘克庄　赠宇文贡士
　刘克庄　赠玉隆刘道士
　刘克庄　赠豫知子
　刘克庄　赠张南金二绝
　刘克庄　赠赵医立之
　刘克庄　赠钟主簿父子
　刘克庄　乍归九首
　刘克庄　乍晴
　刘克庄　乍暑一首
　刘克庄　摘玉堂红皱玉二绝
　刘克庄　张丽华墓
　刘克庄　漳兰为丁窃货其半纪实四首
　刘克庄　赵昌花
　刘克庄　赵礼部和余梅花十绝送林录参微而婉哀而不怨杂之万如诗中殆不可辨
　刘克庄　赵清献墓
　刘克庄　赵昭仪春浴行
　刘克庄　真母吴氏挽词二首
　刘克庄　真隐寺
　刘克庄　真州北山
　刘克庄　真珠花
　刘克庄　枕峰寺
　刘克庄　征妇词十首
　刘克庄　郑丞相生日口号十首
　刘克庄　郑宁示边报走笔戏赠
　刘克庄　郑甥有大西上
　刘克庄　轵道
　刘克庄　至人六言
　刘克庄　至日
　刘克庄　志仁监薄示五言十五韵夸徐潭之胜次韵一首
　刘克庄　质子
　刘克庄　中{左山右寻}春祀二首
　刘克庄　中{左山右寻}先茔
　刘克庄　中秋大风雨五绝
　刘克庄　中秋湘南楼饯张昭州
　刘克庄　中说
　刘克庄　种莲一首
　刘克庄　种柳
　刘克庄　仲晦监簿和放翁七十三吟三篇华予初度走笔□韵答之
　刘克庄　仲晦昆仲求近稿戏答二首
　刘克庄　重次林守韵并阑舑轩二首
　刘克庄　重次舑轩韵二首
　刘克庄　重饯赵信州分韵得寝字
　刘克庄　舟中寄景建
　刘克庄　周天益辞归延平
　刘克庄　周天益由福侨剑水灾毁室辄奉小诗劝缘
　刘克庄　昼
　刘克庄　朱买臣庙
　刘克庄　诸公和差须二诗不已又得二首
　刘克庄　诸公载酒贺余休致水村农卿有诗次韵
　刘克庄　诸侯客
　刘克庄　诸家牡丹已谢小圃忽开两朵皆大如斗戏题二绝
　刘克庄　诸人颇有和余百梅诗者各赋一首
　刘克庄　竹湖李内翰哀诗二首
　刘克庄　竹溪除司封郎中走笔贺
　刘克庄　竹溪和予喜大渊至二诗复叠前韵
　刘克庄　竹溪惠白雕三绝
　刘克庄　竹溪间道至水南不入城而返小诗问讯
　刘克庄　竹溪评余近诗发药甚多次韵
　刘克庄　竹溪生日二首
　刘克庄　竹溪以余得第七孙惠诗次韵一首
　刘克庄　竹溪再和余亦再作
　刘克庄　竹溪直院盛称起予草堂诗之善暇日览之多有可恨者因效颦作十首亦前
　刘克庄　竹溪痔后齿痛小诗问讯
　刘克庄　筑城行
　刘克庄　追和南塘韵呈汤伯纪尹子潜
　刘克庄　追用南塘韵题尹刚中潜斋
　刘克庄　资殿清惠陈公哀诗三首
　刘克庄　子□林粹饷予双鸡
　刘克庄　子规
　刘克庄　子真子常饷双鸳将以五言效颦三首以谢
　刘克庄　紫薇花
　刘克庄　紫泽观
　刘克庄　訾家洲二首
　刘克庄　字说一首
　刘克庄　自抚至袁连日雨霰风雪一首
　刘克庄　自和二首
　刘克庄　自和效颦一首
　刘克庄　自和徐潭二首
　刘克庄　自警
　刘克庄　自勉
　刘克庄　自题长短句后
　刘克庄　自昔
　刘克庄　自用台字韵一首
　刘克庄　自箴
　刘克庄　棕冠
　刘克庄　总管徐侯和余梅百咏辄课七言一章以答来贶
　刘克庄　总戎徐侯伯东远访田舍赠诗二首次韵
　刘克庄　纵笔二首
　刘克庄　纵笔六言二首
　刘克庄　纵笔六言七首
　刘克庄　纵茟一首
　刘克庄　邹莆田见传葬书
　刘克庄　醉笔
　刘克庄　醉笔一首
　刘克庄　醉乡六言二首
　刘克庄　醉醒一首
　刘克庄　左目
　刘克庄　左目痛六言九首
　刘克庄　左史倚相











ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





全宋诗：刘克庄







刘克庄　{上巩下石}溪陈贡士挽诗

早佩廉丞训，中偕计吏行。

那知身啬报，仅见子成名。

表里高阳氏，铭阡辅嗣孙。

他年燎黄诰，亦足慰幽明。

刘克庄

刘克庄　□□□

我为明道君崇道，同□□□晚节光。

遍阅后来积薪者，仅存前度看花郎。

雕零堪叹瓜三摘，老退犹贪粟一囊。

但愿弟兄离华发，多批祠考赛汾阳。

刘克庄

刘克庄　□□□

华宗文□□□□，□□梅花似有缘。

君复清风一身止，寒翁□□□□□。

□尘只解污渠辈，色笔今知落尔边。

□□□□□□□，□将老丑斗春妍。

刘克庄

刘克庄　□□□

□□□□□□□，□□□□□□□。

□□□□□□□，□□□□□□□。

□□□□□□□，□□□公徒太行。

眼切于身存不得，可怜半世谩修方。

刘克庄

刘克庄　□□□□

□□□□□□□，□□□□□□□。

□□□□□□室，殿耆英社独灵光。

锦袍争看前供奉，白发谁怜老遂良。

丛稿如山千载后，尚堪拈出补诗亡。

刘克庄

刘克庄　□□□□□□□卷后

□□□□□□□，□□□梁一点尘。

绕树都忘寒彻□，□□□□□□□。

□□客至徘徊月，不怕天嗔漏□□，

□□□□□□□。咏梅合属姓林人。

刘克庄

刘克庄　□□□□

□□□□□，□□□□□。

□□□□□，□□□□□。

□□□□□，□□□□□。

□□□□□，□□□□□。

刘克庄

刘克庄　□□□□

□□□□□□□，□□□□□□□。

□□□□□□味，一旦鸣阳警众聋。

绝塞择栖托覉旅，行台设网揽英雄。

朝家记忆超宗父，便可吹嘘入禁中。

刘克庄

刘克庄　□□□□

翁折高枝空月窟，子提色笔哭烟楼。

有司岂不具只眼，诸老皆当放一头。

鹏背方乘御风势，马蹄肯作看花游。

悬知董子天人对，一洗平津曲学羞。

刘克庄

刘克庄　□□□□

盛德尤怀惠，名言可砭愚。

虽蒙分半席，终未□□□。

承学争歌薤，倾城出奠刍。

故交二大老，犹可抜□□。







卷186

刘克庄

刘克庄　次韵竹溪

剥啄谁欤没膝泥，斜封□□□□□。

□□□□□□□，犹胜□来仅糁□。

□□□□□□□，□□□□□□黎。

暮年不记蓬莱路，□□□□□□□。

刘克庄

刘克庄　次韵竹溪题达卿后坡

□反终身从李愿，有人半夜唤祁嘉。

箪瓢斋颇奢颜巷，书画船堪埒米家。

樗叟旧栖贫亦好，肤翁新句大非夸。

谁云地僻交游少，鹤肯巢松鹿献花。

刘克庄

刘克庄　次韵竹溪题达卿后坡

窗无童子窥桃熟，坐有骚人颂橘嘉。

触氏不来争左角，颜渊亦只住西家。

罗张门巷求吾乐，锦裹山林笑彼夸。

红绿千株皆手种，绝胜人看担头花。

刘克庄

刘克庄　次韵竹溪题达卿后坡

岁计无馀逢谷贵，晚餐有味觉蔬嘉。

赊邻人酒堪留客，藏善和书尚满家。

稍喜熊儿理精熟，常嫌犬子赋虚夸。

鲁论新义何时毕，相约溪头共看花。

刘克庄

刘克庄　次韵竹溪题达卿后坡

贫士莫难乐不改，圣人固以遁为嘉。

宁披龙具去耕野，奚事鹤书来起家。

古有逸民逃举选，今无烈士矫贪夸。

鬳翁晨遣诗筒至，昨夜寒灯屡结花。

刘克庄

刘克庄　次韵竹溪题达卿后坡

瘠地力耕禾倍入，荒山手植树皆嘉。

同□炀者并吹者，融会儒家与墨家。

见说杨雄太玄苦，非如宋玉大言夸。

绝怜汝伯头成雪，羡汝才高笔有花。

刘克庄

刘克庄　次韵竹溪题达卿后坡

郎陵后嗣尤推彧，太傅诸孙最数嘉。

之子固无惭尔祖，此翁所望大吾家。

夺标羞与儿童竞，佩印才堪妾妇夸。

案上菖蒲勤洗沐，灵苗见说有时花。

刘克庄

刘克庄　次韵竹溪一首

藏山覆瓿两相痴，辛苦才供世俗嗤。

壮不如人徒自悔，老能学易未过时。

懒犹堪草归田赋，钝岂能吟对御诗。

惟有聃书宜北面，存元守黑畏人知。

刘克庄

刘克庄　次韵竹溪中书重修县橘二首

古者役人常以冬，据经端自紫薇公。

杠舆梁涉犹徒步，龟筮民从见大同。

不假洛阳抱桥蛎，宛如震泽卧波虹。

春江浩渺风涛急，方待先生济不通。

刘克庄

刘克庄　次韵竹溪中书重修县橘二首

仲秋鸠僝迄穷冬，矩丽依稀似蔡公。

濡足几年同国病，肯心一片有谁同。

人言此庆钟双凤，天落其成见彩虹。

不是坡仙捐宝带，此桥安得往来通。

刘克庄

刘克庄　次韵竹子彬五言二首

甫暮书窗黑，俄瞻贯月虹。

真知今绝少，好本古来同。

孤垒吾无拔，偏师汝策功。

暗投可借许，留取和重瞳。

刘克庄

刘克庄　次韵竹子彬五言二首

短章足光怪，夭矫暮天虹。

俗子仙丹判，诗人伎俩同。

君奚惭有道，吾欲访无功。

肉眼非弘景，何由见碧瞳。

刘克庄

刘克庄　次张使君韵

欲架茅堂久不成，萧然身世托专城。

日无车辖非常静，月有餐钱未是清。

髠首向来输白粲，短衣老去斸黄精。

绝怜不及梁间燕，岁岁新巢巧自营。

刘克庄

刘克庄　次竹溪别后见怀韵

珍重山翁别病翁，归鞍欲发苦留侬。

万言君视犹杯水，一镞吾难直箭锋。

缩手可怜今落莫，攀髯未报昔遭逢。

衰迟只愿低头拜，蛟变为龙愈亦从。

刘克庄

刘克庄　次竹溪所和薛明府镜中我诗三首

搔白发翁疑是假，对青铜镜认为真。

影形本合成同体，梦觉俄分作二人。

欢至不期开口笑，愁来相对捧心颦。

可怜怛化贪生者，刍狗元身学出神。

刘克庄

刘克庄　次竹溪所和薛明府镜中我诗三首

物我乖离果孰亲，色空捏合本非真。

金狨马上惭穷相，玉镜台中识幻人。

南北宗禅皆具眼，东西施貌各含颦。

眉间一点元无喜，颊上三毛岂有神。

刘克庄

刘克庄　次竹溪所和薛明府镜中我诗三首

幪以衣冠类孙叔，被之簑笠即玄真。

未知這汉为谁子，如客他乡喜故人。

皓白相看双鬓秃，丹青偏写两眉颦。

吾闻四大皆虚假，曾向聃书悟谷神。

刘克庄

刘克庄　次竹溪韵跋志仁工部柞木诗

冥搜险韵搅枯肠，音义时乎取断章。

吾窭仅能茅破屋，君材真可栋明堂。

居然挺挺过苍柏，胜似萧萧种白杨。

识草木名须博览，夜窗灯火恰新凉。

刘克庄

刘克庄　次竹溪韵跋志仁工部柞木诗

白也诗高有别肠，弃馀分与老知章。

邓林木大堪支厦，谢砌兰佳况肯堂。

何必三年犹刻楮，便教百步亦穿杨。

咸淳天子开文治，定起君赓殿阁凉。

刘克庄

刘克庄　刺客

不了一毫事，空捐七尺躯。

陶惜其人没，雄才以盗书。

刘克庄

刘克庄　从笔一首

邺下徐陈逐逝波，仅留老子尚婆娑。

吾宗世有戴花舞，大耋谁能鼓缶歌。

松下寻常无喝道，花间随处有行窝。

痴人逐物回头少，看到棋终恐烂柯。

刘克庄

刘克庄　聪老

聪老才堪将，髠缁意未平。

僧中能结客，禅外又谈兵。

喜听诗家话，多知虏地情。

何当长须发，遣戌国西营。

刘克庄

刘克庄　蹙操

老贼所忧惟备权，岂知中愤气同然。

诸贤莫道江东小，蹙操惟消两少年。

刘克庄

刘克庄　村居即事六言十首

磐石时时垂钓，茅檐旦旦负暄。

小杓行鱼羹饭，长竿晒犊鼻褌。

刘克庄

刘克庄　村居即事六言十首

呵冻画灰锻诗，傍人笑汝白痴。

五百年有名世，七十翁如小儿。

刘克庄

刘克庄　村居即事六言十首

钝根无慧无偈，信必有梵志诗。

黄吻少年忘语，庞眉尊者不知。

刘克庄

刘克庄　村居即事六言十首

老蚌剖胎枯矣，雄杂断尾弃之。

刎颈交谁球汝，犁舌狱无出时。

刘克庄

刘克庄　村居即事六言十首

有时散发松风，有时一剑秋空。

讲易白牛豨上，题诗黄鹤楼中。

刘克庄

刘克庄　村居即事六言十首

风窗有竹相敲，地炉无叶可烧。

乱书翻覆未了，一灯明灭频挑。

刘克庄

刘克庄　村居即事六言十首

一把算未能下，万户棋苦不高。

老子腹中无物，渠侬笑里有刀。

刘克庄

刘克庄　村居即事六言十首

坐处在细旃上，立时傍红云边。

宁罚公干磨石，可使刘陶铸钱。

刘克庄

刘克庄　村居即事六言十首

发脱秃鶖无异，背伛橐驼逼真。

不是进贤冠者，亦非灵寿杖人。

刘克庄

刘克庄　村居即事六言十首

敝縜袍足蔽体，恶草具可享宾，

犊车荣过九锡，鮳饭甘于八珍。

刘克庄

刘克庄　村居书事四首

有客相逢说坎离，葫芦中药不容窥。

扣头无力营丹灶，聊奉先生一醉资。

刘克庄

刘克庄　村居书事四首

新剃阇梨顶尚青，满村看说法华经。

安知世有弥天释，万衲如云座下听。

刘克庄

刘克庄　村居书事四首

卜叟囊书击肘边，儿童尊信等神仙。

立谈算尽平生事，问到封侯拜相年。

刘克庄

刘克庄　村居书事四首

刮膜神方直万金，国医曾费一生心。

可怜髽髻提篮者，也有盲人问点鎝。

刘克庄

刘克庄　村獠

村獠席地睡，咍噎唤不知。

老夫将北面，渠莫是希夷。

刘克庄

刘克庄　村墅

村墅溪亭处处嬉，新年海岱悉清夷。

盗平四野无惊柝，虏去三边有捷旗。

子美是关离乱际，尧夫生死太平时。

从今一洗穷愁语，多赋盾花饮酒诗。

刘克庄

刘克庄　村校书

短衣穿结半瓢空，所住茅檐仅蔽风。

久诵经书皆默记，试挑史传亦旁通。

青灯窗下研孤学，白首山中聚小童。

却羡安昌师弟子，只谈论语至三公。

刘克庄

刘克庄　达摩渡芦图

长啸生风白浪起，高桅千尺如折棰。

佛狸百万不敢渡，师跣双髐踏一苇。

视鲁叟桴差简捷，比博望槎尤俶诡。

岂小儿女狡狯然，亦大神通游戏尔。

老胡西来纷文字，遍东西旦撒种子。

塔藏共礼熊耳骨，壁观谁得少林髓。

吾闻至人未尝死，岁晚翩翩携只履。

学人其如初祖何，应身已度葱岭矣。

刘克庄

刘克庄　达生

无二客穿冢殉，有一奴荷锸从。

勿烦作者谀墓，莫管邻人相舂。

刘克庄

刘克庄　答敖茂才

太傅品胡儿，樊川誉阿宜。

既为诸父赏，焉用外人知。

晓月家山梦，秋风客舍诗。

桐城逢汝伯，一为说相思。

刘克庄

刘克庄　答陈琯修职

陈氏源流远，吾犹及纪群。

昔惟知伯氏，今又识郎君。

后学尊师友，先贤贱艺文。

沧洲书册在，努力缉前闻。

刘克庄

刘克庄　答陈璾司户

丞相诗高妙，诸孙亦复奇。

惠连康乐弟，子美审言儿。

三舍犹当避，偏师未易支。

老来怯酬唱，欲速反成迟。

刘克庄

刘克庄　答陈龙图

耆旧凋零尽，吾犹及太丘。

岂云清易挹，自是广难周。

尚絥烦翁教，书绅到老休。

何由陪几杖，共看海山秋。

刘克庄

刘克庄　答陈楙伯二首

乃翁良玉不劳攻，之子天葩特地红。

海道扁舟明日具，江东尊酒几时同。

上楼谁伴老玄德，惊座今逢小孟公。

回首暮云千里合，有书何处托征鸿。

刘克庄

刘克庄　答陈楙伯二首

圣处分明世鲜知，古人岂是异肝脾。

谓鳌可钓无传法，视虱如轮有悟时。

老子梦中还说梦，郎君诗外试求诗。

向来柱立埋腰雪，妙在心通不在师。

刘克庄

刘克庄　答陈莆田投赠二首

夙昔潘郎说孟公，讲闻久矣匪匆匆。

君豪不忝十才子，吾老真成一秃翁。

谢事安能謄妙墨，辍耕犹可和高风。

画帘寂寂蒲鞭子，应许澹台至室中。

刘克庄

刘克庄　答陈莆田投赠二首

恬退已邀鸥入社，畸孤羞使鸩为媒。

闻新令尹弹琴治，有远方人负耒来。

雷邑地偏难舞袖，坳堂水浅易胶杯。

一枝半朶真穷相，输与河阳满县开。

刘克庄

刘克庄　答陈琫主簿

主簿佳公子，何曾染绮纨。

果能磨铁砚，真可歃铜盘。

君壮雷惊蛰，吾衰月阙团。

家贫无宝贝，珍贶欲酬难。

刘克庄

刘克庄　答陈珍

寂寂少游从，斯人未易逢。

清贫今仲子，疏隽小元龙。

君谨提诗笔，吾当避箭锋。

勉旃鸣盛世，切勿效寒蛩。

刘克庄

刘克庄　答番昜使君胡直院二首

老欠人书债，惟公幸恕之。

不逢斩窗处，即值揽衣时。

胆薄书行诏，才悭倚合诗。

自怜双鬓秃，犹忝属车随。

刘克庄

刘克庄　答番昜使君胡直院二首

久别番君国，山川远间之。

惟应残梦里，壹似旧游时。

方草淮南诏，难酬渭北诗。

都忘今契阔，但记昔追随。

刘克庄

刘克庄　答范叔范

阔矣别离久，飒焉颜发苍。

殷勤大范子，问讯老刘郎。

渴睡添新懒，清谈减昔狂。

今无望气者，宝剑且深藏。

刘克庄

刘克庄　答方俊甫投赠二首

抽还手板把随如，甘向三家村卜居。

晚有绝诗题白下，早为选礼倡黄初。

难从杨子通奇字，却羡祁公学草书。

国语一编可传世，何妨左氏失明馀。

刘克庄

刘克庄　答方俊甫投赠二首

李杜坛高未易扳，鲸波浩渺鹤天宽。

潮音堂上频升座，日过寮中暂挂单。

颜子向来曾父孔，李翱未可便兄韩。

内丹仅足延龄尔，若要飞升必大丹。

刘克庄

刘克庄　答妇兄林公遇四首

霜下石桥滑，蛩吟茅店清。

梦回残月在，错认是天明。

刘克庄

刘克庄　答妇兄林公遇四首

恨余行李速，愧子酒杯长。

日暮于谁屋，天寒陟彼冈。

刘克庄

刘克庄　答妇兄林公遇四首

自笑如穷鬼，相从不记年。

每烦诗饯送，不止办车船。

刘克庄

刘克庄　答妇兄林公遇四首

挹君如玉雪，未易得亲疏。

何日深山里，同灯共读书。

刘克庄

刘克庄　答赴补同人

莫厌春泥没膝深，公卿皆拔自词林。

鹄袍肯在诸生列，虫篆原非壮士心。

山下久无吾屐齿，苇间忽听子挐音。

年来懒与人谀墓，欲赠刘叉未有金。

刘克庄

刘克庄　答傅监仓

少豪颇似括谈兵，老去方惭理未明。

窗下残书千遍读，卷中一字几回更。

撚髭人尽嗤吾拙，歃血谁当豫此盟。

肯啖菜根抄脱粟，许君十载共经营。

刘克庄

刘克庄　答黄镛

少年妄意假韶鸣，忧患欺人两鬓星。

此去真当盟社友，向来不合诳山灵。

百年如夜何由旦，万古惟天只麽青。

若到桐城逢旧友，为言多醉少曾醒。

刘克庄

刘克庄　答惠州曾使君韵二首

潇洒使君风度峻，神仙谪堕在人间。

只今坐啸凝香处，帝赐罗浮作镇山。

刘克庄

刘克庄　答惠州曾使君韵二首

先贤平易以观诗，不晓尖新与崛奇。

若似后儒穿凿说，占人字字总堪疑。

刘克庄

刘克庄　答建士谢昷二首

贽余一两卷，览罢恍然惊。

老子犹坚壁，偏师忽劫营。

今人轻雅道，造物靳诗名。

自笑空空者，将何赠尔行。

刘克庄

刘克庄　答建士谢昷二首

偶有幽人访，柴门始一开。

大颠留偈去，小谢袖诗来。

襩被嫌三宿，挑灯读百回。

惟应双屐齿，历历在莓苔。

刘克庄

刘克庄　答客

谁谓贫难忍，三年闭户居。

老兵能合药，小仆会抄书。

白发羞弹铗，青山去荷锄。

既于吟得趣，功业合乘除。

刘克庄

刘克庄　答括士李同二首

忆昔髒髒逼要津，迂疏谁遣批龙鳞。

羞为庆历一不肖，妄意熙宁三舍人。

鬼质若非天夺魄，累臣岂有地容身。

江湖社友应相同，为说萧萧雪鬓新。

刘克庄

刘克庄　答括士李同二首

秃翁门巷冷涔涔，僮报诗人远见寻。

微露毫芒足奇怪，少加煅炼愈高深。

肯来邺下从公干，待向关中说季心。

黄秸池边需应制，劝君莫学冻蛩吟。

刘克庄

刘克庄　答李泉州元善

平生陈无己，白首欠吟债。

未尝交马吕，况肯见章蔡。

附热生可鄙，中寒死亦快。

吾方尚此友，巾车与同载。

前瞻有膺滂，却顾有融泰。

要当坚一壁，讵可立两界。

怒乎行谊夸，希也名节坏。

史君惠良箴，下走敢不拜。

怀哉道义交，异彼姑息爱。

刘克庄

刘克庄　答梁文杓

二梁大学同袍旧，晚识郎君亦隽才。

柳永词堪腔里唱，刘叉诗自胆中来。

老夫一榻何曾下，吾子扁舟作麽回。

见说桐城方调卒，未应能筑礼贤台。

刘克庄

刘克庄　答林逮贽卷因以送行

都忘几桉有华笺，但怪虹光夜属天。

唐律胚胎梨岭作，古文骨髓艾轩传。

蚤陈董大夫三策，肯觅原夫辈一联。

若过溪边叩宗旨，为余问讯玉堂仙。

刘克庄

刘克庄　答林文之

笔势翩翩渐入佳，晨檐怪得鹊查查。

劳谦君子方求益，老秃中书不梦花。

商颂以前殊简短，卫风而下稍淫哇。

鹤天鲸海无边际，莫费工夫纳百家。

刘克庄

刘克庄　答林祖武

向来思钝费冥搜，不觉呻吟到白头。

曾与乃翁分雪案，今看吾子突烟楼。

晚多借月留云作，却悔升天入海求。

大有英才被诗赚，岂如黄册取公侯。

刘克庄

刘克庄　答留通判元崇

不见龙骧与骥驰，纷纷虫篆斗蛛丝。

君侯杰出南方者，老仆终当北面之。

忆玉树枝劳远梦，熏蔷薇水读来诗。

自惭眼力非关令，紫气浮空懵不知。

刘克庄

刘克庄　答庐陵彭士先

昔牧昌黎州，尝负君诗债。

今使番君国，又辱君访逮。

稍讶颜发非，因感岁月迈。

君气不惰归，君诗有光怪。

乍观祛目眚，徐听惊耳聩。

奈何行推敲，不使坐赓载。

茫茫彭蠡津，众水之所卹。

投竿鳌堪钓，拔剑鲸可脍。

兹事要力量，斯文极变态。

吾方困缿筒，君亦挑布袋。

人生并合难，况复各老大。

刘克庄

刘克庄　答罗天骥

乃祖曾吞凤，郎君岂后身。

颇闻精选理，何必慕唐人。

玉麈王夷甫，乌绦吕洞宾。

客谈溪墅胜，终拟卜比邻。

刘克庄

刘克庄　答上饶江涛

赵傁万篇韩半之，江湖尤重两贤诗。

不须负笈行千里，回首东家自有师。

刘克庄

刘克庄　答汤升伯因悼紫芝

紫芝曾说子能诗，开卷如亲玉树枝。

古佛写成翻水偈，天仙遗下步虚词。

的然沈谢何难识，逝矣应刘不可追。

寂寞西湖三尺墓，谁携斗酒一浇之。

刘克庄

刘克庄　答王侍郎和紫极宫诗

侍郎如苍官，岁寒友梅竹。

步行以当车，瓢饮不如掬。

旧人存者少，灵光岿然独。

朝野推意新，州闾敬齿宿。

嗟余诗学浅，未敢窥耳环卜。

朱弦才一倡，白圭费三复。

共谈端平事，前局尚堪覆。

愿言介眉寿，江乡秫田熟。

刘克庄

刘克庄　答王掀起将士

明时无复精英气，化作祥风及庆云。

马鬣安能埋此骨，□□亦可与斯文。

当年宾客谁珠履，今日郎君尚练裙。

独有后村翁尚在，匹雏无力漫殷勤。

刘克庄

刘克庄　答王与立上舍

汉唐科目各招延，中者端如拾芥然。

明水赋曾拘八韵，大廷策亦限三篇。

窃窥古调谐轩律，留取高吟和舜弦。

圣代作人添舍法，祝君走马止三年。

刘克庄

刘克庄　答翁定

牢落祠官冷似秋，赖诗消遣一襟愁。

喜延明月常开户，贫对青山懒下楼。

客诧瀑奇邀往看，僧夸寺僻约来游。

何当与子分峰隐，饥嗅岩花渴饮流。

刘克庄

刘克庄　答翁权教

铁庵同队亦同庚，鹏鷃}逍遥各问程。

渠梦南柯曾富贵，君归西洛作耆英。

戴花未肯疏刘监，起蕝终当致鲁生。

须向乘除验天理，莫将夕秀博朝荣。

刘克庄

刘克庄　答吴□和梅百咏

□□空疏不拟传，安知腾播累诸贤。

即今同社几千首，当日孤山止一联。

眼饱诳他忍饥腹，句寒耸我□吟肩。

未知谁是苏司业，肯向梅边送酒钱。

刘克庄

刘克庄　答吴侍郎二首

昨泛灵槎河汉津，今撑小艇水云身。

相居自作蹲池计，天子何曾如屋嗔。

开绿野尊姑领客，第甘泉颂可无人。

白沙翠竹宜闲步，绝胜东华踏软尘。

刘克庄

刘克庄　答吴侍郎二首

宿昔瞻依日月光，迟迟去鲁未须忙。

附炎渠自手炙热，忍冻儿宁足履霜。

谏草平生慕王魏，诗名馀事压钱郎。

可怜老病兼穷薄，推毂当朝愧郑庄。

刘克庄

刘克庄　答仙游黄尉岩孙

乡近尤谙俗，山深莫掩名。

士皆夸尉好，民亦诵官清。

入幙交游少，依僧去住轻。

它年汉廷上，定不愧黄生。

刘克庄

刘克庄　答谢法曹

二诗简澹扫秾华，作者几无以复加。

璧十五城方定价，桃三千岁一开花。

选骚意度卑唐体，晋宋文章让谢家。

莫道老夫今耄矣，平章此事不应差。

刘克庄

刘克庄　答徐雷震投赠

颇闻谱与寿溪通，桑樟吾宁不敬恭。

东汉聘君真处士，晚唐先辈亦文宗。

文当夭矫惊春蛰，未可呻吟学冻蛩。

老矣麾幢俱屏去，空弮难与子争锋。

刘克庄

刘克庄　答学者

自古名家岂偶然，虽游于艺必精专。

经生各守单传旧，国弈常争一着先。

马老于行知向导，鹄腾而上睹方圆。

殷勤寄语同袍者，努力磨教铁砚穿。

刘克庄

刘克庄　答循倅潜起

别后书稀梦亦稀，忽传尺素到柴扉。

不知天骥方徐步，将谓云鹏久怒飞。

句律斩新过似旧，姓名略是复疑非。

长官仙去宾朋散，存者依稀有杜微。

刘克庄

刘克庄　答杨{上厸下廾}

一生忠孝发于诗，不为桃根与柳枝。

枣本流传容有伪，笺家穿凿苦求奇。

偶全要领惭轻典，虚哎心肝悔少时。

泽畔累臣搔白首，孤吟不敢累亲知。

刘克庄

刘克庄　答杨公朝

昔抱遗编事悦堂，蟆陵宰树想荒凉。

问君乡土生悲感，家住秦溪又姓杨。

刘克庄

刘克庄　答杨浩

往前曾爱铭文嘱，老病安知拟议差。

柏下人埋将宿草，管城子秃已无花。

自惭吾匪三长史，谁误君寻五作家。

今代李邕领袖手，往来碑版不须嗟。

刘克庄

刘克庄　答尤溪赵广文

怪来喜事上双眉，袖有恬轩老子诗。

几个□□□□断，十年长敢比肩随。

古耆旧传犹堪续，今少微星更是谁。

笑杀太清刘管辖，此冠不挂待何时。

刘克庄

刘克庄　答友生

读易参禅事事奇，高情已恨挂冠迟。

清于楚客滋兰日，贫似唐人乞米时。

家为买琴添旧债，厨因养鹤减晨炊。

君看江表英雄传，何似孤山一卷诗。

刘克庄

刘克庄　答曾无疑校勘

诗到黄初字永和，半生西望遡明河。

已招学士来儒馆，更欠山人拜谏坡。

四库旧书存有几，五朝遗老苦无多。

传闻将讲临雍礼，小驻骊驹白玉珂。

刘克庄

刘克庄　答章林伯

自笑狂吟浪窃名，敢将孤垒敌长城。

才高君策追风骠，计急吾陈背水兵，

远道书来如面见。异时序反托诗行。

残年无复游吴楚，樽酒何由得细评。

刘克庄

刘克庄　答郑闽清

多着襦裙少裹巾，形容苍槁意清真。

旧时论语都忘记，难做深衣社里人。

刘克庄

刘克庄　答卓常簿二首

神仙富贵拟皆差，已把云台让仲华。

幸有庾郎三种韭，别无滕叔两车麻。

斩新句子包诸体，放泼腔儿令一家。

白白红红满山谷，不知天女散何花。

刘克庄

刘克庄　答卓常簿二首

点点新霜上鬓须，深藏谁辨握中瑜。

曾为上寝斜封滥，可使人讥曲学谀。

已作凤飞天外者，安能凫泛水中乎。

近来赠诔多虚美，自考平生合谥愚。

刘克庄

刘克庄　大梁老人行

大梁宫中设毡屋，大梁少年胡结束。

少年嘻笑老人悲，尚记二帝蒙尘时。

乌虖国君之雠通百世，无人按剑决大议。

何当偏师缚颉利，一驴驮载送都市。

刘克庄

刘克庄　大目寺

来人云虎出，留此到昏钟。

寺小于诸刹，山高似众峰。

未寒先得雪，已夏尚如冬。

老子曾游浙，微微有辨锋。

刘克庄

刘克庄　大乾记梦

昔梦游湘水，琴书寄叶舟。

安知三十载，真作梦中游。

刘克庄

刘克庄　大行皇帝挽诗六首

仁厚传嘉佑，重华继绍兴。

方恢周境土，忽治汉山陵。

俭匪珠襦殓，危犹玉几凭。

遥知天上乐，难返白云乘。

刘克庄

刘克庄　大行皇帝挽诗六首

临照三千界，涵濡四十春。

沙难量福寿，天不大尧仁。

眇小坡诗案，优容濮议人。

老臣偏恸绝，曾扈属车尘。

刘克庄

刘克庄　大行皇帝挽诗六首

虏哨无宁处，龙颜有隐忧。

未曾御戎服，已报走旃裘。

地拓黄河土，天烧赤壁舟。

奈何投柱斧，不待献俘囚。

刘克庄

刘克庄　大行皇帝挽诗六首

颇怪旄头异，何曾玉色怡。

恶言闻佛耳，夷猾上尧眉。

河岂无清日，天曾有坏时。

嗣皇新缵禹，遗老喜还悲。

刘克庄

刘克庄　大行皇帝挽诗六首

自惜孤寒士，栖栖到老休。

生前浩然弃，殁后所忠求。

臣草金允赦，帝临丹凤楼。

追怀稀阔遇，恨不杀身酬。

刘克庄

刘克庄　大行皇帝挽诗六首

英鉴高千古，名尤不假人。

周惟十夫哲，汉止一儒醇。

圣笔严褒贬，臣材岂拟伦。

骊珠六十九，谁谓橐中贫。

刘克庄

刘克庄　大渊寄道冠汉镜各答以一首

已挂朝冠了，烦君寄道冠。

头蓬不梳久，发秃欲簪难。

简便乌巾赘，清羸鹤氅宽。

儿童怪崖异，便作羽流看。

雁足传书至，蟾光出匣新。

真从古冶子，曾照汉时人。

昔作美年少，今非妙色身。

明知皆梦幻，莫认假为真。

刘克庄

刘克庄　代举人主司问答六言二首

破题得李程赋，结语取钱起诗。

遂令眊矂举子，不满冬烘主司。

刘克庄

刘克庄　代举人主司问答六言二首

梦里谁无彩笔，暗中别有朱衣。

苏二得援失荐，欧九黜几取煇。

刘克庄

刘克庄　待制赵公伯泳哀诗二首

赵氏源流自副枢，至公清节亢门闾。

绪门犹接淳熙际，亲擢何惭庆历初。

班马定为廉吏传，韩欧无责谏臣书。

可怜衮斧忠邪学，仅向甘泉扈属车。

刘克庄

刘克庄　待制赵公伯泳哀诗二首

忆昔鹓行接武趋，与君肝胆素相孚。

孤忠不忍欺明主，健论真堪立懦夫。

公是意林曾续否，退之手註尚存无。

暮年数出交游泪，暮怪星星满鬓须。

刘克庄

刘克庄　戴秀岩

兹岩视诸峰，厥状尤峥嵘。

旧为碧藓封，新有朱栈横。

縻腰尚恐坠，束炬劣可行。

外狭中乃宽，始单间俄忽明。

仰视神魄悸，俯顾形殻轻。

遂览丹炉基，微闻玉鼓声。

源深足力尽，路黑云气生。

不辨昼夜分，恍疑世代更。

尝闻学神仙，所得由专精。

岂吾诸名士，羡彼一老兵。

欣然约同志，嗣此将寻盟。

安知无白鹿，绝顶来相迎。

刘克庄

刘克庄　悼阿驹七首

吾老方期汝亢宗，爱怜不与众雏同。

岂知希世千金产，止作空花赚乃翁。

刘克庄

刘克庄　悼阿驹七首

长兄开卷每随声，大母繙经亦谛听。

眉目分明无夭法，恐缘了了与惺惺。

刘克庄

刘克庄　悼阿驹七首

北辙南辕有返期，吾儿掣手去何之。

梦中玉雪来怀抱，愁绝邻钟唤醒时。

刘克庄

刘克庄　悼阿驹七首

隔日犹能唤女兄，儿于孝友殆天成。

直须见汝莲花上，才得胸中一点平。

刘克庄

刘克庄　悼阿驹七首

富贵威权得自由，收融二子杀杨修。

闲人于物无恩怨，那得仓舒只麽休。

刘克庄

刘克庄　悼阿驹七首

眼有玄花因悼亡，观书对客两茫洋。

情知泪是衰翁血，更为童乌滴数行。

刘克庄

刘克庄　悼阿驹七首

人生忧患本无涯。强取瞿聃语自排。

吾母白头尤念我，吞声不敢恼慈怀。

刘克庄

刘克庄　悼阿升

宝惜吾儿如拱璧，那知变灭只须臾。

畏啼尚宿通宵火，涂囟犹残隔日朱。

坐客相宽云梦幻，故人来吊讶清癯。

荒山岁晚无行迹，心折原头树影孤。

刘克庄

刘克庄　悼秦医

最晓阴阳证，于身独不灵。

有妻持旧肆，无子学遗经。

虫蚀抄方箧，莎生晒药庭。

城中医绝少，堪惜尔雕零。

刘克庄

刘克庄　悼吴校勘

去国亲朋风雨散，惟君从步至徐州。

时清相有客云意，力薄吾无荐祢恩。

远遁犹疑在空谷，大招安肯入修门。

忽闻社友传新讣，枯目滂然有泪痕。

刘克庄

刘克庄　盗发蔡端明墓一首和竹溪韵

忠惠松楸过者饮，谁知藏伏祸机深。

英魂久向兹埋玉，佛面今为汝削金。

下马三号空抆泪，磔蟆万段亦甘心。

迩来野外无全塿，谩使闲人愤满襟。

刘克庄

刘克庄　道傍梅花

风吹千片点征裘，犹记相逢在岭头。

岁晚建州城外见，向人似欲诉离愁。

刘克庄

刘克庄　道傍松一首

入闽多古松，夹道疏复密。

未尝识兵火，既久蔽云日。

蠢兹惰游民，深夜腰斧出。

斸根取脂肪，窃负如鬼疾。

譬诸人刖趾，僵仆立可必。

供君一瞬光，夭彼千岁质。

暴殄圣垂诫，樵采官著律。

徼吏嗜鸡豚，熟视不诃诘。

登高抚逵路，巨干日萧瑟。

哀哉暑行人，暍死谁汝恤。

刘克庄

刘克庄　道房六言一首

懒白衣作宰相，宁黄冠事老君。

试问读三万轴，何如诵五千文。

刘克庄

刘克庄　道士

丫髻唐衣八尺长，试看风骨已昂藏。

丹成屡诧飞升去，客至多称吐纳忙。

近习星文兼卖卜，每寻洞穴不赍粮。

或云曾与阵抟遇，拟问先生乞睡方。

刘克庄

刘克庄　道释六言二首

萧衍老公苦行，舍身之举壮哉。

只怕侯丞相者，不许梁朝赎回。

刘克庄

刘克庄　道释六言二首

大榼酒诗酩酊，小瓢药自贵珍。

老去修持如故，向来符呪通神。

刘克庄

刘克庄　道中读孚若题壁有感用其韵

淮雪江风裂面寒，往来万里一征鞍。

三千客谩曾弹铗，十九人谁肯捧盘。

自古英才多顿挫，只今世运尚艰难。

空馀败壁龙蛇字，黄鹄高飞不复还。

刘克庄

刘克庄　得池阳书

出门一步即天涯，何况迢迢隔九华。

汝性慧于灵照□，翁年高似木兰斧。

帛书寄远□□□，□□无凭□□差。

嫁与官人成底事，荆钗只合偶田家。

刘克庄

刘克庄　得归

叔夜形骸已不堪，安能扶曳事朝参。

添千茎雪希临镜，省一条冰细署衔。

续补亡诗存古意，广崇有论矫清谈。

暮年坚壁惟东涧，老子方渠未免惭。

刘克庄

刘克庄　得家讯一首

不觉离乡久，南来驿使疏。

羁臣一掬泪，慈母两行书。

租税闻输毕，田园说歉馀。

何时真宦达，处处奉潘舆。

刘克庄

刘克庄　得江西报六言十首

大江已浪头白，中原未枣儿红。

折北不愁春水，吠南何必秋风。

刘克庄

刘克庄　得江西报六言十首

巧发过如虿毒，困斗尤防兽穷。

老种有骑河语，小姚无劫寨功。

刘克庄

刘克庄　得江西报六言十首

师整亦劲敌也，将能彼有人焉。

国老可当十万，儿辈止消八千。

刘克庄

刘克庄　得江西报六言十首

石天祠有烟焰，游帷观亦腥膻。

小龙子入于海，老仙翁飞上天。

刘克庄

刘克庄　得江西报六言十首

金骑越天堑至，水犀破雪浪回。

儿单于鸣镝走，父令公免胄来。

刘克庄

刘克庄　得江西报六言十首

□弓已耕甫里，双旄昔牧宜春。

虎过有残聚落，鹤归无旧人民。

刘克庄

刘克庄　得江西报六言十首

典午无蜀可也，孙氏画江守之。

轻裘缓带自若，拔刀斫案不疑。

刘克庄

刘克庄　得江西报六言十首

芈姓公子哀郢，黍离大夫悯周。

杜云野老潜哭，谷谓寒儒浪愁。

得江西报六言十首

四野有农复业，三边无虏游魂。

作烘虱诗和友，把相牛经教孙。

刘克庄

刘克庄　得江西报六言十首

但见盈城盈野，谁能去食去兵。

山东河北卷土，江右湖南失耕。

刘克庄

刘克庄　得旧藏大士小像

□□□□最可哀，绝交兔颖与松煤。

揖宾儿引陪禅□，□□孙扶下阼阶。

镜里双瞳无复朗，顶门一只有□□。

□□此偈谁言说，亲见龛中大士来。

刘克庄

刘克庄　得乐谢竹溪一首

不觉昏眵过十旬，谒之先圣祷之神。

室生虚白稀来客，驿致空青累故人。

病尚研寻书外意，耄犹贪爱梦中身。

从前计孛俱辞去，献岁明朝已发春。

刘克庄

刘克庄　得闲

准敕放还山，祈闲果得闲。

直令舂庑下，也胜乞墦间。

子美虽存阙，渊明且闭关。

遥怜早朝者，推枕恐催班。

刘克庄

刘克庄　得曾景建书一首

闻君别后买倾城，酒戒中年亦放行。

远使忽来知病起，近书全未说丹成。

莫嫌身去依刘表，曾有人甘杀祢衡。

何日断原荒涧畔，一间茅屋对寒檠。

刘克庄

刘克庄　灯夕

千炬金栀映玉蕖，台城昨梦又年馀。

断无弦索鸣华屋，惟见炊烟起草庐。

儿报瓶空因止酒，婢言油尽暂停书。

蓬窗亦有精勤士，何必然藜向石渠。

刘克庄

刘克庄　灯夕二首

久矣庞公懒入城，偶逢节序尚牵情。

盛鸱夷酒出行乐，铸褭蹄金难买晴。

不与贤豪竞华毂，且随儿女看优棚。

老儒更为明时喜，闻说西南黑祲清。

刘克庄

刘克庄　灯夕二首

本子流传自柳荣，着行线彩斗鲜明。

似从傀儡家传出，又说熙河帅教成。

边地烽烟差向里，中州灯火尚承平。

何尝夜夺崑崙隘，真为君王奏凯声。

刘克庄

刘克庄　灯夕二首呈刘帅

士女如云服珥鲜，暂陪猎较亦欣然。

清于坡老游杭市，俭似乖崖在剑川。

使指何功烦卜夜，遨头此念可通天。

粤人拥道千层看，不见狨鞍三十年。

刘克庄

刘克庄　灯夕二首呈刘帅

陌上游人趁筦弦，岂知君相尚筹边。

细听野老交谈处，犹记兵端未动前。

草市收如许早，端门瞻跸定何年。

书生晚抱忧时志，归画残灰理旧编。

刘克庄

刘克庄　灯夕守舍

百口惟翁懒入闉，讙传画隼出行春。

冶容淇上多游女，群饮街头有醉人。

听黑箫韶成假寐，映青藜杖是前身。

不知谁侍传柑宴，早为君王靖塞尘。

刘克庄

刘克庄　登城五首

尉佗故秦吏，堪执酂侯鞭。

箕踞问使者，吾方帝孰贤。

刘克庄

刘克庄　登城五首

已作南夷长，那为北面臣。

未忘真定冢，毕竟是华人。

刘克庄

刘克庄　登城五首

汉人称劲粤，累世不加兵。

狂卒才三百，如何便缒城。

刘克庄

刘克庄　登城五首

漫费人蒸土，常如物溃堤。

傍疑为息壤，下恐有蟠泥。

刘克庄

刘克庄　登城五首

郭外皆鲸浸，区中等蚁窠。

若无西雁翅，客子奈愁何。

刘克庄

刘克庄　第三龙湫

绝顶谒龙公，森寒石作宫。

路盘青壁上，瀑泻白云中。

僧说闻雷出，人疑与海通。

几时阴晦夜，来此看拿空。

刘克庄

刘克庄　颠危

老梢虑航危，隆栋忧厦颠。

危欠维楫尔，颠将覆压焉。

刘克庄

刘克庄　吊锦鸡一首呈叶任道

炎州产文鸡，毛羽固天禀。

朱丹饰尾距，彩绣错衿衽。

主人极珍怜，龠合分俸廪。

置诸后园中，小奴司啄饮。

地荒笼栅疏，客见辄危懔。

点狸出没精，豪鼠窥伺稔。

谅垂彼馋涎，或瞯君高枕。

骇机中夕发，果以毙来谂。

裂冠首立碎，吃嗉声已噤。

酷哉三尺喙，残此一段锦。

长嗟命瘗埋，讵忍付烹饪。

始为文采累，终欠智虑审。

老瞒戕孔公，千载愤凛凛。

黄祖杀处士，粗暴犯流品。

况兹毒鸷物，尤索防闲甚。

善视双翠衣，夜凉勿嗜寝。

刘克庄

刘克庄　叠前韵谢元邃

愈叩新新愈不穷，小儒气索敢争雄。

安知太白心肠异，但见曹公口鼻同。

顾我牢愁来泽畔，放君独步向江东。

他时应制金銮殿，定有蛾眉妒入宫。

刘克庄

刘克庄　蝶

东皇颁节下天阶，那得香魂入梦来。

十道风光都采访，相逢只欠驿边梅。

刘克庄

刘克庄　蝶

庄周言达理，吾以蝶为优。

无想亦无梦，有身长有愁。

刘克庄

刘克庄　蝶庵一首

万里求师脚力顽，可怜无药驻童颜。

游梁曾在邹枚右，反鲁安能季孟间。

但见堆金守郿坞，未闻全璧出函关。

尧如天大逃焉往，莫费巢由自买山。

刘克庄

刘克庄　丁采杰挽诗

文字蜚声早，功名入手迟。

晚知书误我，时以酒浇之。

旷野灵均些，新坟贞曜碑。

两翁不在子，其必在孙枝。

刘克庄

刘克庄　丁卯元日十首

真率会居同社长，屠苏酒让一家先。

垂髫孙各欣新岁，华发翁偏惜旧年。

刘克庄

刘克庄　丁卯元日十首

瞎翁九起茅檐下，失喜繁星满树梢。

想泰元尊衰景贶，知新天子讲初郊。

刘克庄

刘克庄　丁卯元日十首

五畴初行禋类礼，万金难买岁朝晴。

老臣纵有甘棠颂，未必朝廷记姓名。

刘克庄

刘克庄　丁卯元日十首

北关南荡霁华开，辇御端门肆眚回。

野老相逢谈圣德，散斋蔬素到燔柴。

刘克庄

刘克庄　丁卯元日十首

帝服尧丧礼制终，南衙万玉贺廷中。

遥知祝了三宫寿，相率回班贺相公。

刘克庄

刘克庄　丁卯元日十首

礼成虽曰非常庆，圣敬居然不已纯。

玉女宓妃犹屏欲，先开梅厦访儒臣。

刘克庄

刘克庄　丁卯元日十首

别墅棋边勍敌破，上流帐下捷书飞。

几年二虎争雄长，一剖为羓一遁归。

刘克庄

刘克庄　丁卯元日十首

物贵皆缘自币轻，丝身谷腹费经营。

公卿文学方矛盾，黔首何时见太平。

刘克庄

刘克庄　丁卯元日十首

昔日寒檠曾万卷，暮年晓镜有千丝。

人言晚节高初节，自喜新诗胜旧诗。

刘克庄

刘克庄　丁卯元日十首

□□戴白苍头丑，笔秃无化藻思枯。

惟有春风不知老，年年傅粉又施朱。

刘克庄

刘克庄　丁巳启建二首

一息营升斗，留翁寂寞滨。

白头携暮子，来作祝尧人。

刘克庄

刘克庄　丁巳启建二首

有意祝灵椿，无堪献野芹。

玉杯真缪巧，金镜最忠勤。

刘克庄

刘克庄　丁未春五首

端平淳祐两匆匆，过眼光阴掣电同。

六十一翁无出理，孤山长寄梦魂中。

刘克庄

刘克庄　丁未春五首

生死荣枯一付天，谁能躶露自求全。

殷勤寄语袁司隶，滥及无须或可怜。

刘克庄

刘克庄　丁未春五首

道是生姜树上生，不应一世也随声。

暮年受用尧夫语，莫与张程几个争。

刘克庄

刘克庄　丁未春五首

屡批龙鳞眷未衰，孤臣万死负恩私。

玉阶方寸从容语，惟有天知与上知。

刘克庄

刘克庄　丁未春五首

朝领诸儒上木天，夕同野老话茅椽。

何须支枕思残梦，宫锦渔簑总偶然。

刘克庄

刘克庄　丁酉九月十四日黄源岭客舍题黄瀛父近诗

不但行吟又卧披，掩编因有感于斯。

竞为蛙蚓号鸣态，乌睹龙鸾夭矫姿。

损挹嫌人称大好，琢磨容我指微疵。

自惭学识非匡鼎，安敢陪君共说诗。

刘克庄

刘克庄　丁酉重九日宿顺昌步云阁绝句七首呈味道明府

傍邑曾为劫火尘，独兹犹是太平民。

儿时所历今三纪，便唤溪山作故人。

刘克庄

刘克庄　丁酉重九日宿顺昌步云阁绝句七首呈味道明府

老子痴顽耐远游，平生腹不贮闲愁。

今年天赐登高地，身在云峰最上头。

刘克庄

刘克庄　丁酉重九日宿顺昌步云阁绝句七首呈味道明府

小休绿树濯清泉，垢尽身轻意欲仙。

岂必鲁儒知此乐，舞雩风止在溪边。

刘克庄

刘克庄　丁酉重九日宿顺昌步云阁绝句七首呈味道明府

九月南州菊未黄，芙蓉取次献新妆。

不妨折取繁红插，四海皆知两鬓霜。

刘克庄

刘克庄　丁酉重九日宿顺昌步云阁绝句七首呈味道明府

只了年年作逐臣，衣冠繿缕面埃尘。

偶逢令尹留宫我，不畏狂生点涴人。

刘克庄

刘克庄　丁酉重九日宿顺昌步云阁绝句七首呈味道明府

先倩清风扫水轩，更呼凉月倒金樽。

定知明府归侵夜，县郭留灯未闭门。

刘克庄

刘克庄　丁酉重九日宿顺昌步云阁绝句七首呈味道明府

长君论事天为动，季子居官水似清。

双眊不能钞谏草，偏聋尚可听琴声。

刘克庄

刘克庄　东阿王纪梦行

月青露紫翠衾白，相思一夜贯地脉。

帝遣纖阿控绿鸾，崑崙低小海如席。

曲房小幄双杏坡，玉凫吐麝熏锦窠。

软香蕙雨裙衩湿，紫云三尺生红靴。

金蟾吞漏不入咽，柔情一点蔷薇血。

海山重结千年期，碧桃小核生孙枝，

陈王此恨屏山知。

刘克庄

刘克庄　东涧为余序后稿余以国帖唐碑古壶润笔反成□桃抛引小诗谢之

玄晏欣然托序行，縜袍被衮岂非荣。

家徒四壁穷难讳，空答三缣礼尚轻。

金薤银钩俱妙绝，石泉香饼太清生。

如何更费公搜索，缄送松煤与水晶。

刘克庄

刘克庄　东坡故居二首

嘉祐寺荒谁与葺，合江楼是复疑非。

已为韩子骑驎去，不见苏仙化鹤归。

刘克庄

刘克庄　东坡故居二首

惠州副使是新差，定武端明落旧阶。

尽遣秦郎晁子去，只携周易鲁论来。

刘克庄

刘克庄　冬暖海棠盛开三绝

败荷折蓼溪村景，黄叶青苔野老家。

赖有海棠相暖热，小春重放一番花。

刘克庄

刘克庄　冬暖海棠盛开三绝

少为紫陌看花郎，岁晚维摩住病坊。

忽被彩云瞒老眼，错呼青女作红娘。

刘克庄

刘克庄　冬暖海棠盛开三绝

当年手种满可阳，人树而今各老苍。

谁向棠阴遗老说，潘郎不是旧潘郎。

刘克庄

刘克庄　冬蚊

南州时令舛，冬月有蚊飞。

岂是为饥崇，因而触祸机。

照尤嫌画烛，驱尚入罗帏。

吾母音容远，何妨用扇挥。

刘克庄

刘克庄　冬夜读几案间杂书得六言二十首

叔夜真龙凤矣，嗣宗犹螟蠃然。

一以广陵散死，一以劝进表全。

刘克庄

刘克庄　冬夜读几案间杂书得六言二十首

盘龙恨庾长史，太宰哀李崖州。

达人能和大怨，壮士不报细雠。

刘克庄

刘克庄　冬夜读几案间杂书得六言二十首

有教圣愚无类，非人父子勿传。

此乃靖欲反矣，是亦羿有罪焉。

刘克庄

刘克庄　冬夜读几案间杂书得六言二十首

阴德必食阳报，忮心终为馁魂。

智伯死而无后，愚公子又生孙。

刘克庄

刘克庄　冬夜读几案间杂书得六言二十首

鬼谷弟子捭阖，东方先生滑稽。

彼哉妾妇道也，上以俳优畜之。

刘克庄

刘克庄　冬夜读几案间杂书得六言二十首

举世尽兄孔方，无人敢卿五郎。

客喜大夫粪苦，奴夸太尉足香。

刘克庄

刘克庄　冬夜读几案间杂书得六言二十首

昔有初祖见性，今无导师指迷。

死底埋震旦东，活底在葱岭西。

刘克庄

刘克庄　冬夜读几案间杂书得六言二十首

人言美恶必复，孰若亲冤两忘。

僧乃谤第二祖，佛不嗔歌利王。

刘克庄

刘克庄　冬夜读几案间杂书得六言二十首

横议游侠四出，清流标榜自贤。

血染瓜田方止，尸投浊河可怜。

刘克庄

刘克庄　冬夜读几案间杂书得六言二十首

笺疏虫鱼小物，抉挑草木微情。

兔葵累刘梦得，燕泥辜薛道衡。

刘克庄

刘克庄　冬夜读几案间杂书得六言二十首

□□本非家法，偶语安知朝仪。

宫中遂有秘戏，殿上竟问小遗。

刘克庄

刘克庄　冬夜读几案间杂书得六言二十首

宋玉口多微词，曼倩言不纯师。

陈赋讽荐枕女，抗义斩卖珠儿。

刘克庄

刘克庄　冬夜读几案间杂书得六言二十首

鹦鹉洲犹自若，铜雀台安在哉。

老瞒真大不道，狂生恃小有才。

刘克庄

刘克庄　冬夜读几案间杂书得六言二十首

巢居吸景休粮，壁观入定放光。

三万里隔弱水，六千劫坐道场。

刘克庄

刘克庄　冬夜读几案间杂书得六言二十首

六郎子晋后身，董君汉廷近亲。

大罗天女男妾，饱陶公主肥人。

刘克庄

刘克庄　冬夜读几案间杂书得六言二十首

进来金丹搀吃，放下玉笛偷吹。

先丁宁雪衣女，勿漏泄锦绷儿。

刘克庄

刘克庄　冬夜读几案间杂书得六言二十首

李妹玉曜肤色，梅娘淡妆素衣。

大主嗔老奴爱，三郎怕肥婢知。

刘克庄

刘克庄　冬夜读几案间杂书得六言二十首

裙是千叶榴染，鬓似折枝杏簪。

空问天孙乞巧，其奈君王爱憨。

刘克庄

刘克庄　冬夜读几案间杂书得六言二十首

宁置寒冰隘巷，勿长妇人深宫。

儿□昭仪箧内，孙毙季龙抱中。

刘克庄

刘克庄　冬夜读几案间杂书得六言二十首

南朝有脂粉气，李唐夸锦绣堆。

接休文声响去，梦太白脚板来。

刘克庄

刘克庄　冬蝇

百虫已藏蛰，此物出何哉。

甚矣绿衣僭，公然赤帻来。

居尝污脯醢，尤嘉败樽罍。

刑故宁论小，无分卵与胎。

刘克庄

刘克庄　冬至二首

病逢佳节径投床，卧听群儿笑老苍。

仅可六藏数龟息，安能三黜入鹓行。

脉微药焙常储火，足冷茅檐定有霜。

多谢天公相暖热，起披败絮负朝阳。

刘克庄

刘克庄　冬至二首

慈颜幽翳几星霜，犹记斑衣共举觞。

老弟颇怜伯仁短，小孙突过阿宜长。

亲朋不至谙时态，儿女无知竞晓妆。

老退尚馀忧国念，朝来云物果灾祥。

刘克庄

刘克庄　冬至四绝

□觞无复举萱堂，麟卧陇阡雁折行。

殿后即今惟一老，阿宜长大阿奴亡。

刘克庄

刘克庄　冬至四绝

日添一线书中见，雪染千丝镜里明。

迟暮犹思寸阴惜，凝严未觉一阳生。

刘克庄

刘克庄　冬至四绝

遥知廷设黄麾仗，不见人书白板扉。

老子挂冠还笏了，别无上服止深衣。

刘克庄

刘克庄　冬至四绝

献寿上公先入阁，书云太史亦登台。

惟应闲杀明农叟，起晏柴门晓未开。

刘克庄

刘克庄　读本朝事有感十首

若纳希文受责均，前贤初岂有冤亲。

暮生颍上还惆怅，引起无穷射羿人。

刘克庄

刘克庄　读本朝事有感十首

力荐资深入柏台，独延吉甫客翘材。

如何岁晚钟山寺，只见黄州副使来。

刘克庄

刘克庄　读本朝事有感十首

晚遭吕范攻尤峻，死辟荆舒恨未销。

举世共非前濮议，无人细考后尊尧。

刘克庄

刘克庄　读本朝事有感十首

非独苏仙念老穷，古灵亦复荐孤忠。

白头不得诸公力，惟有西塘八十翁。

刘克庄

刘克庄　读本朝事有感十首

师道在三乌可畔，友伦居五岂容亏。

恰方誉瓘俄倾瓘，亦有尊颐不救颐。

刘克庄

刘克庄　读本朝事有感十首

京携刽子丹谁颈，怒发私书族几家。

天下那贵黄背子，人间岂有白桃花。

刘克庄

刘克庄　读本朝事有感十首

未谏瑶华世未知，故人已讶道乡迟。

退之著认差伤早，不待阳城伏合时。

刘克庄

刘克庄　读本朝事有感十首

垂帘复辟身俱稳，送吕迎章话又新。

瞒得庭中相泣者，难瞒屏后窃听人。

刘克庄

刘克庄　读本朝事有感十首

翻来覆去几枰棋，靖国崇宁各一时。

前日雕笼栖宿者，等闲飞过蔡家池。

刘克庄

刘克庄　读本朝事有感十首

愈作唐经还蓄缩，邕知汉事谩喽啰。

假令实录成书了，其奈雍丘问吕何。

刘克庄

刘克庄　读陈汤传

短后衣装腰宝刀，空言无实世滔滔。

掉齐虏舌何其易，斩郅支头岂不豪。

异代武夫犹夺气，当时文吏苦吹毛。

汉廷谁是持衡者。只罪邀功不赏劳。

刘克庄

刘克庄　读崇宁后长编二首

自入崇宁政已荒，由来治忽击毫芒。

初为御笔行中旨，渐取兵权付左珰。

玉带解来攽贵幸，珠袍脱下赐降羌。

诸公日侍钧天宴，不道流人死瘴乡。

刘克庄

刘克庄　读崇宁后长编二首

陈迹分明断简中，才看卷首可占终。

兵来尚恐妨恭谢，事去徒知悔夹攻。

丞相自言芝产第，太师频奏鹤翔空。

如何直到宣和季，始忆元城与了翁。

刘克庄

刘克庄　读大行皇帝遗诏感恩哀恸六首

昨者欃枪久未收，宫中斋素却珍羞。

宵衣密遣庚牌递，露布差宽丙枕忧。

大渐忽然开玉锁，积勤端为保金瓯。

尧民莫不如丧考，况侍尧阶近璪旒。

刘克庄

刘克庄　读大行皇帝遗诏感恩哀恸六首

或犯威颜批逆鳞，容如天地养如春。

早年憔悴行吟者，岁晚赓歌喜起人。

风雨无终飘暴意，雪霜有大发生仁。

才衰莫颂文之德，虚忝词臣与史臣。

刘克庄

刘克庄　读大行皇帝遗诏感恩哀恸六首

圣度如天未易量，每怜孤直赦疏狂。

中伤竞发千钧弩，拂拭重登七宝床。

昔忝未归同二老，今无殉死愧三良。

鼎湖望断灵斿远，血泪才乾又数行。

刘克庄

刘克庄　读大行皇帝遗诏感恩哀恸六首

禁中宣召佯狂李，度外蒷罗不第蕡。

先帝英明亲擢汝，孤臣老死敢忘君。

坏麻讵忍加城罪，庭著居常读轼文。

纵使天光留只眼，此生无复望尧云。

刘克庄

刘克庄　读大行皇帝遗诏感恩哀恸六首

批凤提鳌间世遭，老臣全未报丝毫。

封还不觉天颜近，劝诵偏知帝学高。

户外昭容犹紫袖，柩前诸后更黄袍。

暮年泪滴藏山稿，畴昔曾经圣笔褒。

刘克庄

刘克庄　读大行皇帝遗诏感恩哀恸六首

士有一长斯可矣，文兼众妙古难之。

元丰御览诸生赋，淳化屏题侍读诗。

序建隆须还巩笔，记储祥必待苏碑。

臣于四美安能备，虚受先皇不世知。

刘克庄

刘克庄　读邸报二首

并驱华毂适通逵，中路安知判两岐。

邪等惟余尤甚者，好官非汝孰为之。

累臣放逐无还理，陛下英明有寤时。

闻向萧山呼渡急，想追前事亦颦眉。

刘克庄

刘克庄　读邸报二首

瑶编对秉初修笔，粉署同携夜直衾。

虎既蒙皮甘搏噬，鹤因疮羽久呻吟。

尽归一网机犹浅，横说三网害最深。

想到鄮山多暇日，轲书毋惜细研寻。

刘克庄

刘克庄　读韩信马援传一首

伏波自托真主，淮阴愿为假王。

病厌鸢飞鼓躁，晚悲鸟尽弓藏。

刘克庄

刘克庄　读金銮密记

仗下千官走似麇，仓皇谁扈属车尘。

禁中陆九艰危共，殿上朱三苦死嗔。

当日横身抗岐汴，暮年避地客瓯闽。

小窗细读金銮记，始信香奁属别人。

刘克庄

刘克庄　读开元天宝遗事一首

环子受兵火涴，梅姬如玉雪清。

二妃未免遗恨，三郎可煞无情。

刘克庄

刘克庄　读秦纪七绝

黔首死于城者众，杞梁身直一微尘。

不知当日征入妇，亲送寒衣有几人。

刘克庄

刘克庄　读秦纪七绝

匈奴驱向长城外，当日蒙恬计未非。

欲被筑城夫冷笑，輼凉车载鲍鱼归。

刘克庄

刘克庄　读秦纪七绝

秦贱儒冠贵鞅斯，士生此际命如丝。

可怜聚议骊山下，骈首趋坑尚未知。

刘克庄

刘克庄　读秦纪七绝

人所难言敢纳忠，祖龙虽暴却英雄。

同时见者皆虀粉，肯活茅焦沸鼎中。

刘克庄

刘克庄　读秦纪七绝

怒发君山俄见赤，威驱海石亦遭鞭。

儒生曰山东无盗，方士云海中有仙。

刘克庄

刘克庄　读秦纪七绝

逐客古人先后相，绝它柏翳皆兰陵。

况书旧德优诸子，吕览今编入六经。

刘克庄

刘克庄　读秦纪七绝

通国无人敢挟书，峄山碑自篆虫鱼。

至今览者赏奇古，先汉文章已不如。

刘克庄

刘克庄　读阮籍传一首

言出勿令圭有玷，舌扪不及驷难追。

阮公托醉劝进表，庞老无名受禅碑。

刘克庄

刘克庄　读史

绝漠犁庭功可喜，与天争鼎志堪悲。

吠江帝剖为羓去，避地民劳若蚁移。

河决固非束薪塞，厦倾欲以一绳维。

英雄到了多遗恨，孺子林宗百世师。

刘克庄

刘克庄　读太白诗一首和竹溪

翰林万里出峨嵋，曾受开元帝异知。

只道高爷能毁鬲，无端环子亦嗔痴。

空传飞燕当时句，难觅骑鲸以后诗。

的是长庚星现世，秕糠伯友与王师。

刘克庄

刘克庄　读汤伯纪大人赋

此赋何曾涉怪神，本诸孔孟体诸身。

乃知犬子揄扬者，才是僬侥国里人。

刘克庄

刘克庄　读严光传二首

一栖岩壑一冲霄，冠履联翩建武朝。

招得故人来话旧，也呼文叔作唐尧。

刘克庄

刘克庄　读严光传二首

羊裘素不习朝仪，公遣西曹屈致之。

道是君痴君不服，巢由安肯见皋夔。

刘克庄

刘克庄　读友人奏藁

首规旒冕次钧衡，纸价遥知贵洛城。

谷永有知应愧死，曹蜍无气谩偷生。

弘宽敛衽惭三策，桑濮收声让九成。

闻说龙天俱赞叹，法筵第一义分明。

刘克庄

刘克庄　读竹溪诗一首

不敢匆匆看，晴窗几绝编。

参它少陵髓，饶得弈秋先。

友愿低头拜，师曾枕膝传。

已将牌印子，牒过竹溪边。

刘克庄

刘克庄　杜丞

忆冒重围入，孤城赖不亡。

战功何日赏，檄草至今藏。

旧事归诗卷，新寒入箭创。

江边逢杜杲，鬓发各苍苍。

刘克庄

刘克庄　杜鹃问答二首

昔南使粤北防秋，闻汝啼声悔远游。

我忆故乡归久矣，君归未得使人愁。

刘克庄

刘克庄　杜鹃问答二首

云安万里一禽微，翅短安能远奋飞。

帝放还山君有福，虏犹戌蜀我安归。

刘克庄

刘克庄　端嘉杂诗二十首

幅裂常包割地羞，扫平忽雪载天雠。

穹庐山蹀完颜血，露布新函守绪头。

刘克庄

刘克庄　端嘉杂诗二十首

闻说关河唾掌收，拟为跛子看花游。

可怜逸少兴公辈，说着中原得许愁。

刘克庄

刘克庄　端嘉杂诗二十首

由北图南有混并，自南取北费经营。

从今束起书生论，噉饭看人致太平。

刘克庄

刘克庄　端嘉杂诗二十首

不及生前见虏亡，放翁易箦愤堂堂。

遥知小陆羞时荐，定告王师入洛阳。

刘克庄

刘克庄　端嘉杂诗二十首

少年意气慕横行，不觉蹉跎过一生。

便脱深衣笼窄袖，去参留守看东京。

刘克庄

刘克庄　端嘉杂诗二十首

巩洛山川几过兵，汉家初遣使修陵。

可无神物呵豺虎，直护香烟到柏城。

刘克庄

刘克庄　端嘉杂诗二十首

苌尤桀点于坚者，勒固奸雄奈虎何。

剩制赭袍添曲盖，中原假帝不胜多。

刘克庄

刘克庄　端嘉杂诗二十首

鞠躬解作华人语，辫发来持虏帐书。

只合索绹牵畜狗，不烦伐鼓享鶢鶋。

刘克庄

刘克庄　端嘉杂诗二十首

倴僝将军约早回，楚材相国更频催。

江东将相真如虎，去报胡雏莫过来。

刘克庄

刘克庄　端嘉杂诗二十首

全众回军未可非，反旗鸣鼓亦兵机。

不知三帅扬鞭际，谁为君王殿后归。

刘克庄

刘克庄　端嘉杂诗二十首

势穷斯变变斯通，局面初更便不同。

西北怕他小老子，东南有个太平翁。

刘克庄

刘克庄　端嘉杂诗二十首

一番旗鼓建行台，勇者投躯富替财。

边将不消横草战，国王只要撒花回。

刘克庄

刘克庄　端嘉杂诗二十首

不妨割肉餧豺狼，和约依然堕渺茫。

未必与吾盟夹谷，且须防彼劫平凉。

刘克庄

刘克庄　端嘉杂诗二十首

蠲除一倍台符下，权借三分督檄传。

赖已夺麾耕垄上，不然伏锧徇军前。

【卷08】

刘克庄

刘克庄　端嘉杂诗二十首

说向丁男与小姑，各勤耕织了军需。

莫教塞北同文轨，却为江南减赋输。

刘克庄

刘克庄　端嘉杂诗二十首

胡来如鬼去如风，哨骑何曾待枣红。

岘首一春无使至，兴元六月在围中。

刘克庄

刘克庄　端嘉杂诗二十首

拥旄佩印各荣华，已贵无官可复加。

若不扫门丞相府，必曾养马侍中家。

刘克庄

刘克庄　端嘉杂诗二十首

苏卫灭胡同拜爵，裴韩平蔡亦联镳。

只今光范门前客，太半河阳幕下寮。

刘克庄

刘克庄　端嘉杂诗二十首

元子置人防壁后，穰侯搜客到车中。

鸩杯定不疑羊傅，匕首何曾害魏公。

刘克庄

刘克庄　端嘉杂诗二十首

{左禾右它}侯世世袭蝉冠，庾氏人人筑将坛。

但见门中俱贵盛，谁怜陛下最孤寒。

刘克庄

刘克庄　端明无惰赵公哀诗二首

忆昔并居封驳地，相期叶力共推车。

惯看东阁批黄敕，同向南衙沮白麻。

高兴竟归安石墅，大疑犹访魏舒家。

仅存一鉴今亡矣，想见昕朝亦叹嗟。

刘克庄

刘克庄　端明无惰赵公哀诗二首

惜身顾影世滔滔，叹息斯人振古豪。

中垒老犹献封事，三闾去尚作离骚。

无金可遗贫如故，加璧难招节更高。

有泪数行刍一束，若为飞渡浙江涛。

刘克庄

刘克庄　端午五言三首

绮纨贵家子，旗鼓少年场。

屡舞众人醉，鲜妆一国狂。

刘克庄

刘克庄　端午五言三首

士女匆匆散，溪山寂寂然。

龙舟闲似我，阁起向沙边。

刘克庄

刘克庄　端午五言三首

杂遝今观渡，依稀昔浴沂。

居人空巷出，几个咏而归。

刘克庄

刘克庄　短章二首

少日喜累句，暮年多短章。

假令重盛壮，展拓不能长。

刘克庄

刘克庄　短章二首

衰残齿易宿，陈腐意难新。

安知痴老子，非复旧词臣。

刘克庄

刘克庄　对卷

妙在心通与理融，卓然有见是英雄。

大儒晚作韩考异，往哲曾非墨尚同。

折角争希郭有道，鬀眉求似狄梁公。

可怜老学孤无助，月落参横读未终。

刘克庄

刘克庄　兑女余最小孙也慧而夭悼以六言二首

性慧于灵照女，年小似善财童。

急急之符夺汝，琅琅之音恼翁。

刘克庄

刘克庄　兑女余最小孙也慧而夭悼以六言二首

不合小时了了，可堪长夜茫茫。

暮年欠汝泪债，已乾更滴数行。

刘克庄

刘克庄　耳鼻六言二首

万法与身俱幻，百骸惟耳尚聪。

文公为补琴操，回仙邀听松风。

刘克庄

刘克庄　耳鼻六言二首

一饥惯食腥腐，三嗅不分臭香。

残质心灰已久，末年鼻壅何伤。

刘克庄

刘克庄　二叠

晚作园翁自荷锄，春风那肯到吾庐。

且须怜意着芳洁，才说和羹俗了渠。

刘克庄

刘克庄　二叠

生在荒山野水傍，可曾倚市更窥墙。

幽妍丑杀施朱女，高洁贤于传粉郎。

刘克庄

刘克庄　二叠

汉魏诸贤韵已卑，六朝人物复何为。

平生老子羞由径，不识虫儿与玉儿。

刘克庄

刘克庄　二叠

浮休叹柳斫为薪，子美怜梅傍战尘。

只愿玉关烽燧息，老身长作看花人。

刘克庄

刘克庄　二叠

环子丽华皆已美，谪仙狎客两堪悲。

悬知千载难湔洗，留下沉香结绮诗。

刘克庄

刘克庄　二叠

百卉凋零触凛然，谷风栗烈涧冰坚。

阴山餐雪有臣节，中野履霜无母怜。

刘克庄

刘克庄　二叠

暮年鼻塞等薰莸，高摘浓薰两罢休。

奴折长枝汲薪水，老夫不复置香篝。

刘克庄

刘克庄　二叠

看来天地萃精英，占断人间一味清。

唤作花王应不忝，未应但做水仙兄。

刘克庄

刘克庄　二叠

哎出心肝撚短髭，篱边沙际动移时。

獠奴窃笑翁迂阔，因斩梅诗忘午炊。

刘克庄

刘克庄　二叠

锦囊玉笛昔追从，度曲联诗雪月中。

老对梅花无意味，欠诗欠笛欠花翁。

刘克庄

刘克庄　二和

主人卜昼众懽浓，今孟尝君岂易逢。

涨水已堪航别港，宿云何必帽前峰。

三千客各闻风至，一曲湖胜裂地封。

小试此翁开济手，不妨行乐不妨农。

刘克庄

刘克庄　二和

四傍山色青环郭，八面波光练抹坤。

天造居然成别墅，帝招未肯入修门。

爱莲岂欲希周子，起蕝终难滞叔孙。

介甫争墩人已笑，老夫安敢又争村。

刘克庄

刘克庄　二将

二将同时死，路人闻亦哀。

力穷鏖转急。围厚突难开。

战骨寻应在，残兵间有回。

伤心邮递里，隔日捷书来。

刘克庄

刘克庄　二吕

韩吕真乔木，蟠根与国同。

伯泰太史氏，子约大愚公。

刘克庄

刘克庄　二世

失国之君多咎政，兴王者作著休符。

亡秦天告由胡亥，非谓长城外有胡。

刘克庄

刘克庄　二月八日二首

百骸岂久坚牢者，两曜宁逃薄蚀哉。

有玉斧修圆复阙，无金篦刮膜难开。

坐跏趺榻尘慵扫，手校雠书记不来。

辜负持螯把杯兴，暮年十日九清斋。

刘克庄

刘克庄　二月八日二首

龟筴皆云二月佳，愁眉攒定几曾开。

不如腐草成萤爝，绝似明珠隔蚌胎。

啖月蟆何尝砾死，衔泥燕却已归来。

清羸不敢深思索，信笔成章一散怀。

刘克庄

刘克庄　二月初七日寿溪十绝

丑石榕堪坐，晴坡草可眠。

若非古沂水，亦是小斜川。

刘克庄

刘克庄　二月初七日寿溪十绝

士不论穷达，离乡即可哀。

白头孙七十，岁岁埽松来。

刘克庄

刘克庄　二月初七日寿溪十绝

仙不离人世，何须远觅仙。

桃花最深处，更著小渔船。

刘克庄

刘克庄　二月初七日寿溪十绝

广筑长城一，纷纷走避秦。

长城遍天下，底处着逃人。

刘克庄

刘克庄　二月初七日寿溪十绝

锁却藏舟屋，丁宁勿浪开。

渔郎最饶舌，曾去引人来。

刘克庄

刘克庄　二月初七日寿溪十绝

□受职于天，李冰周处然。

何曾现灵怪，专一管丰年。

刘克庄

刘克庄　二月初七日寿溪十绝

□□宽裁领，蓬头乱插花。

相呼挈牲酒，再拜祷桑麻。

刘克庄

刘克庄　二月初七日寿溪十绝

□□□夜里，折箭传黄旗。

野老心无事，闻之忽皱眉。

刘克庄

刘克庄　二月初七日寿溪十绝

□□眼中人，累累原上坟。

昔作夸毗子，今为冥漠君。

刘克庄

刘克庄　二月初七日寿溪十绝

城郭有时变，市朝回首非。

谁为辽鹤说，第一莫来归。

刘克庄

刘克庄　二月二十日再锁宿四绝

角门闭了晓方开，坐撚霜髭尽雪灰。

纵有浩然堪共直，法严不敢唤渠来。

刘克庄

刘克庄　二月二十日再锁宿四绝

忆昔初寒已拂衣，当时曾悔出山非。

而今老去都忘了，开尽荼梅尚未归。

刘克庄

刘克庄　二月二十日再锁宿四绝

才薄何堪草两麻，封题进了鼓三挝。

平明掣锁无公事，闲看金鱼咽落花。

刘克庄

刘克庄　二月二十日再锁宿四绝

上水船须寸寸挨，摩挲空腹愧非才。

热瞒舍下痴儿女，道是先生视草来。

刘克庄

刘克庄　二月十八日过梅庵追怀主人二首

犹记寻梅负酒瓢，当时宾主正丰标。

通宵纵饮烧银烛，搀早催开唤玉箫。

摘艳人亡谁共赏，戴花翁在老无憀。

重来只是新华表，不忍攀枝更折条。

刘克庄

刘克庄　二月十八日过梅庵追怀主人二首

惯作梁园座右宾，非惟管鲍亦朱陈。

自从石友幽明隔，谁访瑶妃寂寞滨。

花若无情还有恨，树犹如此况于人。

不知宋玉归何处，口诵招魂一怆神。

刘克庄

刘克庄　发临川

始予卯角来，家君绾铜墨。

县斋多休暇，县圃足戏剧。

虽云嗜梨栗，亦颇窥简册。

弟妹俱孩幼，亲发方如漆。

后予捧檄至，轩盖候广陌。

于时志气锐，门户况烜赫。

郡花照席红，湖柳拂鞍碧。

耆老互问讯，酒饩纷狼籍。

今予挑包过，城郭宛如昔。

高年凋落尽，满眼少朋识。

管子仕瘴烟，屈叟掩泉穸。

荜门访旧师，目暗面黧黑。

买醪与之酌，往事话历历。

既生异县感，遂起故乡忆。

吾翁墓草深，高堂已斑白。

贫居滫髓空，远游温清隔。

二季官海滨，女子各有适。

曾不如何奴，碌碌在母侧。

回思盛壮时，去矣复难得。

因成临川吟，吟罢泪横臆。

刘克庄

刘克庄　发脱

发脱纷纷不待爬，天将丑怪变妍华。

论为城旦宁非怒，度作沙弥亦自佳。

稚子笑翁簪柏叶，侍人讳老匣菱花。

霜寒尤要泥丸暖，惭愧乌巾着意遮。

刘克庄

刘克庄　发湘潭驿寄府公

走本山中人，感激趋燕台。

谬辱弓旌招，愧乏谋议陪。

先生如春风，盎然嘘陈莇。

晓入开玉帐，夕话扃铃斋。

下榻惊一府，撰杖穷千崖。

岂曰君畜伋，实惟子视回。

岁晚谋北辕，凄其难为怀。

欲言先菀结，既决犹徘徊。

是日戒行李，送者皆邹枚。

兵厨遗珍饷，祖席罗宝钗。

下令许卜夜，宁畏街鼓催。

诘旦枉牙纛，山宁陈金罍。

都人如堵墙，谓我何荣哉。

未闻从事去，亲致元戎来。

缱绻谈至夜，霜月照露苔。

长跪抱马足，离绪焉能裁。

丽谯落天杪，怅望空倚桅。

昔人死知己，骨朽名有埋。

公有管乐姿，愚非温石才。

他时倘后凋，安敢忘栽培。

刘克庄

刘克庄　发岳市三首

岳下无耆老，何从访旧闻。

不知紫岩墓，更隔几重云。

刘克庄

刘克庄　发岳市三首

明仲竮蛮烟，钦夫弃盛年。

空令后死者，有泪滴遗编。

刘克庄

刘克庄　发岳市三首

昔者监香火，今焉裂芰荷。

祝融应冷笑，还肯再来麽。

刘克庄

刘克庄　发枕峰

苍头奉辟书，严装犯萧辰。

岂不谋出处，岁检水菽贫。

曛黑投山中，明发趋江滨。

渔父隐者欤，叶舟方垂缗。

相逢飘然逝，似笑来往频。

白鸥我同盟，青山吾故人。

即之欲与言，邈若不可亲。

昔迎归轩喜，今见行橐嗔。

索愿怅未谐，抱惭终此身。

先贤远志喻，千载犹如新。

刘克庄

刘克庄　凡圣一首

死生非有二致，圣凡于此一般。

醒{内隹外鬼}预为石椁，王乔尚欲玉棺。

刘克庄

刘克庄　泛西湖

桂湖亦在西，岂减颍与杭。

丹桥抗崇榭，渌波浮轻航。

休沐陪胜饯，轩盖何炜煌。

停桡藕华中，一目千红裳。

讵知白昼永，但觉朱夏凉。

古洞半芜废，仙人今在亡。

踞石散醉发，吸涧浇吟肠。

延缘缭溪步，诘曲经禅房。

野鸟啼密竹，高蝉噂疏杨。

虽无丝管乐，谈论谐宫商。

诸君敏于诗，援笔如蜚翔。

顾予乏华藻，山鸡追鸾皇。

颇能读古碑，所恨侵夕阳。

明发复扰扰，前游未可忘。

刘克庄

刘克庄　范睢魏齐

士固不可辱，人殊未易知。

元来座上客，不及箦中尸。

刘克庄

刘克庄　方湖泛舟得南字

湖波烟雨绿如蓝，小{左舟右定}闲携客二三。

坠絮飐萍生细浪，惊鱼避鹭没深潭。

入荷似觉傍无岸，穿石方知上有岩。

却凭朱楼同望海，一规寒玉帖西南。

刘克庄

刘克庄　方具免牍走笔次竹溪中书韵

不知捷径在终南，应是癯儒骨相凡。

马负遥瞻隔河洛，牛车蚤已出殽函。

自怜鬓雪今垂领，岂料条冰晚入衔。

望见蓬莱吾足矣，逆风不虑更吹帆。

刘克庄

刘克庄　方蒙仲秘书哀诗三首

万驽骀里一龙媒，朝发瑶池暮玉台。

介甫尤称原妙质，资深亦叹轼奇才。

席前宣室思渠久，帆近蓬莱作麽回。

此去不应重谪堕，海山笙鹤待君来。

刘克庄

刘克庄　方蒙仲秘书哀诗三首

方喜燃藜向石渠，岂知仅拥两轮朱。

非为郡失好太守，便恐世无行秘书。

酒渍双鸡惭薄薄，表论一鹗谩区区。

即今交道尤难恃，试问原头几素车。

刘克庄

刘克庄　方蒙仲秘书哀诗三首

平生最受鲁公知，手简才翁语极悲。

海内奇才都有几，世间瑞物不多时。

君归上界骑麟去，客过新陵下马谁。

笔秃无花衰久矣，可堪拂拭作铭诗。

刘克庄

刘克庄　方汝一下第饯诗盈轴余亦继作

纷纷肉马上青天，骥耳双垂亦可怜。

郊岂因穷吟遂辍，荬虽不第策犹传。

会须有集鸣当世，肯为无媒怨盛年。

斗气烛君文卷里，更于何处觅龙泉。

刘克庄

刘克庄　方甥饷酒酸甚

方奉手笺贻绿醑，忽通鼻观类黄虀。

自怜徐邈时中酒，多谢微生更乞醯。

未敢啐空杯面蚁，却愁舞杀畒中鸡。

相君五斗安能吸，但嗅新醅醉似泥。

刘克庄

刘克庄　方氏侄女哀诗

少也矜华整，俄而扫艳秾。

吾常才道韫，汝竟妻南容。

薄味宁蔬素，流芳欠管彤。

伯兄与邱嫂，净土必相逢。

刘克庄

刘克庄　方寺丞{左舟右定}子初成

船成莫厌野人过，久欲从公具钓蓑。

积雨晴来湖面阔，残花落尽树阴多。

新营小店皆依柳，旧有危亭尚隔荷。

所恨前峰含暝色，不然和月宿烟波。

刘克庄

刘克庄　方寺丞除云台观

河岳腥膻愤朱忘，羡公遥领旧灵光。

草荒太白骑驴迹，云冷希夷委蜕裳。

定有遗民来献土，可无散吏去焚香。

吾闻同华多奇观，不比炎州寂寞乡。

刘克庄

刘克庄　方寺丞新第二首

宅成天下借图看，始笑书生眼力悭。

地占百弓多是水，楼无一面不当山。

荷深似入苕溪路，石怪疑行雁荡间。

只恐中原方鼎沸，天心未遣主人闲。

刘克庄

刘克庄　方寺丞新第二首

一生不蓄买田钱，华屋何心亦偶然。

客至多逢僧在坐，钓归惟许鹤随船。

按行花木皆僚友，主掌湖山即事权。

京洛贵人金谷里，安知世上有林泉。

刘克庄

刘克庄　方寺丞招宿瀑上　果

久与瀑泉疏，劳公下檄书。

极知居陋巷，不似宿精庐。

奴客辞看犊，邻人畏借驴。

何时儿子壮，聊为举篮舆。

刘克庄　方岩尹主课渔溪

君于场屋素称雄，非止原夫一技工。

贯虱心推白社族，执牛耳属紫薇公。

乌衣子弟如康乐，绛帐先生得马融。

看得龙飞第一榜，联翩奏赋冠南宫。

刘克庄

刘克庄　芳臭

流芳斜谷出师表，遗臭樊城受禅碑。

芳臭即今皆判矣，鲍鱼难搑祖龙尸。

刘克庄

刘克庄　访辟支岩绝顶二僧值雨

闻有比丘隐绝巅，多年无迹下山前。

僧称功行几如佛，樵说神通复近仙。

食少僪炊盈握米，身寒不挂半铢绵。

重岩风雨妨游陟，回眺苍烟一惘然。

刘克庄

刘克庄　访李钢草堂不遇

细路萦纡入野田，遥瞻竹树已欣然。

青苔地滑跌卢老，苍耳林深迷谪仙。

不羡玉堂在天上，径须茅屋占云边。

极知谢客非为亢，贪看林花听涧泉。

刘克庄

刘克庄　访李公晦山居

鸟洲在桥北，我仆云路迂。

语仆尔何知，彼有高士庐。

问樵得处所，林樾尤扶疏。

修竹仅万个，古梅非一株。

小畦植蔬果，复有沼可渔。

下马式篱藩，摄袂循庭除。

不闻鸡犬声，茶烟起庖厨。

伊人道义富，岂比山泽舑。

萧然蓬蒿中，尚友泗与洙。

古来连云第，翕赫众竞趋。

渐台暨郿坞，变灭才须臾。

圣门不朽事，乃属陋巷儒。

愿君长保此，是亦颜之徒。

刘克庄

刘克庄　放言五首

丹剂乾铅汞，红尘扫秕糠。

只消一只鹤，安用万头羊。

刘克庄

刘克庄　放言五首

恋阙子牟远，还乡贺监狂。

老人忘节序，有菊即重阳。

刘克庄

刘克庄　放言五首

镜悲鸾独舞，射感雉双飞。

早认色空是，晚知婚宦非。

刘克庄

刘克庄　放言五首

万里先行脚，三家晚闭关。

曾求诗入海，亦作史藏山。

刘克庄

刘克庄　放言五首

有酒聊排闷，无书可订顽。

君看鸾铩羽，不若早知还。

刘克庄

刘克庄　飞将

沙漠有烽起，上林无雁来。

可怜汉飞将，虚筑望乡台。

刘克庄

刘克庄　忿欲一首

忿欲伤生甚斧{左爿右斤}，易言听计从懲窒味尤长。

古人明著佩韦戒，前辈犹烦按剑防。

养似斗鸡逢纪{左氵右省}，避如决鹿见毛嫱。

毛斋扫去闲书画，专揭吾诗置座傍。

刘克庄

刘克庄　丰湖三首

岷峨一老古来少，杭颍二湖天下无。

帝恐先生晚牢落，南迁犹得管丰湖。

刘克庄

刘克庄　丰湖三首

小米侍郎生较晚，龙眠居士远难呼。

不知若个丹青手，能写微澜玉塔图。

刘克庄

刘克庄　丰湖三首

作桥聊结众生缘，不计全家落瘴烟。

内翰翻身脱犀带，黄门劝妇助金钱。

刘克庄

刘克庄　风

风于天地间，惟桂尤其雄。

将由岩窍多，或是地形穹。

不知起何处，但觉来无穷。

浮埃晦白昼，奇响激半空。

一怒动旬浃，小亦数日中。

城堞凛欲压，况此半亩宫。

尝闻古至人，御气犹轻鸿。

刘季晚可怜，击筑悲沛丰。

我老断恐怖，眡身等枯蓬。

飘掷付大块，奚必分西东。

刘克庄

刘克庄　风旛堂二首

告子早不动，先师四十馀。

乃知卢行者，暗合秀才书。

刘克庄

刘克庄　风旛堂二首

夜夜各趺坐，朝朝同打斋。

不知那个子，曾梦祖师来。

刘克庄

刘克庄　风雪二首

大块号万窍，强名之曰风。

楚人无意义，乱说有雌雄。

刘克庄

刘克庄　风雪二首

持帚通樵径，搘筇过藓桥。

不知及门者，若个肯埋腰。

刘克庄

刘克庄　风雨凉甚一首

淅淅吹庭树，铮铮溅瓦沟。

乍除秦酷吏，重见晋清流。

山有月行脚，溪无风打头。

不知楚台客，何以说悲秋。

刘克庄

刘克庄　封邑

发似芦花面削瓜，躬圭锦袄忽高华。

愿还封邑九百户，小筑茆茨三两家。

刘克庄

刘克庄　冯唐庙

当馈而今渴将材，岂无枭俊尚沉埋。

不曾荐得云中守，也道身从省户来。

刘克庄

刘克庄　凤凰台晚眺

经月疏行台上路，秣陵城郭忽秋风。

马嘶卫霍空营里，萤起齐梁废苑中。

野寺旧曾开玉帐，翠华久不幸离宫。

小儒记得隆兴事，闲对山僧说魏公。

刘克庄

刘克庄　凤孙余第六孙也早慧忽夭追悼一首

竟失鹓雏种，难求扁鹊医。

两行樗叟泪，一本杏殇书。

抱去常回顾，呼来尚挽髭。

案头庄列子，哀至掩还披。

刘克庄

刘克庄　奉酬吴洪二公三和之什

千层坠为一毫差，还了鱼须脱革华。

数尺了无怀内锦，三斤空有话头麻。

早曾谒帝吟薰殿，晚欲逃儒入墨家。

自笑老人心尚骏，故吾不换换新花。

刘克庄

刘克庄　奉酬吴洪二公三和之什

衰容懒镊白髭须，新咏难追纪少瑜。

攀槛公曾排禹佞，下帷我亦鄙弘谀。

瓶沽何必太玄也，褐博尝闻大勇乎。

捽茹脍肝均一饱，不知谁圣复谁愚。

刘克庄

刘克庄　奉题付珠二首

象罔得来还失了，寒斋拾去閟藏之。

临行此物犹难忍，不付他人付二儿。

刘克庄

刘克庄　奉题付珠二首

初祖西来但指心，大光明藏在胸襟。

世间盲汉浑忘却，误向骊龙颔下寻。

刘克庄

刘克庄　佛子岩

环郭洞府多，所患在卑湿。

斯岩独虚敞，他境未易及。

穹如层屋构，广可百客集。

开窦送云出，扫壑延月入。

穴居倘堪谋，径欲老樵汲。

绝颠尤玲珑，苔磴不计级。

惜为僧所涴，飞栋缘面岌。

佞佛堕痴想，明鬼趋陋习。

遂令登眺者，欲往足若絷。

何当一燎空，尽见万仞空。

刘克庄

刘克庄　伏波岩

悬壁万仞馀，江流绕其趾。

仰视不见天，森秀拔地起。

中洞既深豁，旁窦皆奇诡。

惜哉题识多，苍玉半閗毁。

安得巨灵凿，永削崖谷耻。

缅怀两伏波，往事可追纪。

铜柱戌浪泊，楼船下湟水。

时异非一朝，地去亦万里。

山头博德庙，今为文渊矣。

谓予诗弗信，君请订诸史。

刘克庄

刘克庄　伏日

屋山竹树带疏蝉，净扫风轩散发眠。

老子平生无长物，陶诗一卷枕屏边。

刘克庄

刘克庄　孚应祠十二韵

吾翁宰木下，有蛟穴而居。

一旦忽死去，灵物不待躯。

秦时灌口君，髣佛其人欤。

但当咏雩风，不必焚尪巫。

三农相劳苦，万顷皆上腴。

其功及百世，否则吾其鱼。

沈沈孚应祠，轮奂粲碧朱。

何当春服成，童冠相携扶。

牢醴荐閟宫，风谣采康衢。

它日送迎神，诗亦不可无。

吾笔虽卑弱，实录非敢诬。

斐然勒碑阴，窃比韩与苏。

刘克庄

刘克庄　扶胥三首

一阵东风扫噎霾，天容海色豁然开。

何须更网珊瑚树，只读韩碑也合来。

刘克庄

刘克庄　扶胥三首

昫谷扶桑指顾间，冯夷得得报平安。

为言博望乘槎至，莫作师襄击磬看。

刘克庄

刘克庄　扶胥三首

前祭京师奉祝词，尊严不比百神祠。

台家今岁筹边急，黄帕封香已过时。

刘克庄

刘克庄　芙蓉

纷纷亭锦映池塘，艳冶姿容淡泊妆。

醉去恍疑曾被酒，集来未必可为裳。

不怀绝色真如面。谁改新名作断肠，

只合尊前簪老监，石丁之事太微茫，

刘克庄

刘克庄　芙蓉二绝

湖上秋风起櫂歌，万株映柳更依荷。

老来不作繁华梦，一树池边已觉多。

刘克庄

刘克庄　芙蓉二绝

池上秋开一两丛，未妨冷淡伴诗翁。

而今纵有看花意，不爱深红爱浅红。

刘克庄

刘克庄　芙蓉六言四首

东林百草摇落，老圃数株白红。

楚客空悲岁晏，班姬错怨秋风。

刘克庄

刘克庄　芙蓉六言四首

雪白露初泣晓，酒红日欲平西。

王姬何彼秾矣，美人清扬婉兮。

刘克庄

刘克庄　芙蓉六言四首

月地不离人世，花城岂必仙家。

且容康节向月，不羡曼卿主花。

刘克庄

刘克庄　芙蓉六言四首

羞作太真妃帐，宁为屈大夫裳。

帝赏此花高节，别赐一名拒霜。

刘克庄

刘克庄　福州道山亭

绝顶烟开霁色新，万家台观密如鳞。

城中楚楚银袍子，来读曾碑有几人。

刘克庄

刘克庄　傅谏议和予所赠傅监仓诗复用前韵一首

谏草如山不论兵，当年出处最分明。

中朝安可无耆旧，故事犹应问老更。

敢与凤毛评句法，素知牛耳执文盟。

诗坛亦合先生筑，遥望偏师已拔营。

刘克庄

刘克庄　富阳

便著羊裘也也难，山林未有一枝安。

富春耕种桐江钓，却羡先生别墅宽。

刘克庄

刘克庄　赋得老松老鹤各一首

山秃林疏万窍风，独全晚节傲严冬。

老惟交此三益友，梦不贪渠十八公。

青帝行将转邹律，苍官何必爱秦封。

树根定有苓堪掘，造物方当寿此翁。

刘克庄

刘克庄　赋得老松老鹤各一首

腥腐年来懒啄吞，褵褷惟有顶丹存。

长吭偏到清霄唳，病翅犹当霁月翻。

云杪孤飞因避箭，殻中新鷇各乘轩。

士衡晚抱无穷恨，谁向华亭酹一樽。

刘克庄

刘克庄　赋得牛驼各一首

以羊相易惭羊小，与象同称笑象轻。

碧草充肠随意饱，黄钟满脰有时呜。

力粗曾索寅人斗，骨配难湔丑座名。

空费景升刍与藁，不如羸犉尚堪耕。

刘克庄

刘克庄　赋得牛驼各一首

形模狞怪骇儿童，技与黔驴大略同。

葱岭驮顷曾有力，岐阳载鼓竟无功。

效牵尚记随班后，健倒安知卧棘中。

莫信人言君背贵，肉鞍强似锦鞯蒙。

刘克庄

刘克庄　赋西淙瀑布得断字

苍山七百亩，主人新买断。

于时积雾开，素瀑挂青汉。

泠泠瑟初铿，璀璀珠乍贯。

久晴雨瓢翻，忽暖冰柱泮。

恍如白浪涌，翔舞下凫雁。

又疑黄河决，葃祭沉玉瓒。

不然蟒出穴，或是虹吸涧。

客言下有潭，龙伏不可玩，

攫拿起云气，喷薄苏岁旱。

平生爱奇心，欲此筑飞观。

沿流踏浅清，陟巘腾汗漫。

低头拜主人，分我华山半。

刘克庄

刘克庄　改诗

推敲觅句浑如故，卧起诗人始觉衰。

送老聊题□□颂，逢辰曾和柏梁诗。

今无鲍叔谁知我，后有扬雄必好之。

丛藁麻搽鸦蚓黑，匹如墨蜡打残碑。

刘克庄

刘克庄　盖竹庙

借榻丛祠日已曛，办看频此谒灵君。

傥来梦事休重卜，向去诗材进几分。

明主不消人谏猎，故山空使空移文。

寄书报与荆妻说，十袭荷衣莫要焚。

刘克庄

刘克庄　感昔

曾见弘文馆盛开，难将汗脚涴金台。

搜山不见之推出，入海难呼太白来。

士各自谋谁待聘，世皆欲杀少怜才。

空存先帝昭回笔，永閟巾箱不忍开。

刘克庄

刘克庄　感昔二首

谈攻说守漫多端，谁把先朝事细看。

弃夏西陲忘险要，失燕北面受风寒。

傍无公议扶种李，中有流言沮范韩。

寄语深衣挥麈者，身经目击始知难。

刘克庄

刘克庄　感昔二首

先皇立国用文儒，奇士多为礼法拘。

澶水归来边奏少，熙河捷外战功无。

生前上亦知强至，死后人方诔尹洙。

蝼蚁小臣孤愤意，夜窗和泪看舆图。

刘克庄

刘克庄　感遇二首

□趁朝参多失晓，不堪舞蹈始休官。

临危昔以头全□，懲忿今无发指冠。

醉语唐嗔狂李白，病忘汉免老师丹。

暮年感泣龙销扇，直到来生泪未乾。

刘克庄

刘克庄　高光

发兵坑黥布竖子，踞洗骂隋何腐儒。

谁道东都重名节，故人只唤作狂奴。

刘克庄

刘克庄　耕仕一首

耕不逢年仕背时，萧然井臼掩茅茨。

贫求生墓为谋早，病学还丹见事迟。

马上功名成画饼，林间身世似持棋。

未应对客呈饥面，尚有荒园可种蔡。

刘克庄

刘克庄　工部弟哀诗二首

忽然吹散恨难平，六十年间老弟兄。

春草池塘成昨梦，夜床风雨付来生。

归谋甫里田差晚，去与端溪石共行。

部曲出门情态异，不如笼鹤有哀声。

刘克庄

刘克庄　工部弟哀诗二首

去岁书来欲解麾，数行遗墨半倾欹。

斑衣不遂娱亲志，白发因吟哭子诗。

让枣犹如前日事，摘瓜空抱暮年悲。

情知衰泪无堪滴，原上寒笳苦死吹。

刘克庄

刘克庄　公论

公论无过月旦评，吾衰安敢主乡盟。

触蛮力劝休争战，猿鹤相安不怨惊。

髧彼两髦呼作友，长吾一日敬为兄。

前身定是徐无辈，延寿溪头了一生。

刘克庄

刘克庄　宫词四首

出海新蟾玉半钩，风翻荷荡起栖鸥。

女郎定有穿针约，偷看明河记立秋。

刘克庄

刘克庄　宫词四首

凉殿吹笙露满天，木犀花发月初圆。

君王少御珊瑚枕，多就宫人玉臂眠。

刘克庄

刘克庄　宫词四首

一夜秋风入碧梧，蝉声永巷月华孤。

几回梦里羊车过，又是银床转辘轳。

刘克庄

刘克庄　宫词四首

先帝宫人总道妆，遥瞻陵柏泪成行。

旧恩恰似蔷薇水，滴在罗衣到死香。

刘克庄

刘克庄　恭和御制进读唐鉴彻章诗

考详往事炳蓍龟，精论微言训戒垂。

度赞元和中兴业，徵开贞观太平基。

览披贤似铜为鉴，顾问谦然木就规。

孤远谀儒叨执卷，白头两和缉熙诗。

刘克庄

刘克庄　恭和御制礼记彻章诗

临决遗经自圣衷，固殊野外与淹中。

五三典礼勤稽古，十六星霜久积功。

倚席居然惭寡浅，登床安敢紊卑崇。

防民不在文为末，端击宫庭实践充。







卷187

刘克庄

刘克庄　恭和御制闻喜宴诗

□□□□□□冠，圣世君师自铸颜。

海运而南六月息，辰居于北众星环。

宴开镐邑升平际，乐奏钧天缥缈间。

惭愧微臣蒙特起，羡他先辈夺标还。

刘克庄

刘克庄　恭上人求偈戏赠二首

尔祖西来无文字，受持一句心是佛。

烦恭藏主试问他，楞伽四卷是何物。

刘克庄

刘克庄　恭上人求偈戏赠二首

□侯劝师柔软说，刘叟所见适不同。

有时一句撞墙倒，有时一喝惊耳聋。

刘克庄

刘克庄　古宫词十首

玉辇临前殿，方陈角觝嬉。

如何熊犯跸，仅有一昭仪。

刘克庄

刘克庄　古宫词十首

妾意憨如昔，君心苦不常。

未闻求故剑，别有献明珰。

刘克庄

刘克庄　古宫词十首

妒亦常情尔，长门谴太深。

犹将金买赋，万一帝回心。

刘克庄

刘克庄　古宫词十首

沟水通宫苑，泠泠去复回。

无人漏言语，红叶是良媒。

刘克庄

刘克庄　古宫词十首

年年花鸟使，选色进深宫。

不论妾心赤，惟看妾臂红。

刘克庄

刘克庄　古宫词十首

繐帐浑如旧，何曾奏伎来。

君王不终惠，留妾在空台。

刘克庄

刘克庄　古宫词十首

何必关山远，凉风在殿西。

箫声犹袅袅，舞袖忽凄凄。

刘克庄

刘克庄　古宫词十首

君恩如纨扇，惟恐值秋风。

方喜入怀里，安知弃箧中。

刘克庄

刘克庄　古宫词十首

八代更相禅，休文北面萧。

不如文惠妾，垂泪记前朝。

刘克庄

刘克庄　古宫词十首

妾性尤柔顺，相看满面春。

安知时态薄，偏妒入宫人。

刘克庄

刘克庄　古墓

龟趺但见碑讹缺，马鬣安知葬旧新。

想见若敖求食鬼，亦羞东郭乞墦人。

刘克庄

刘克庄　古墓

石麟阙耳笋生苔，要读丰碑与客来。

精舍荒凉僧已出，瓦墙一朵佛桑开。

刘克庄

刘克庄　古意

吾夫子喜称遗逸，太史公亦传滑稽。

尧帝杯曾逊巢许，武王粟不饱夷齐。

拾来穗即万钟禄，采下薇堪百畒虀。

不是狂言大无当，闻之齧缺与王倪。

刘克庄

刘克庄　古意二十韵

自从混沌死，万象困穿凿。

淳风谁挽还，古意日漓薄。

余幼胆轮囷，泛滥通流略。

短篇堪掣鲸，片文可驱鳄。

吾尝观窍妙，渠敢讥杂驳。

北未陟崧岱，南仅览衡霍。

菊坡评三隽，竹隐表一鹗。

虽为世流传，未经圣删削。

晚岁历九州，导从惟一鹤。

飘然乘刚风，腾而上寥廓。

金色大千界。水涡几万落。

荒哉叹陵阙，蕞尔辽城郭。

遂窥子宗庙，尽见佛楼阁。

叫开阊阖云，耳闻钧天乐。

吾持此安归，喜极还惊愕。

恍疑缘崖坠，又恐行路错。

诗魔暂辞去，来如隔日疟。

易展垂天翼，难踏实地脚。

万病皆有方，惟狂不可药。

拙吟示儿曹，聊记武公谑。

刘克庄

刘克庄　鼓山用馀干赵相韵

城郭区区一聚埃，江山如此信佳哉。

挟龙相国骑箕去，招鹤仙人弭节来。

试问炊粱成短梦，何如煨芋拨残灰。

危亭更着文公扁，日落山空未忍回。

刘克庄

刘克庄　固穷

狎邪早不由三阁，崛强今难事五楼。

宁伴伯夷山下饿，岂随徐福海中求。

刘克庄

刘克庄　故襄师陈端明挽诗

公昔加黄钺，堂堂国势尊。

边人开此户，索虏祭南门。

军册甲寅报，炊烟戊己屯。

吴儿勿轻议，公论在襄樊。

部曲吞声惜，朝廷拊髀思。

谁知钓璜叟，堪将渡辽师。

无复湟中谷，空馀岘首碑。

韩门翱湜在，行状与铭诗。

刘克庄

刘克庄　故宅

恰则炎炎未百年，今看枯柳着疏蝉。

庄田置后频移主，书画残来亦卖钱。

春日有花开废圃，岁时无酒滴荒阡。

朱门从古多如此，想见魂归也怆然。

刘克庄

刘克庄　瓜李

蝇及瓜勿啖，螬食李何妨。

苦淡谁知味，某鲜或腐肠。

刘克庄

刘克庄　瓜洲城

先朝筑此要防边，不遣胡儿见战船。

遮断难传河朔檄，修来大费水衡钱。

书生空抱闻鸡志，故老能言饮马年。

惭愧戌兵身手健，箔楼各占一间眠。

刘克庄

刘克庄　关仝骤雨图

四山昏昏如泼墨，行人对面不相觌。

凄乎太阴布肃杀，暗然混沌未开辟。

千丈拿空蛰龙起，一声破柱春雷疾。

我疑人间瓠子决，或是天上银河溢。

异哉烟霏变态中，山川墟市明历历。

茅寮竹寺互掩映，疏舂残磬渺愁寂。

叟提鱼出寒裂面，童叱牛归泥没膝。

羊肠峻坂去天尺，驴饥仆瘦行安适。

林僧卸笠窘回步，海商抛砱忧形色。

纵览鲲鹏信奇伟，戏看凫雁亦萧瑟。

乃知画妙与天通，模写万殊由寸笔。

大而海岳既尽包，细如针粟皆可识。

向来关生何似人，想见丘壑横胸臆。

呜呼使移此手为文章，岂不擅场称巨擘。

刘克庄

刘克庄　观调发四首

路傍纷纷送者谁，相顾泪下如绠縻。

妻牵郎衣留不得，儿抱斧颈尤可悲。

寄声征夫且止泪，矫情勿为识者窥。

国贫端坐养士耳，汝曹衣廪民血髓。

边头战士寒堕指，霜风猎猎阵云起，

湓城善地亦靠里。

刘克庄

刘克庄　观调发四首

南州健儿生佛国，平时宽博如逢掖。

一朝烟尘起荆益，半夜虎符来抽谪。

逗挠法严羽檄迫，仓皇受甲面蓝色。

病夫少也曾从戎，今成新丰折臂翁。

儿郎行矣早策功，安知行间无吕蒙。

虏来定作太尉公，虏去暴露赏亦浓。

刘克庄

刘克庄　观调发四首

大胡自来未易当，谓鞭可投沙可囊。

庙谟先事自为备，天堑虽险难撤防。

健儿白叟乡之望，愿闻一语以自壮。

老儒无以激发君，历历为君说名将。

武襄贵不除黥文，韩岳亦隶河北军。

当时繿缕何足云，异日挂剑图元勋。

刘克庄

刘克庄　观调发四首

胡马止能战平地，安知东南有长技。

大江无时起风涛，下濑楼船如屋高。

丕坚二子曾夺魄，曰彼有人此勍敌。

当时百万鸟兽奔，况尔小丑真游魂。

妇语藁砧闬语罢，鼓行勿信傍人吓。

明年汉淮春水生，凯旋笳吹来相迎。

刘克庄

刘克庄　观傩二首

烟燻野狐怪，雨熄毕方讹。

惟有三彭黠，深藏不畏傩。

刘克庄

刘克庄　观傩二首

祓除啸梁崇，惊走散花魔。

切莫敺穷鬼，相从岁月多。

刘克庄

刘克庄　观社行

吾家世南折简呼，有日曷不见子都。

牵衣况复幼吾幼，闭户大似愚公愚。

鲜妆袨服出空巷，钿车绣毂来塞涂。

展乌丝栏拥小玉，设锦步障盛绿珠。

尔时病叟亦随喜，携添丁郎便了奴。

非惟儿童竞嗤笑，更被傀儡傍揶揄。

平生不识琥珀枕，况敢击碎珊瑚株。

□言香火埒蒋霍，渐觉凤俗侔徽衢。

一国若狂孰醉醒，宋玉奚必讥登徒。

杀牛欲赛西邻祭，苦狗翻哂东门儒。

恍然堕在化人境，又似跳入仙翁壶。

麟台学士固穷者，岁晚与妇争褌襦。

独馀太乙旧藜杖，夜窗炯炯供清矑。

平明践淖行百里，轻快勿假灵寿扶。

安石出山不免耳，德公入州破戒无。

矧君口素衔清议，纷纷谄子愁斧诛。

如齐而观窃未喻，哉曰有心击磬乎。

君如精金岂易铄，十年风雪惯饕虐。

粤人自昔尚巫鬼，鲁俗何曾废傩较。

渠能七步追险韵，聊复一吸空罚爵。

北风清尘宿泥乾，西日漏光阴云駮。

边头刁斗幸小休，棚上鼓笛姑同乐。

苦吟久无王官采，尽言深恐朋友数。

君豪盛气欲回澜，吾衰袖手观返壑。

荔蕉堪荐神送迎，葵枣勿妨农烹剥。

刚肠愤发论尤健。枵腹冥搜诗转恶。

先持一事试灵君，敢问何年相王朴。

刘克庄

刘克庄　观射

浪箭束如林，傍观笑不禁。

蛮平无事久，卒惰可忧深。

各自分牛炙，何曾贯虱心。

种候青涧法，能费几黄金。

刘克庄

刘克庄　观溪西子弟降仙

似有物凭箕，傍观竞卜疑。

曾从师授易，肯问鬼求诗。

岩穴虽高枕，乾坤尚弈碁。

老儒心下事，未必紫姑知。

刘克庄

刘克庄　观元祐党籍碑

岭外瘴魂多不返，冢中枯骨亦如刑。

稍宽末后因奎宿，暂仆中间得彗星。

蚤日大程知反覆，莫年小范要调停。

书生几点残碑泪，一吊诸贤地下灵。

刘克庄

刘克庄　馆头

雨雪萧萧驿堠长，不堪流潦入车箱。

抚州城外黄泥路，即是人间小太行。

刘克庄

刘克庄　广列女四首

前有条桑女子，后有茶蕊夫人。

洁以自媒为妇，贤于奉表称臣。

刘克庄

刘克庄　广列女四首

不肯一钱分，贤哉父诲言。

奈何伯喈女，有愧卓王孙。

刘克庄

刘克庄　广列女四首

空有难深作，殊无贞烈姿。

试评阿娇赋，有愧孝娥碑。

刘克庄

刘克庄　广列女四首

骨永埋胡地，魂终恋汉廷。

谁令妃远嫁，千载塿犹青。

刘克庄

刘克庄　广游女

男女不亲授，宁亲笔父书。

如何出腹子，两个是胡雏。

昔有吹笙侣，骖鸾上玉宸。

奈何无欲地，著得有情人。

振笛深宫侧，夫人若罔知。

可怜东邻女，三载隔墙窥。

刘克庄

刘克庄　广州都试

自昔番禺统府雄，君恩暂许领元戎。

不羞短发垂肩白，且爱前旌照眼红。

笔久不灵妨草檄，臂新无力怯开弓。

即今超距多枭俊，安用辎车载此翁。

刘克庄

刘克庄　广州劝驾一首

番禺文物于今盛，闽浙彬彬未足夸。

丞相宅曾住南郭，鼎魁坊止在东家。

好陈董子三篇策，莫看唐人一日花。

珍重诏书相勉意，士先器识后词华。

刘克庄

刘克庄　归至武阳渡作

夹岸盲风扫栋花，高城已近被云遮。

遮时留取城西塔，篷底归人要认家。

刘克庄

刘克庄　癸丑记颜

放逐归来寂寞滨，颠毛雪色面皮皴。

怪奇昔有观邕者，老丑今无看玠人。

一枕唤回将觉梦，三薰惜取已来身。

绣裳蝉冕丛忧愧，得似先生折角巾。

刘克庄

刘克庄　癸卯上元即席次杨使君韵二首

初阳收久雨，淳祐第三春。

聊与众行乐，稍欣农食新。

俱蒙青帝力，莫问紫姑神。

座上遨头作，流传遍郡人。

刘克庄

刘克庄　癸卯上元即席次杨使君韵二首

纵观姑游目，殷忧欲碎心。

马嘶淮祲恶，鹃叫蜀冤深。

玉座方亭箸，椒涂亦脱簪。

好为谏臣论，莫作醉翁吟。

刘克庄

刘克庄　癸水亭观荷花一首

执热屏人事，偃卧慵巾裳。

过门二三友，失喜跣下床。

鸣驺出华陌，联辔遵野塘。

崇轩俯万荷，濯濯涵波光。

都忘瘴海中，疑堕玉井傍。

远无膏粉气，近有冰雪凉。

制叶可以衣，采菂可以尝。

离骚谱灵草，品尔列众芳。

似曾识三闾，安肯肖六郎。

词人更儇薄，比咏犹妃嫱。

曷不观兹华，意色和而庄。

风吹月露洗，岂若冶与倡。

众方慕绝艳，谁能参微香。

余诗纵枯淡，一扫时世妆。

刘克庄

刘克庄　贵公子一首

春圃莺花围席，秋堂风露入帘。

宁以肩承蹴踘，不将手触牙签。

刘克庄

刘克庄　桂花

生得粟来大，妆成蜡样黄。

落金遮蚁穴，酿蜜满蜂房。

月下高低影，风前远近蚝。

夜深清到骨，幽梦绕胡床。

刘克庄

刘克庄　郭璞墓

先生精数学，卜穴未应疏。

因捋虎须死，还寻鱼腹居。

如何师鬼谷，却去友灵胥。

此理恁谁诘，人方宝葬书。

刘克庄

刘克庄　郭熙山水障子

高为峰岚下涛江，极目森秀涵苍凉。

始知著色未造极，台似丑女施铅黄。

惊泉骇石聚幽怪，巨楠穷柏蟠老苍。

鹿门寺，华子冈，神雷鬼电或取将。

是耶非耶远莫详。疑闻钟声起晻霭，

似有帆影来微茫。陌穷渡绝雪满坂，

驴鞍钓笠分毫芒。炎曦亭午试展玩，

坐觉烟雨生缣缃。古来绝艺必名士，

俗史辟易安敢当。大年脂粉米老狂，

先朝仅数燕侍郎。吾闻汾阳子，

贵购父画一笔不许它人藏。矮屏短轴已可宝，

况此四幅垂华堂。呜呼主人谨护守。

刘克庄

刘克庄　国殇行

官军半夜血战来，平明军中收遗骸。

埋时先剥身上甲，标成丛塿高崔嵬。

姓名虚挂阵亡籍，家寒无俸孤无泽。

乌虖诸将官日穹，岂知万鬼号阴风。

刘克庄

刘克庄　过季父新阡

父兄俱映汉藜青，独老空山聚冻萤。

生不肯扶灵寿杖，死堪上应少微星。

向来枕膝传师学，末后悬棺合礼经。

惟有书房旧时月，夜夜得得照疏棂。

刘克庄

刘克庄　过建阳

城郭依稀人物改，桥边感旧一销魂。

小童子已成黧黑，久寓公惟见子孙。

耄矣千丝羞览镜，去之三纪尚攀辕。

当时手种花无数，问讯而今几树存。

刘克庄

刘克庄　过建阳二首

溪上重来两鬓丝，岂知拙政久犹思。

旄倪欲见叶公面，香火共存朱邑祠。

争劝令君持酒盏，不容老子闭车帷。

谁言俗薄今非古，我与斯民各秉彝。

刘克庄

刘克庄　过建阳二首

白布裙襦雪满颠。携扶伛偻拜车前。

皆言庾氏相因粟，犹是君侯不饮泉。

自昔活民须有备，即今去客愧无权。

愚公老矣痴如故，长把心灯望后贤。

刘克庄

刘克庄　过刘尚书墓

士林方卜道穷通，一旦骑鲸万事空。

帷下有人师董相，墓傍无客哭乔公。

白头稍得谈经力，青简尤高绝币功。

尚记长衣横麈柄，今看华表立西风。

刘克庄

刘克庄　过水罗汉图

陟浅犹须杖，谁云佛有神。

乃知杯渡者，只是热瞒人。

刘克庄

刘克庄　过永福精舍有怀仲白二首

求福招提小步廊，忆携诗卷共追凉。

年来行处常迂路，才近君家即断肠。

刘克庄

刘克庄　过永福精舍有怀仲白二首

一树梅花掩旧居，主人仙去客来疏。

白头留得吟诗友，每见郎君勉读书。

刘克庄

刘克庄　过章戴二首

鲁叟新阡何处寻，桥边感旧独沉吟。

一生欲唾奸谀面，千古难磨道义心。

溪昔放鱼晴鱭鱭，门今罗爵冷涔涔。

发潜赖有西山笔，何日碑成勤碧岑。

刘克庄

刘克庄　过章戴二首

曾向明时雪李邕，又闻名在聘贤中。

忆言鸱吻施茅屋，忍见龟趺立柏宫。

杯酒昔常陪贺老，只鸡终待哭乔公。

情知客泪先难制，邻笛那堪咽晚风。

刘克庄

刘克庄　海口官舍

晓起斋中望，千家未启扉。

潮能驱海走，风欲挟人飞。

烟寺钟初定，霜林叶半稀。

客身偏畏冷，着尽带来衣。

刘克庄

刘克庄　海口三首

暂游不得久婆娑，柰此龙江景物何。

天势去随帆际尽，海声来傍枕边多。

昏窗微见灯明屿，霁阁遥看日浴波。

定有后人寻旧迹，已留小篆识山阿。

刘克庄

刘克庄　海口三首

岛烟常至晏方开，沙际参差辨远桅。

风挟寒声从树起，潮分末势过桥来。

吏人不禁山排闼，客子思倾海入杯。

归忆斯游非冷淡，如尝橄榄味初回。

刘克庄

刘克庄　海口三首

人烟穷处屋三间，目断寒云接浅山。

石塔有风铃自语，水亭无税印常闲。

沙晴火伏如棋布，浪急渔舟似洗还。

自古诗从登览得，莫辞绝境共追攀。

刘克庄

刘克庄　海棠七首

蜀女羞施粉，轻装爱淡红。

抹涂尚年少，膏沐为谁容。

刘克庄

刘克庄　海棠七首

范公蜀西曲，陆老剑南诗。

子美渠曾道，渊材辈岂知。

刘克庄

刘克庄　海棠七首

莫惜千银烛，频添两玉瓶。

不须擂羯鼓，花睡未曾醒。

刘克庄

刘克庄　海棠七首

一种秾纖态，三郎未必知。

浪将妃子比，妃子太浓肥。

刘克庄

刘克庄　海棠七首

神女漂红者，颠姨发赤然。

年年吹洗了，未必恕今年。

刘克庄

刘克庄　海棠七首

恰见如丹粒，俄惊似紫绵。

山翁无供帐，只就落花眠。

刘克庄

刘克庄　海棠七首

地行臣耄矣，稽首告天公。

藉草千场醉，留花十日红。

刘克庄

刘克庄　寒

趁得清明几日闲，不禁连雨作春寒。

小窗对客开新煮。艺罢沈香看牡丹。

刘克庄

刘克庄　寒食

闻道江乡吹战尘，叵堪鼙鼓震于邻。

荒城少有飞花处，高塿多无擘纸人。

沙塞榆枯难取火，玉关柳少化为薪。

遥知玉座焦劳处，闲却龙舟阁水滨。

刘克庄

刘克庄　寒食二首

历历晓风传庙鼓，曈曈霁日上窗纱。

孙同鱼队忙观社，翁入鸡窠且守家。

已是湿灰并槁木，不知榆火与杨花。

燔山无觅之推处，谁道斯人羡四蛇。

刘克庄

刘克庄　寒食二首

古来禁火惟汾晋，今遍天涯海角然。

一老家才有黔突，五侯第各起青烟。

绝谀墓笔方无愧，比乞墦人岂不贤。

独恨海棠吹打尽，枝头粉泪湿红绵。

刘克庄

刘克庄　寒食清明二首

寂寂柴门村落里，也教插柳记年华。

禁烟不到粤人国，上冢亦携庞老家。

汉寝唐陵无麦饭，山蹊野径有梨花。

一尊径藉青苔卧，莫管城头奏暮笳。

刘克庄

刘克庄　寒食清明二首

过眼年光疾弹丸，桐华半拆燕初还。

汉宫有烛朱门暖，墨突无烟白屋寒。

宁复斗鸡陪戏社，颇思携鹤访孤山。

今年秫与金同价，偶得茅柴且尽欢。

刘克庄

刘克庄　寒食清明十首

时节浇松近，人家擘纸归。

但知题墓好，不笑乞墦非。

刘克庄

刘克庄　寒食清明十首

原沉向九泉，推死已千年。

有水皆争渡，无村不禁烟。

刘克庄

刘克庄　寒食清明十首

老人七十八，佳节一百五。

丁宁海棠花，更可数日不。

刘克庄

刘克庄　寒食清明十首

唐朝知制诰，多付与诗人。

岂有飞花句，虚为起草臣。

刘克庄

刘克庄　寒食清明十首

当年传画烛，帝遣快行□。

□□山斋卧，□目自结□。

刘克庄

刘克庄　寒食清明十首

只靠诗娱老，安知病著身。

不能击白日，且可买青春。

刘克庄

刘克庄　寒食清明十首

杨柳堤边立，荼醾架下行。

不知一遗老，更看几清明。

刘克庄

刘克庄　寒食清明十首

向来称合老，归去作园翁。

须发已华皓，紫薇药应红。

刘克庄

刘克庄　寒食清明十首

村酒家家熟，溪船处处通。

香山妄分别，学士与谁翁。

刘克庄

刘克庄　寒食清明十首

轻薄坠鞭子，清狂谒水生。

如何唐老杜，也作丽入行。

刘克庄

刘克庄　韩祠三首

柳祠韩庙双碑在，孔思周情万古新。

不信二公俱绝笔，别无诗可送迎神。

刘克庄

刘克庄　韩祠三首

一宵丑类徒南溟，靡待仙官敕六丁。

宗闵与绅空并世，可怜不似鳄鱼灵。

刘克庄

刘克庄　韩祠三首

莱相竹今供戌卒，武侯柏亦付胡儿。

南来独有昌黎木，神物千年尚护持。

刘克庄

刘克庄　韩曾一首

道散斯文体尚浮，韩曾力与化工侔。

山瞻泰华岩岩耸，河出崑崙混混流。

长庆从官销不得，熙宁丞相挽难留。

沧州奏疏潮州表，犹被人拈作话头。

刘克庄

刘克庄　汉儒二首

执戟浮沉亦未迂，无端著颂美新都。

白头所得能多少，枉被人书莽大夫。

刘克庄

刘克庄　汉儒二首

卖赋长安偶遇知，后车归载远山眉。

可怜犬子真穷相，不见刘郎过沛时。

刘克庄

刘克庄　旱莲

晴久方池可跣行，萍枯惟有草纵横。

朱葩未见丛丛拆，绿柄才看寸寸生。

悴若放臣临楚泽，厄于学士蹈秦坑。

输他杭越花如锦，画舫如姝夜按笙。

刘克庄

刘克庄　和北山一首

幅巾高蹈挹洪崖，闲洒银钩著玉杯。

文律不论先汉后，诗源远自国风来。

却愁小子方攻冉，未必吾师肯铸回。

极欲去修床下拜，扁舟归梦绕南台。

刘克庄

刘克庄　和曹守司直劝驾

李唐故典存烧尾，皇宋科名从敕头。

月露浓熏仙桂发，天风高送客槎浮。

三场魁匪先贤志，千佛名知几劫修。

自笑申公垂八十，不能挟册共西游。

刘克庄

刘克庄　和长溪叶潘投赠韵

脯麟炮凤饮鲸吞，肯学寒儒啮菜根。

琴古无阶登舜殿，诗穷作崇客羌村。

可怜书画科俱废，谁谓文章技未尊。

世上金台随处有，吾贫聊复赠君言。

刘克庄

刘克庄　和陈生投赠二首

乍可破琴栖剡曲，谁能抱瑟立齐门。

昔赓太液池新咏，今叹灵光殿独存。

摩诘不烦人问疾，巫咸难为帝招魂。

老农无复供春帖，题遍南村与北村。

刘克庄

刘克庄　和陈生投赠二首

华裾乃肯访衰翁，何德烦君贽一通。

百尺楼真广陵后，千岩宅在鲁家东。

句中有眼参方见，删后无诗论未公。

年少分阴且惜取，老夫不觉已头童。

刘克庄

刘克庄　和除字韵问大渊来期

故人有约钦迟久，竹榭茅亭自扫除。

宁载鸱夷访杨子，羞蒙狗监荐相如。

极思座上挥长麈，莫赚□□□□车。

□□□□□□□，□□□□更垂鱼。

刘克庄

刘克庄　和答北山

北山当代文章祖，孔思周情幸未泯。

弟子力疲心尚在，先生齿宿意逾新。

今无斩鼻成风手，古有埋腰立雪人。

不向师门勤稽首，一生怀抱对谁伸。

刘克庄

刘克庄　和东涧丁卯上元日见寄三绝句

昔侍重瞳读考工，老无只字干子公。

故人化作累累冢，留得村翁与涧翁。

刘克庄

刘克庄　和东涧丁卯上元日见寄三绝句

身已偏枯无一边，还丹悔不问师传。

便教老寿如彭祖，仅活人间八百年。

刘克庄

刘克庄　和东涧丁卯上元日见寄三绝句

臂短生来不善缘，那堪年已迫申辕。

聃书字字家人语，不似蒙庄好寓言。

刘克庄

刘克庄　和方孚若瀑上种梅五首

仙翁小试春风手，高拂茅檐矮映窗。

选胜多依岩罅种，爱奇或并树身扛。

海山大士寒蒙衲，月殿仙姝夜拥幢。

商略此花宜茗饮，不销银烛彩缠缸。

刘克庄

刘克庄　和方孚若瀑上种梅五首

天赐梅花为受用，缤纷玉雪被层砿。

素芳林下超群匹，繁蕊枝头巧叠双。

陇月照时霜剪剪，涧风吹处水淙淙。

主人笔力回元化，催发何须杖鼓腔。

刘克庄

刘克庄　和方孚若瀑上种梅五首

瀑映梅华何所似，蚌胎蟾彩浴寒江。

梦回东阁频牵兴，吟到西湖始树降。

雪屋恋香开纸帐，月窗怜影掩书鈍。

若将汉晋间人比，不是渊明即老庞。

刘克庄

刘克庄　和方孚若瀑上种梅五首

百匝千回看不足，管他急雪溅奔泷。

瑶林错立明梁苑，宝璐横陈照楚邦。

爱杀嚼芳仍嗅蕊，吟狂哆口更疏厖。

晓来翠羽惊飞去，应为烟钟树杪撞。

刘克庄

刘克庄　和方孚若瀑上种梅五首

欲赋梅花材藻尽，公分生意到枯椿。

钜题昔只韩联孟，妙手今惟羿愈逄。

守谷尚烦看杏虎，护花难少吠篱厖。

丹崖翠壁宜挥扫，止要游人笔似杠。

刘克庄

刘克庄　和方时父

曾陪朵殿燕天基，辜负先皇不世知。

二客穿傍垂汉史，三良临穴见秦诗。

犬鸡拔宅难飞举，雀鼠贪生愧暮迟。

回首修门悲复喜，大明继照出咸池。

刘克庄

刘克庄　和方时父立春

茶梅有意如相伴，梨枣无根未易栽。

稍喜冻逢春渐解，不堪老挟病俱来。

久扃北户寒稀出，已落南枝暖再开。

忘却玉堂供帖子，牛栏西畔觅诗回。

刘克庄

刘克庄　和高九万雪诗

添尽绵衣体未和，小窗奈此苦寒何。

极知上竺仙人喜，不道长安贫士多。

穷巷都无晨噪鹊，边城应有夜惊鹅。

君才堪续梁台赋，早晚楼船济汴河。

刘克庄

刘克庄　和黄户曹投赠二首

羞问胡奴乞米炊，君恩朴断老儋祠。

蚤赓殿阁微凉作，晚课田园杂兴诗。

洛下共游无在者，岩头末句欲传谁。

天公别有相裨补，素发星星两鬓垂。

刘克庄

刘克庄　和黄户曹投赠二首

巫医末技有师生，古道今人鲜复行。

行子云玄谁卒业，附韩公传不埋名。

虱犹可以箭锋贯，蝇岂能增秤尾轻。

颇欲他时观续集，定将苍老换朱荣。

刘克庄

刘克庄　和黄彦华帅机六言十首

世情唤做三绝，佛眼譬之六如。

当日最宜为诰，而今老不中书。

刘克庄

刘克庄　和黄彦华帅机六言十首

子美花狂已减，玉川茶兴方浓。

耕处偶逢沮溺，池边懒送夔龙。

刘克庄

刘克庄　和黄彦华帅机六言十首

老矣宦情素薄，天于书分尤悭。

宁作一鸥浮海，长笑六鳌负山。

刘克庄

刘克庄　和黄彦华帅机六言十首

吾尝评论齐物，未知彭殇孰贤。

蒙庄略晓些子，分别小年大年。

刘克庄

刘克庄　和黄彦华帅机六言十首

世无识面仙者，或言飞过洞庭。

望斗气半空紫，冲秋霄一点青。

刘克庄

刘克庄　和黄彦华帅机六言十首

遗稿六丁取尽，君王谩遣所忠。

既友商山四皓，又容淮南公八。

刘克庄

刘克庄　和黄彦华帅机六言十首

似怜翁老吾老，宁论子才不才。

皆云法当止矣，况于身要扶哉。

刘克庄

刘克庄　和黄彦华帅机六言十首

老阅万般交态。病无一点世情。

但忆懒残芋熟，都忘太乙藜青。

刘克庄

刘克庄　和黄彦华帅机六言十首

肮脏倚门如敖，滑稽玩世非颠。

坡即崇宁奎宿，白是开元谪仙。

刘克庄

刘克庄　和黄彦华帅机六言十首

已邀入真率会，更约过天津桥。

从此年年岁岁，莫负月夕花朝。

刘克庄

刘克庄　和季弟韵二十首

何处有禾三百廛，芋区止在舍西边。

室如蒙叟生虚白，诗赛唐人选极玄。

耐久不如常友石，固穷未肯便兄钱。

春晴尤惬看花者，却怕山田欠水泉。

刘克庄

刘克庄　和季弟韵二十首

古书随读已微茫，时事閒思欲发狂。

愿保残年同绛老，不贪来世作缁郎。

史饶西汉宁论晋，诗止黄初不及唐。

海阔天高孤鹤远，寄声飞矢莫抽房。

刘克庄

刘克庄　和季弟韵二十首

放逐归来老一廛，旧巢回首五云边。

固知七略惭臣向，误把三长责子玄。

岂有侍郎留下榼，亦无司业送来钱。

丰年不怕相如渴，处处人家酒似泉。

刘克庄

刘克庄　和季弟韵二十首

即今巾镜叹苍茫，但觉书痴胜酒狂。

已怕词头趋坡老，更禁帖子累秦郎。

鲁生竞起为绵蕝，邶俗谁能不采唐。

自唱樵歌余季和，免教人谤到君房。

刘克庄

刘克庄　和季弟韵二十首

秋输急急了园廛，生怕租瘢照水边。

有客耸肩对摩诘，无人拥髻伴伶玄。

俗中安得游仙枕，世上原须使鬼钱。

却笑赞皇归不得，崖州城北望平泉。

刘克庄

刘克庄　和季弟韵二十首

梦事回头堕渺茫，松间梅畔放清狂。

直须添竹成三友，不必栽槐待二郎。

老爱家山安畏垒，早知世路险瞿唐。

人间腥腐如何向，莫怪灵均葺药房。

刘克庄

刘克庄　和季弟韵二十首

虽与渔樵共受廛，尚馀气习雪萤边。

故须堂下参轮鹿茸，未可灯前骂郑玄。

那有传求千斛米，更无策救五铢钱。

陈编老矣犹加勉，凿久安知不及泉。

刘克庄

刘克庄　和季弟韵二十首

蠡管安能测混茫，楚狂敢道国人狂。

似闻函谷逐秦客，恰见初筵笑郭郎。

壮志不如乘下泽，微辞何足讽高唐。

入山未即无邻伴，书室旁边著鹤房。

刘克庄

刘克庄　和季弟韵二十首

去国为农混里廛，故旧抛向短檠边。

台卿複壁犹温孟，夷甫排墙始悔玄。

送老只消营藁葬，买春不过费榆钱。

枯肠欲汲无涓滴，谁道先生万斛泉。

刘克庄

刘克庄　和季弟韵二十首

天海凭高两杳茫，岂无容地着吾狂。

俗人不惯呼聱叟，明主何曾罪寝郎。

耕富春山能重汉，隐王官谷未忘唐。

自嫌老病疏溪墅，只靠邻僧守竹房。

刘克庄

刘克庄　和季弟韵二十首

栖山毕竟胜居廛，投老柴门古道边。

儋死更无人守墨，雄存已有客嘲玄。

鸱夷腹大常盛酒，麈尾谈清绝口钱。

挂起桔槔能几日，田间轧轧又机泉。

刘克庄

刘克庄　和季弟韵二十首

群书烟海眩弥茫，一念毫厘判圣狂。

煽宠艳诗多狎客，漏名直笔几牙郎。

同时待诏馀枚叟，何处山人似李唐。

老矣自筹身世事，不将卦气问京房。

刘克庄

刘克庄　和季弟韵二十首

不管开阡与税廛，自锄瓜芋小溪边。

向来一鹗谩荐祢，它日只鸡评诔玄。

埋骨要邻高干冢，买山莫费故人钱。

舍旁苔井尤宜茗，何必人间第一泉。

刘克庄

刘克庄　和季弟韵二十首

几欲乘桴泛淼茫，世间讵着次公狂。

幸无珠可分房老，安得钱堪遗窟郎。

直笔今谁书汉晋，巍冠昔谩讲虞唐。

那知豩上垂纶叟，曾导龙绡辇出房。

刘克庄

刘克庄　和季弟韵二十首

小隐山林大隐廛，市尘吹不到书边。

知他孟喜传谁易，仅一侯芭受我玄。

古有饭牛仍扣角，世无骑鹤又腰钱。

溪光门外清如镜，莫遣胡公涴菊泉。

刘克庄

刘克庄　和季弟韵二十首

且耕閒旷钓迷茫，风月佳时亦放狂。

辟谷久从赤松子，对花几换紫微郎。

王何变晋为东晋，郊岛催唐入季唐。

此事故须商榷在，铁檠未可厌山房。

刘克庄

刘克庄　和季弟韵二十首

村有数家无百廛，小轩送目到鸿边。

青牛曾动半空紫，白凤端为一卷玄。

上世架签犹万轴，太平斗米只三钱。

课童更渫墙西井，拟学苏仙赋乳泉。

刘克庄

刘克庄　和季弟韵二十首

倘来事已付茫茫，朝野皆知故态狂。

视草偶曾称学士，看花未了失台郎。

贾生作赋先扬马，屈子分骚与景唐。

绝笔且宜高束起，要赓黄鹄和芝房。

刘克庄

刘克庄　和季弟韵二十首

荒村随分有区廛，不在花边即水边。

甚懒安能诗咏史，已归不复赋思玄。

提壶声好行沽酒，扑满身灾坐贮钱。

拣个名山藏断藁，莫教望气识龙泉。

刘克庄

刘克庄　和季弟韵二十首

帆近蓬莱忽浩茫，归来散发且阳狂。

昔陪上帝图书府，今作清都山水郎。

子美愁来曾叫舜，退之老去触鸣唐。

商歌满屋如金石，绝胜箫声出洞房。

刘克庄

刘克庄　和警斋侍郎二首

颜苍鬓秃旧词臣，几见台家局面新。

栖碧山中真大隐，立红云畔是前身。

鲁公昔有书干禄，杨子今无赋逐贫。

纵使未能追绮皓，绝胜赐杖给扶人。

刘克庄

刘克庄　和警斋侍郎二首

家传岂有枕中方，敢向尧朝议大章。

难入高贤真率社，且寻童子钓游乡。

有西畴事咨衡宇，无北山移诮草堂。

独恨才衰诗不进，傥容摘艳更薰香。

刘克庄

刘克庄　和居厚弟一首

处处笙歌杂诵谣，盍簪一笑共今宵。

宛然上齿尊三老，非若班廷序百僚。

乡饮讵宜先仗出，虞人不必以弓招。

明时各适鸢鱼性，在野尤和似在朝。

刘克庄

刘克庄　和居厚弟韵

端嘉已羡谷莺迁，不觉龙飞又几年。

坡老尝称少公胜，伯淳曾道二哥贤。

腾笺内举虽如此，秉笔中书岂必然。

岁晚偶同耆旧传，瞎翁安得似癯仙。

刘克庄

刘克庄　和林肃翁有所思韵

老厌人间事远游，弇州西畔比台州。

须弥身大安知痛，云梦胸宽不贮愁。

旧友惟君真管鲍，诸生若个是程仇。

跳丸去速还舟晚，独立空山两鬓秋。

刘克庄

刘克庄　和林肃翁有所思韵

少豪曾挟一筇游，晚似庞公怕入州。

橡栗尚烦天赋粟，茅柴如以水浇愁。

何妨范史书钩党，不愿欧碑说解仇。

自古放臣多感慨，吾评哀郢胜悲秋。

刘克庄

刘克庄　和林太渊二首

端人舌本钝如槌，自画村眉不入时。

门巷张罗宾客少，车轮生角仆夫悲。

共游洛下凋零尽，末向岩头付嘱谁。

为吾子师余岂敢，伊家元有大宗师。

刘克庄

刘克庄　和林太渊二首

声称籍甚自髫年，圣处闻之于膝边。

庙瑟久无人续响，国棋谁与子分先。

书经秦火讹难读，钵至曹溪靳不传。

功行满时笙鹤下，未应山泽著舑仙。

刘克庄

刘克庄　和南塘食荔叹

君欲和诗无匆匆，唱首天下文章公。

今年荔子况倍熟，亭亭锦盖高张空。

猿偷鸦啄牧童采，林间残颗犹殷红。

在昔唐家充岁贡，吟讽何止杜陵翁。

南穷交州西蜀土，快马驮送如飞龙。

绛裳冰肌初照眼，玉环一笑恩光浓。

惟闽以远幸免涴，一颗不到温泉宫。

自从陈紫无真本，皱玉晚出尤称雄。

迩来鸡舌擅瑰玮，赞香誉味万喙同。

麟台仙人亲题品，天为此果开遭逢。

乃知微物似有数，声价亦与时污隆。

列圣俭德被华戎，微如淮白不敢供。

奈何置驿奉私室，安得木铎观民风。

山蹊谷堑日力穷，血肩踠足驰筠龙。

请公移此食荔叹，置在薰风殿阁中。

刘克庄

刘克庄　和潘侯劝驾韵

底须辛苦访蓬莱，唾手功名亦快哉。

唐季闽尤多进士，宋兴莆已四抡魁。

来听雅乐歌三阕，去占群花第一开。

乡老献书侯劝驾，共为昭代育群才。

刘克庄

刘克庄　和实之读邸报四首

况鮠非是佞，莒仆未为凶。

鬼谷从横舌，终南诡秘踪。

断无麟在薮，独有鼠穿墉。

千古谁俦匹，依稀似敬宗。

刘克庄

刘克庄　和实之读邸报四首

穿凿彊挥麈，跳梁勇执弓。

矫诬天亦怒，驱逐国为空。

笑里刀常有，盟边甲已衷。

拾遗端可拜，诛佞笔生风。

刘克庄

刘克庄　和实之读邸报四首

外观殊伟岸，内禀极憸柔。

欲取汉清议，尽投唐浊流。

鬼车鸣甚恶，猛虎死方羞。

芳臭须臾判，哀哉不善谋。

刘克庄

刘克庄　和实之读邸报四首

一抨初骇听，双泪谩求哀。

极口诬贤者，甘心誉彼哉。

早知豺不食，安用鸩为媒。

试问高阳里，迎车几两来。

刘克庄

刘克庄　和外弟方遇立春

脱发纷纷雪满簪，逢春非复少年心。

旋分菜把来穷巷，遥忆花枝满上林。

寒拥絮衣看谒懒，老耽绮语业缘深。

竹居东道风光主，乞与甘棠蔽芾阴。

刘克庄

刘克庄　和吴教授投赠二首

三径荒凉手自开，旋移花竹剪蒿莱。

休休岂不缘迂惰，屑屑何为费往来。

明主只今蒷坠典，故人太半客翘材。

累臣方卧漳滨疾，错梦钧天听乐回。

刘克庄

刘克庄　和吴教授投赠二首

衮衮登瀛更上坡，且容老子钓烟波。

凤麟自合呈祥瑞，凫雁何曾击少多。

时有耦耕人共语，亦无问字客相过。

倒囊欲答骊珠赠，柰此家徒四壁何。

刘克庄

刘克庄　和吴警斋侍郎二首

□□抽得不赀身，惭愧君恩厚老臣。

扇障绝胜一青盖，杖扶安用两朱轮。

门无造请冠裳懒，室有昭回翰墨珍。

道是全人吾岂敢，温公才做九分人。

刘克庄

刘克庄　和吴警斋侍郎二首

帝悯龙钟许放还，梦魂尚记侍威颜。

难陪贡禹王阳后，犹在申公辕固间。

昔领群仙上蓬岛，今为居士老香山。

痴年八十官三品，不欠浮名只欠闲。

刘克庄

刘克庄　和西外赵知宗

斤妙斩如神，源深汲愈新。

岱宗疑有趾，海若忽无津。

传远须公等，鑽坚尽此身。

平生师友意，非为雨中巾。

刘克庄

刘克庄　和乡侯灯夕六首

老去逢春尚怯寒，牛衣那得傍鳌山。

莫陪画隼行穿巾，姑对囊萤坐闭关。

昔听仙韶游帝所，今披宫锦谪尘寰。

溪村可是无风景，几点渔灯照碧湾。

刘克庄

刘克庄　和乡侯灯夕六首

侯拥双旌舞两骖，应怜一叟卧周南。

插门仅有一枝柳，照水全无万碗柑。

藜去似知瞳子眊，梅开且向鼻端参。

铃斋诗句兵厨酒，浅酌微吟意已酣。

刘克庄

刘克庄　和乡侯灯夕六首

榾柮通红未辟寒，病身无异着囚山。

俊游与众聊同乐，欢事于侬了不关。

一霎莲华开陆地，十分桂影洗瀛寰。

朝家若访玄真子，知在清溪第几湾。

刘克庄

刘克庄　和乡侯灯夕六首

颇闻珠履从騱骖，士女憧憧忘北南。

墨客共延素娥桂，鳏翁未遗细君柑。

坐窗书癖惟孤炷，森戟诗豪且细参。

输与邻村垂白叟，卖薪归去已醺酣。

刘克庄

刘克庄　和乡侯灯夕六首

街鼓咚霜月寒，冶游夹

拥如山。

衡门谢客孤吟过，铃阁忧民一念关。

变赤地馀成佛国，望红云处隔仙寰。

华灯收了霏微雨，最好耘田更钓湾。

刘克庄

刘克庄　和乡侯灯夕六首

传呼铃下戒舆骖，清晓牙旗过水南。

一瓣预祈今岁稼，两枚不受郡人酣。

端门侍辇公修觐，禅几传灯我饱参。

童子归谈城内事，遨头诗好众孴　酣。

刘克庄

刘克庄　和乡守赵计院灯夕韵

厨传终年省饯迎，万金难买上元晴。

首龡豳俗祈年雅，遥和尧民击壤声。

庭少缿筩知讼息，边无刁斗喜时增。

雌堂清苦倡优拙，姑扇仁风慰物情。

刘克庄

刘克庄　和乡守朱监丞劝驾一首

龚陈盛事记当年，重见奎星聚旧躔。

瑞日赋工岂迷色，庆云诗妙似非烟。

驰千里足相期远，占百花头孰敢先。

老子扶衰看昼锦，琼林春好莫留连。

刘克庄

刘克庄　和兴化赵令君二首

落笔昔传九天上，诛茅今老万山中。

殷勤封内种花令，物色畦间拾穗翁。

道是单传曾雪立，元来一字耻雷同。

语君此事须商榷，唐律尤难似古风。

刘克庄

刘克庄　和兴化赵令君二首

自古名高众责全，几人齰恨到重泉。

世传戆叟难□节，士谓周侯惜末年。

扶电骏翻成跛鳖，鸣阳凤化作寒蝉。

嗟予景薄崦嵫矣，临履渊冰尚凛然。

刘克庄

刘克庄　和徐常丞洪秘监倡和四首

一著能回一局输，安危岂不击兹儒。

乐卿昔去曾入海，老监今归但乞湖。

阮子杖挑聊共出，麻姑榼送不烦沽。

二仙占断壶中景，不许长房跳入壶。

刘克庄

刘克庄　和徐常丞洪秘监倡和四首

纷纷博局迭赢输，孰是真儒孰盗儒。

履道宅佳多辇石，辋川亭巧恰临湖。

可无诗唤刘郎和，偶有钱同郑老沽。

却笑吴儿拚命者，潮头如屋靠腰壶。

刘克庄

刘克庄　和徐常丞洪秘监倡和四首

孤忠郁积未全输，臧氏其如命世儒。

归治隐栖秦系里，去留遗爱葛仙湖。

一辞吾已抽身退，什袭公非待价沽。

大手会当摛玉检，窭人只合传冰壶。

刘克庄

刘克庄　和徐常丞洪秘监倡和四首

公诗妙巧过般输，蚓窍何堪和大儒。

岂敢分庭掣鲸海，颇思越邑会鹅湖。

薰莸年老迷香臭，酒脯涎垂向市沽。

病起带围浑减尽，免教人诮腹如壶。

刘克庄

刘克庄　和徐总管雨山堂一首

趁韵哦诗老未工，不如总角口吹葱。

载辎车里输伊辈，对画屏前要此翁。

刘克庄

刘克庄　和叶尚书解印二首

郡人不识疾呼声，甘雨和风遍一城。

岁久偏多遗爱事，天高未察借留情。

舟行精舍渔歌晚，家近华亭鹤唳清。

莫比归云并倦翼，先生此念素来轻。

刘克庄

刘克庄　和叶尚书解印二首

倦入承明听履声，朱辬今复厌专城。

汤胸太华供吟兴，照眼伊川洗宦情。

莼鱠何惭高士决，琴龟不减昔贤清。

未应便葺东山墅，出处方关世重轻。

刘克庄

刘克庄　和曾史君喜雨

雄乌忽变作雌霓，太守为坛水畔祠。

多谢龙公来挹彼，寄声风伯莫吹之。

麦残黑穟差伤晚，秧出青鎝未过期。

想见铃斋闻点滴，银钩满纸又成诗。

刘克庄

刘克庄　和张简簿尉韵

旧案依俙在柏台，寄声杭本莫翻开。

骑驴导从两黥挟，罗爵门庭几客来。

务观可堪供史草，补之不会作宫梅。

男儿盍建横行策，免使君王叹乏材。

刘克庄

刘克庄　和张秘丞灯夕韵四首

公丞赤地饥荒后，一念通天立致和。

永日庭中私谒少，丰年陌上醉人多。

更生昔忝陪藜杖，臣甫今宁想玉珂。

益郡乐歌何足拟，要书善政续归禾。

刘克庄

刘克庄　和张秘丞灯夕韵四首

牧守二期方奉计，末期君已得民和。

不愁米送官仓少，但怪莲开陆地多。

座客共沾眉寿酒，厩人预戒早朝珂。

诸公若问龙钟叟，为说腰鎌自刈禾。

刘克庄

刘克庄　和张秘丞灯夕韵四首

君侯谈笑该能事，诗到元和字永和。

五夜纵游聊与众，一年更借不为多。

牙旗此际留宵钥，宝马来春蹋晓珂。

白发老农相告语，看灯归去要栽禾。

刘克庄

刘克庄　和张秘丞灯夕韵四首

频年沴气稀安业，一旦仁风忽扇和。

野老说侯游豫少，醉翁与客倡酬多。

一筇扶我蹒跚步，五马输君蹀躞珂。

得雨与秧晴亦好，旧冬犹有未鞭禾。

刘克庄

刘克庄　和张使君一首

里巷传呼府座来，柴门草户亦荣哉。

相忘金鲫忽然跃，惯见白鸥浑不猜。

墨客堵墙观落笔，花神步水出行杯。

定知入奉吾丘计，万一君王访草莱。

刘克庄

刘克庄　和张文学投赠

身如老桐树，拱把至于今。

阅世已焦尾，无人知苦心。

免随薪爨尽，误被斧斤寻。

曾侍薰风殿，先皇独赏音。

刘克庄

刘克庄　和赵广文韵

赵室儒英盖聚奎，奈何白首钓磻溪。

不通光范门前谒，□较征西墓上题。

晚节画工图广受，高文太史序重黎。

章泉没后无耆旧，他日清名可与齐。

刘克庄

刘克庄　和赵吉州三首

学者当穷理，工诗岂美名。

不能裨采访，徒自取讥评。

责已希韦孟，休官慕尚平。

如今成病鹤，垂首噤无声。

刘克庄

刘克庄　和赵吉州三首

憔悴东阳令，区区谩自疲。

断无问牛智，宁受放鱼欺。

俭陋交游笑，低平父老和。

向来子元子，仿佛是吾师。

刘克庄

刘克庄　和赵吉州三首

今代庐陵牧，苍生属意深。

胸中丝补衮，肘后药成金。

仆自操齐瑟，公宜和舜琴。

篝灯精舍里，何日共论心。

刘克庄

刘克庄　和赵南塘离支五绝

侧生海畔远难将，风日尤能变色浆。

借问驿驰丞相府，何如辇致道山堂。

刘克庄

刘克庄　和赵南塘离支五绝

却贡无因送上天，漫山如锦但堪怜。

罗浮所产真奴隶，只为曾逢玉局仙。

刘克庄

刘克庄　和赵南塘离支五绝

十颗千钱品最珍，北人鲐背未濡唇。

若生京洛豪华土，买断丹林肯算缗。

刘克庄

刘克庄　和赵南塘离支五绝

辇毂尝新着价高，土人弃掷梗弁髦。

不嗔园客工榆窃，绝喜天公享老饕。

刘克庄

刘克庄　和赵南塘离支五绝

风韵能令百果低，难将卢橘斗新奇。

品题自合还诗祖，模写何须觅画师。

刘克庄

刘克庄　和钟子鸿二首

匹雏欲拔佞山难，还敕区区慕守宫。

捋虎自怜馀勇在，狎鸥似责昔盟寒。

新麻断腕毋容草，堕甑回头不更看。

老子平生差耐事，肯于得丧置悲懽。

刘克庄

刘克庄　和钟子鸿二首

清吟颇觉续貂难，衔袖勤于贽热官。

怪子车轮行地远，愧予门户似冰寒。

舂粱礼数呼儿具，覆醤文章怕客看。

老去商歌声满屋，孰云野处寂无懽。

刘克庄

刘克庄　和仲弟十绝

楼头吹彻几寒梅，推枕穿衣晓帐开。

蚁斗蜗争求予决，老夫身世自难裁。

刘克庄

刘克庄　和仲弟十绝

懒窥户外问晴阴，静向窗前阅古今。

江国事稀聊袖手，钧天梦断久灰心。

刘克庄

刘克庄　和仲弟十绝

慈母清斋奉竺乾，平生功行默通天。

遥知静坐修禅观，永昼炉中一穗烟。

刘克庄

刘克庄　和仲弟十绝

即今江表尚恬熙，忘却前回饮马时。

淝水岂无风鹤助，平凉莫受犬羊欺。

刘克庄

刘克庄　和仲弟十绝

一春檐溜不曾停，滴破空阶藓晕青。

便是儿时对床雨，绝怜老大不同听。

刘克庄

刘克庄　和仲弟十绝

行遍高台到曲池，闲将白发照清漪。

未应官舍无幽事，亦有临流啸咏时。

刘克庄

刘克庄　和仲弟十绝

少工文字老安施，不但才悭力已疲。

无复滴泉来上绠，惠连入梦偶成诗。

刘克庄

刘克庄　和仲弟十绝

弟兄虽幸忝朱轮，各是人间五十人。

只合共娱千岁母，可能少补二州民。

刘克庄

刘克庄　和仲弟十绝

雁回杳杳浑无报，鹊语啾啾似有凭。

忽得远书看百过，眼昏自起剔残灯。

刘克庄

刘克庄　和仲弟十绝

千古堂堂一孔明，尚咨幼宰访州平。

诸君应悉惓惓意，老子宁希赫赫声。

刘克庄

刘克庄　和朱主簿四首

有朝无友助，于野有人同。

生愧饮牛叟，死惭招鹤翁。

未应千载后，也似百年中。

一掬珠林泪，凭高洒北风。

刘克庄

刘克庄　和朱主簿四首

玉座怀贤远，黄扉取友端。

吾方观治象，渠忍铩祥鸾。

家学应难改，贤名已不刊。

三年无一字，怀旧忽汍澜。

刘克庄

刘克庄　和朱主簿四首

耄矣犹耽学，天乎不背师。

仅馀芭受业，曾许赐言诗。

鲁兀存尊足，虞翻乏媚姿。

回头谢房魏，努力辅明时。

刘克庄

刘克庄　和朱主簿四首

君思清如许，吾诗浅矣哉。

不能具刍饭，虚辱受琼瑰。

伊洛推游谢，韩欧赏孟梅。

武夷老仙伯，相引上蓬莱。

刘克庄

刘克庄　和竹溪怀樗庵二首

视草呼来犹殿上，采薇归去忽山阿。

重笺饮渭观濠义，曾和横汾过沛歌。

乞岛一联余思涩，方丕十倍子才多。

白头辜负龙泉老，拙咏安能继庾何。

刘克庄

刘克庄　和竹溪怀樗庵二首

偶赋东风御柳诗，流传误柬九重知。

昔曾苑内借全树，今向林间巢一枝。

已买十牛耕笠泽，难陪八骏宴瑶池。

鬳翁同洒遗弓泪，犹记甘泉□□随。

刘克庄

刘克庄　和竹溪披字韵二首

玉雪面俄成丑老，琅玕腹未尽呈披。

只今众女各施粉，自古十夫能挽椎。

岂有进贤冠绘像，亦无灵寿杖扶衰。

俚辞闻早安排了，未必他人识牧之。

刘克庄

刘克庄　和竹溪披字韵二首

人夸晚节犹鲜健，谁信朝华已谢披。

空有朵云盈箧笥，竟无片雪上钳椎。

槁枯毋怪芳菲歇，退惰常因血气衰。

自叹龙钟真髦矣，不如茗苆一中之。

刘克庄

刘克庄　和竹溪三诗　昌黎与孟简尚书书

纷纷儒墨互攻排，此事吾尝体认来。

一向嵩山面空壁，一于骊岫拨残灰。

贤如颜闵今亡矣，古有彭聃安在哉。

岁晚雪中逢族子，退之至此未忘骸。

刘克庄

刘克庄　和竹溪三诗　遣兴

晚慕玄真与季真，床头金尽不忧贫。

六如偈简常持念，四勿箴佳最切身。

古有德衰年亦暮，今谁齿宿意犹新。

手遮西日过门客，来拜庞公者几人。

刘克庄

刘克庄　和竹溪三诗　戊辰二月六日

礮车云怒激狂澜，只作禅家露电观。

抽得元身闲处着，免他冷眼静中看。

买山深悔于城近，逃席何须待酒阑。

昔美少年今皓白，懒从日者问支干。

刘克庄

刘克庄　和竹溪三诗　效颦一首

衰残悔不早修真，蓝缕何须更逐贫。

诸恶能通三世业，瓣香要做再来身。

先民至死思存汉，谄子偷生作美新。

俯仰两间无愧怍，有辞可以白先人。

刘克庄

刘克庄　和族兄计院二首

□□虽存阙北王，君公已陶墙东□。

□□□□□□□，□下首阳谁拙工。

兄健享年过寿□，□□□□□□蓬。

客嘲宾戏都休管，双耳新来渐□□。

刘克庄

刘克庄　和族兄计院二首

畴昔曾赓殿阁凉，君恩重管旧□□。

□□□□□□诮，贺八惟宜道士装。

社里戴花□□□，□□□□□差强。

摩挲壁记怀今昔，□□□□□□□。

刘克庄

刘克庄　荷蓧丈人

客云自孔氏，不觉喜逢迎。

止宿见二子，孰云无世情。

刘克庄

刘克庄　贺黄察院

自从庆历亲除后，直到咸淳第四年。

当道豺应惊破胆，通天狐不敢垂涎，

豸冠本古触邪义，麟笔它时责备贤。

八十九翁盲且耄，有徂徕颂献无缘。

刘克庄

刘克庄　贺警斋吴侍郎被召

旧人仅有鲁灵光，银信翩翩下帝傍。

龙去十年闲卧洛，凤来一日再鸣阳。

玺书下访刍言急，月食回思榄味长。

善类合离关世道，祈公趣驾勿循墙。

刘克庄

刘克庄　贺秘书弟提举崇禧

句曲除书至，山灵亦喜闻。

皆云新管辖，还是小茅君。

无粟可舂惠，有薇堪采分。

已盟猿鹤了，不怕客移文。

刘克庄

刘克庄　贺岁

遍行海角与天涯，烟阁云台不似家。

无肉并无子猷竹，失侯不失邵平瓜。

难藏白发惟菱照，晚悟朱荣若槿花。

惭愧孙曾来贺岁，劝翁椒酒各斟些。

刘克庄

刘克庄　贺王实之得第二子

舑翁活计未全迂，老骥新生汗血驹。

攀桂肯输郎罢否，分梨还让阿兄无。

应陈俎豆为嬉戏，想见诗书补抹涂。

报与厨人多酿酒，王家例合有三珠。

刘克庄

刘克庄　鹤会三首

晚觉方家总寓言，儋书只说谷神存。

不烦姹女来丹灶，忽有婴儿出囟门。

刘克庄

刘克庄　鹤会三首

肉眼安能辨圣凡，有时巾褐过城南。

亦无肘后堪传汝，且向纯阳两字参。

刘克庄

刘克庄　鹤会三首

投不赀躯火宅中，须臾鬓雪换颜红。

暮年颇欲从翁去，共过蓬莱听水凤。

刘克庄

刘克庄　横塘

水松百本映门栽，池上荷花似锦开。

记取横塘风景好，归程摹入小诗来。

刘克庄

刘克庄　衡永道中二首

一舍常分作两程，雪鞭两袖少逢晴。

平生不识终南迳，来傍湖南堠子行。

刘克庄

刘克庄　衡永道中二首

过了衡阳雁北回，乡书迢递托谁哉。

岳山石鼓皆辞去，惟有湘江作伴来。

刘克庄

刘克庄　洪秘监徐常丞有诗贺余休致次韵四首

还笏何须待拖绅，世间无价是元身。

为梁父咏常存汉，累太玄经坐美新。

朝露饶他夸夺子，晓星有几典刑人。

由来老干禁霜雪，不问东皇探借春。

刘克庄

刘克庄　洪秘监徐常丞有诗贺余休致次韵四首

玉座分明念老臣，孤忠何路更前陈。

无枯树赋如开府，有病梨篇似照邻。

粥钵不愁餐哽噎，蔬盘何用脍纷纶。

尽教巷静门罗爵，绝胜山空塿卧麟。

刘克庄

刘克庄　洪秘监徐常丞有诗贺余休致次韵四首

既衰戒得久书绅，所得毫毛所失身。

疏传画图传不朽，胡公粪土谤如新。

古询黄发非无意，今击苍生尚有人。

吾老而休君未可，时来遍与物为春。

刘克庄

刘克庄　洪秘监徐常丞有诗贺余休致次韵四首

好语嘘枯极主臣，未应公干胜徐陈。

争三十里敢言智，有百万钱难买邻。

残烛苛留终断简，瘦筇扶出拜新纶。

德星若肯过田舍，只脍溪鲜代脯麟。

刘克庄

刘克庄　后九首

弘景疏已上矣，天子书久无之。

怕骑瞎马浪出，安用明驼疾驰。

刘克庄

刘克庄　后九首

经来葱岭绝域，书出汲悬古冢。

饶君一目十行，如彼千疮百孔。

刘克庄

刘克庄　后九首

痛定偶成短梦，惊回如近清光。

黄帕牙篦开卷，绛纱玉斧照廊。

刘克庄

刘克庄　后九首

夜眠便甘菊枕，晨起避凌霄露。

信尔雅几委顿，注本草不宜误。

刘克庄

刘克庄　后九首

力疾搜肠草制，忍痛撚髭改诗。

铁灯檠我同好，金莲炬彼一时。

刘克庄

刘克庄　后九首

默默回光反照，津津勿药有喜。

八荒入吾闼中，四海在我墙里。

刘克庄

刘克庄　后九首

坐井成小眼孔，面壁得大医王。

净洗三生热恼，不烦一服清凉。

刘克庄

刘克庄　后九首

老去具一只眼，向来隔几重膜。

尽见夫子宗庙，遍观弥勒楼阁。

刘克庄

刘克庄　后九首

吾今垂老示疾，君昔与人作缘。

尚能续华佗传，何敢负宋清钱。

刘克庄

刘克庄　壶山一首

俯瞰二州烟晻霭，遥瞻八面壁崔嵬。

乃知仙圣门庭广，也放长房跳入来。

刘克庄

刘克庄　湖南江西道中十首

独醒公子去沉湘，未识人间有醉乡。

酒与离骚难捏合，不如痛饮是单房。

刘克庄

刘克庄　湖南江西道中十首

贾生废宅草芊芊，路出长沙一怅然。

今日洛阳归不得，招魂合在楚江边。

刘克庄

刘克庄　湖南江西道中十首

少陵阻水诗难继，子厚游山记绝工。

断璧残圭零落尽，新碑无数满湘中。

刘克庄

刘克庄　湖南江西道中十首

去年冬至投僧寺，今岁阳生宿店家。

独夜无人堪晤语，青灯相对结寒花。

刘克庄

刘克庄　湖南江西道中十首

蛮府参军鬓发苍，自调歡乃答渔郎。

从今诗律应超脱，新吸潇湘入肺肠。

刘克庄

刘克庄　湖南江西道中十首

丁男放犊草间嬉，少归看蚕不画眉。

岁暮家家禾绢熟，萍乡风物似豳诗。

刘克庄

刘克庄　湖南江西道中十首

每嘲介甫行新法，常恨欧公不读书。

浩叹诸刘今已矣，路傍乔木日凋疏。

刘克庄

刘克庄　湖南江西道中十首

茫茫衰草与云平，斗气千年不复明。

惟有多情篷上月，相随客子过丰城。

刘克庄

刘克庄　湖南江西道中十首

派里人人有集开，竞师山谷友诚斋。

只饶白下骑驴叟，不敢勾牵入社来。

刘克庄

刘克庄　湖南江西道中十首

上封已失岳僧期，客问丹霞谢不知。

懒到登山临水处，始惊筋力减来时。

刘克庄

刘克庄　虎暴二首

{内乔外走}捷超山径，咆哮噉土墙。

昔无当道卧，今有税人场。

班特归栏早，韩卢入窦忙。

四方多伏弩，未可恃雄强。

刘克庄

刘克庄　虎暴二首

噬至饱而止，出为饥所驱。

东邻栈失羖，西舍廻亡驹。

浪说裴昮射，难施抱朴符。

雌雄已堪畏，况挟小于菟。

刘克庄

刘克庄　华严寺逢旧苍头

曾向丛林寄幅巾，十年尘涴卧云身。

侍琴童子长于竹，去礼山僧作主人。

刘克庄

刘克庄　华严知客寮

檐外苍榕六月秋，小年来此爱深幽。

坏墙萤出如渔火，古壁蜂穿似射侯。

涉世昏昏忘旧话，入山历历记前游。

故人埋玉僧归塔，独听疏钟起暮愁。

刘克庄

刘克庄　铧觜

世传灵渠自秦始，南引漓江会湘水。

楚山忧赭石畏鞭，凿崖通堑三百里。

篙师安知有史录，割牲沈币祀渎鬼。

我舟阁浅怀若人，要是天下奇男子。

只今渠废无人修，嗟乎秦吏未易訾。

刘克庄

刘克庄　化蝶

鹤肯从坡老，鸠能感醉翁。

老夫曾化蝶，飞入百花中。

刘克庄

刘克庄　画笥有二粉头各题一绝

裕陵临御始，像祭武襄公。

郜六何为者，图形一禁中。

刘克庄

刘克庄　画笥有二粉头各题一绝

高帝开江左，如天有太阳。

迎归皇太后，放出小流娘。

刘克庄

刘克庄　画赞

虽则丹青妙，其如齿发衰。

远孙元未识，认作古钟馗。

刘克庄

刘克庄　画赞七言一首

驴加九锡石三品，鸟睹村翁晚节荣。

出有小车扶有杖，前身莫是邵先生。

刘克庄

刘克庄　怀安道中

闽溪瘴岭客程赊，晓泊怀安喜近家。

大屋书旗夸酒米，小舟鸣艣竞鱼虾。

溪移驿已临高岸，潮退帆多聚浅沙。

快著征衫鞭瘦马，要看二十里梅花。

刘克庄

刘克庄　怀保宁聪老

秣陵一见叹魁梧，每恨斯人不业儒。

几度剧谈俱抵掌，有时大醉劝留须。

探梅尚忆陪山屐，煨芋何因共地炉。

我已休官师退院，肯来林下卓庵无。

刘克庄

刘克庄　怀晦岩

免呼鉴义与尚书，师卸金栏我佩鱼。

扈豹尾车侬老矣，升狮子座者谁欤。

草鞋曾遍三千界，雪顶今皆八十馀。

台岭壶山隔修阻，可无一字问何如。

刘克庄

刘克庄　怀旧

蚤从南浦晚南塘，二老联翩返帝旁。

天上废云谁属和，斗间紫气久无光。

已埋玉树难扶起，所宝银钩永袭藏。

老去悲懽排遣尽，犹于师友未能忘。

刘克庄

刘克庄　怀旧二首

陌上传宣学士声，旋施席帽拂华缨。

催謄制草依时进，多点宫莲彻夜明。

五相一翁真薄命，三君八俊总虚名。

世间妙物无过酒，浇得胸中磊块平。

刘克庄

刘克庄　怀旧二首

盛名岂敢侪三俊，痛饮犹堪入八仙。

屈指淳熙遗老少，到头元佑几人全。

松为明误夭千岁，薰与莸并臭十年。

立传臣僚宜自爱，追怀此语一恓然。

刘克庄

刘克庄　怀旧二首

童蒙颇慕舞雩乐，老病犹参立雪碑。

愧我高年成后殿，输他半夜得单传。

著书有子诠中说，覆瓿无人守太玄。

董薛程仇皆已矣，萤窗谁共辑遗编。

刘克庄

刘克庄　怀旧二首

昔掌纶言提史笔，心思目力两徒劳。

藏山书可秃千兔，钓海力能连六鳌。

空有风号陵上柏，更无春到观中桃。

苍梧云暗重华远，泪落当年旧锦袍。

刘克庄

刘克庄　怀李敬子

此士今徐孺，柴扉肯妄开。

空闻羔雁去，不见凤麟来。

庐阜寻僧出，东湖赴讲回。

何由操杖屦，林下再相陪。

刘克庄

刘克庄　怀人

节物随时换，朱明斗转杓。

波肥溪{左鱼右奥}壮，风暖谷莺娇。

青草溪头岸，红栏水际桥。

怀人无数舍，我欲致书招。

刘克庄

刘克庄　怀王制参

因交明允知坡颍，喜少公文更雅醇。

方幸儒林得吾子，奈何宰相失斯人。

未挥潞国告廷制，久作河阳入幕宾。

自古埙篪宜送奏，开元张垍与张均。

刘克庄

刘克庄　怀友

老鹤孤飞久失群，天涯怀友寸心勤。

狂生似腻宁堪近，佳士如香故可熏。

无复拿舟乘大雪，有时倚杖送停云。

秋来迳草深三尺，谁伴青灯缉旧闻。

刘克庄

刘克庄　怀曾景建二首

造物生才自昔难，此君夭矫类龙鸾。

圣贤本柄藏椰子，佛祖机锋寓棘端。

畴昔诸人多北面，暮年万里着南冠。

伤心海内交游尽，箧有遗书不忍看。

刘克庄

刘克庄　怀曾景建二首

曾有舂陵逐客篇，流传哀动紫阳仙。

安知太白长流处，亦在重华野葬边。

碎板一如坡贬日，盖棺不见桧薨年。

谁云老眼枯无涕，闻说临川即泫然。

刘克庄

刘克庄　怀真赵二公一首

南塘清谈亹亹，西山至言琅琅。

七略通群书博，一生短千载长。

刘克庄

刘克庄　淮捷一首

扫地南来蜂出窠，裔夷谋夏欲如何。

传闻挞览毙一矢，惊走单于骑六骡。

匹马只轮番部曲，寸天尺地汉山河。

晋公幕府多名士，不欠寒儒作凯歌。

刘克庄

刘克庄　还杜子野诗卷

老眠昏花废课程，小窗久矣断书声。

夜来忽得君诗卷，自起挑灯读到明。

刘克庄

刘克庄　还黄镛诗卷

曾伴灵芝湖上吟，当年一悟至如今。

源流不乱知归趣，篇什无多见苦心。

贯虱功夫须切近，脍鲸力量要雄深。

暮年谁可谈兹事，盎有村醪且自斟。

刘克庄

刘克庄　环碧寒甚移宿客邸

香歇朝衣懒更熏，梦残宫漏远难闻。

漫郎不称青绫被，退士惟堪白布裙。

刘克庄

刘克庄　环翠阁

大陆题诗小陆和，宝鞍画戟传呼过。

两片顽碑未百年，已有牧儿来打破。

刘克庄

刘克庄　皇女周汉国端孝公主挽诗二首

孝谨亲颜悦，端严妇德修。

鹊桥犹纪节，鸾扉忽惊秋。

鲁笔王姬卒，湘弦帝子愁。

愿言宽圣抱，已返蕊宫游。

刘克庄

刘克庄　皇女周汉国端孝公主挽诗二首

甥馆恩通内，妃茔诏卜邻。

来应自仙佛，去尚恋君亲。

望送龙绡湿，封崇鹤表新。

不能秉彤管，羞愧作词臣。

刘克庄

刘克庄　黄檗道中崖居者

种竹成林橘满园，牛归童子掩篱门。

主人虽不知名氏，想见孤高可与言。

刘克庄

刘克庄　黄檗山

出县半程遥，松间认粉标。

峰排神女峡，寺创德宗朝。

鹳老巢高木，僧寒晒堕樵。

早知人世淡，来住退居寮。

刘克庄

刘克庄　黄檗寺一首

犹记垂髫到此山，重游客鬓已雕残。

寺经水后增轮奂，僧比年时减钵单。

绝壑云兴潭影黑，疏林霜下叶声乾。

平生酷嗜朱翁字，细看荒碑倚石栏。

刘克庄

刘克庄　黄宽夫示诗不已自和前二首答之

冥搜藻思殊精炼，细读蓬心稍豁开。

我窃高年惭绿竹，君持半偈试黄梅。

肯为唐季小家数，须做僧中大辨材。

吸尽鱼龙虾蟹子，不妨一蹴至如来。

刘克庄

刘克庄　黄宽夫示诗不已自和前二首答之

精思巧斩诗家事，缪敬阳尊市道交。

杜说新诗犹费改，韩评推字不如敲。

衣传曾饮先师乳，弦绝今无异域胶。

欲引蔺卿怀内璧，吾贫未免以砖抛。

刘克庄

刘克庄　黄罴岭

黄茅迷远近，不见一人行。

信步未知险，回头方可惊。

路由高顶过，云在半腰生。

落日无栖止，飘飘自问程。

刘克庄

刘克庄　黄天谷赠诗次韵二首

浪迹遍齐州，曾从剑侠游。

尚嫌秦政臭，肯要郅支头。

客礼朝三殿，儿嬉弄五侯。

吾犹看不破，何况道家流。

刘克庄

刘克庄　黄天谷赠诗次韵二首

世无仙则已，有必属斯人。

丹熟将分友，云游每念亲。

小窗时读易，静室夜修真。

符篆皆馀事，题诗亦也尘。

刘克庄

刘克庄　黄田人家别墅缭山种海棠为赋二绝

万红扶路笑相迎，彷佛前身石曼卿。

若向花中论富贵，芙蓉城劣海棠城。

刘克庄

刘克庄　黄田人家别墅缭山种海棠为赋二绝

海棠妙处有谁知，全在胭脂乍染时。

试问玉环堪比否，玉环犹自觉离披。

刘克庄

刘克庄　惠州弟哀诗二首

两张遗墨六亲悲，台下黄瓜摘渐稀。

用北辰阡殊不乱，似南柯梦复疑非。

向来岂有葡萄博，末后元无薏苡归。

七十残骸双秃鬓，可堪原上泪频挥。

刘克庄

刘克庄　惠州弟哀诗二首

同产居惭余最长，二尊尤向汝钟情。

斑衣犹记循陔乐，白发皆从陟岵生。

一老吹壎无复和，十年废乐未能平。

伤心溪墅成陈迹，谁听松风看月明。

刘克庄

刘克庄　获砚

二砚温如玉琢成，信知天地有精英。

马肝紫润尤宜沐，鹆眼青圆宛似生。

未爱潘郎呼作友，便教米老拜为兄。

今年几案多奇获，应是穷儒命渐亨。

刘克庄

刘克庄　击壤图

昔闻华胥与净土，道释寓言非目睹。

此图物色皆华人，太平气象在里许。

竞披野服装束俭，旋泻薄醪盆盎古。

小姑丘嫂丑骇人，襁儿于背行伛偻。

峄桐泗磬未尝试，手持蒉桴叩土鼓。

当时四安耕凿，百姓焉知有官府。

帝心犹不奈丛脞，欲以黄屋让支父。

乌乎放勋去已远，朝野多事民愁苦。

腐儒未暇论秦汉，齐榷鱼盐鲁税亩。

舟鲛衡麓设讥禁，□若海神愁摘煮。

计臣各操享上说，祸先及农次商贾。

南邻责米借斗斛，西舍诛帛空机杼。

又闻更盼平□□，□□□□□官庾。

何况防秋羽檄急，□□□□选材武。

下乡卒毒惨于蛇，坐衙官恶猛如虎。

十家九亡村落静，存者鬼质身繿缕。

有时适野挑荠食，亦或逢场戴花舞。

披图茅屋晴窗下，偶然释耒一摩拊。

老农未知陶唐世，过予瞪视口谵语。

暮年憔悴欲移乡，借问此是何处所。

刘克庄

刘克庄　即事

自汲新泉养牡丹，银壶满贮怕春残。

昼檐一饷东风恶，为掩窗绡护晚寒。

刘克庄

刘克庄　即事

病索人扶乃寝兴，高楼咫尺少曾登。

思悭惟有吟差长，睡少方知老可憎。

榾柮成灰犹凛冽，茅柴似水亦瞢腾。

暮年临履常兢战，未敢荒唐说葛藤。

刘克庄

刘克庄　即事

峤南气候异中州，多病谁令作远游。

瘴土不因梅亦湿，飓风能变夏为秋。

方眠坏絮俄敷簟，已着轻絺又索裘。

自叹幻身非铁石，天涯岂得久淹留。

刘克庄

刘克庄　即事

医书攻百病，惟有老难医。

雾眼朱成碧，霜颠涅不缁。

刘克庄

刘克庄　即事

炎凉苍狗变，光景白驹驰。

忽见镜中者，惊询汝是谁。

刘克庄

刘克庄　即事二首

厨人失职晏忘炊，赖是先生贯忍饥。

一客覆羹真小事，举家食粥已多时。

自怜气馁鲜难脍，渐觉身轻鹤可骑。

屈指故交无厚禄，未知太保李公谁。

刘克庄

刘克庄　即事二首

碧玉去随年少易，绛桃留待主君难。

唤郎岂有云神女，觞客宁无黑牡丹。

汉上谩为留佩恼，湘东曾被淡妆瞒。

维摩老病禅房冷，一点青灯伴夜阑。

刘克庄

刘克庄　即事二首

秃翁未敢佚馀生，洗竹浇兰立课程。

辛苦谋身无畒算，殷勤娱耳有瓶笙。

炉寒烧叶回春意，烛尽携书就月明。

一欠伸间分梦觉，何须它日曲池平。

刘克庄

刘克庄　即事二首

生涯草草旋安排，先架茅堂次竹斋。

傍榾柮边名燠室，有榕树处当凉台。

且饶林下一人去，莫问门前几客来。

新买溪西山数亩，便思辇石更移梅。

刘克庄

刘克庄　即事二首

非人不暖岂其然，卷起桃笙设艾毡。

老物可憎吾顿觉，盛时一失汝堪怜。

有分香妓空遗臭，无散花魔莫恼禅。

多谢小处半规月，夜深长伴绛纱边。

刘克庄

刘克庄　即事二首

厨荒灶鬼未须嗔，君看先师尚在陈。

老退休贪太仓腐，清虚聊咽上池津。

今无能采金膏者，古有曾逢石髓人。

自笑冰衡三百户，难分圭撮饷比邻。

刘克庄

刘克庄　即事六言四首

宦情为虎为鼠，世态如云如轮。

武夫驾盲宰相，醉尉呵飞将军。

刘克庄

刘克庄　即事六言四首

有时眼花落井，有时鼻孔撩天。

工诗只是少黠，说禅莫是大颠。

刘克庄

刘克庄　即事六言四首

骨已朽黄泉下，传犹列青史中。

猛朴时来宰相，关张运去英雄。

刘克庄

刘克庄　即事六言四首

早咏白驹在谷，晚驾青牛出关。

宁为鱼点墨退，犹胜鹤带箭还。

刘克庄

刘克庄　即事三首

抽簪脱裦满城忙，大半人多在戏场。

膈膊鸡犹金爪距，勃跳狙亦衮衣裳。

湘累无奈众人醉，鲁蜡曾令一国狂。

空巷冶游惟病叟，半窗淡月伴昏黄。

刘克庄

刘克庄　即事三首

家世相传逢掖衣，如今结果亦随时。

二三子遂舍瑟作，七十翁方扶杖嬉。

野老忧晴妨宝穑，社人怕雨湿灵旗。

遥知铃阁无歌管，一点青灯照董帷。

刘克庄

刘克庄　即事三首

陌上鸣钲夜向晨，缀行花锦照城闉。

湔裙未免多游女，舍耒深忧有惰民。

史载孝娥今列祀，骚云帝子没为神。

腊傩固匪儒家法，居鲁安能异鲁人。

刘克庄

刘克庄　即事十绝

战士不解甲，于今四十年。

尖量太仓粟，烂铸水衡钱。

刘克庄

刘克庄　即事十绝

□□传闻恶，邕宜守备孱。

各宜更短制，未可靠巍冠。

刘克庄

刘克庄　即事十绝

国蹙公卿耻，诸贤强自宽。

向来沙市冢，太半徒公安。

刘克庄

刘克庄　即事十绝

荆益俱危急，风涛共一舟。

未知策应使，兵已至何州。

刘克庄

刘克庄　即事十绝

移阃于重庆，支吾亦十霜。

但闻绳魏尚，不见雪陈汤。

刘克庄

刘克庄　即事十绝

初谓武陵远，移来不计春。

近传湖户警，愁杀避秦人。

刘克庄

刘克庄　即事十绝

老贼顺流下，周郎凭轼观。

不干春水事，一蹙走曹瞒。

刘克庄

刘克庄　即事十绝

玄琰俱年少，能摧百万师。

如何桓幼子，轻议谢家儿。

刘克庄

刘克庄　即事十绝

饮血吞奴羯，盛溲饷佛貍。

勿论城大小，但问守城谁。

刘克庄

刘克庄　即事十绝

穹庐迫淝水，黄屋幸澶州。

谢傅方争弈，叶公亦掷骰。

刘克庄

刘克庄　即事十首

香火万家市，烟花二月时。

居人空巷出，去寒海神祠。

刘克庄

刘克庄　即事十首

东庙小儿队，南风大贾舟。

不知今广市，何似古扬州。

刘克庄

刘克庄　即事十首

俗情重蒲饮，故事按舟师。

莫倚无山越，闲将作水嬉。

刘克庄

刘克庄　即事十首

占断百花白，摘来三伏凉。

着身素馨国，荀令未为香。

刘克庄

刘克庄　即事十首

瓜果跽拳祝，{左日右侯}罗扑卖声。

粤人重巧夕，灯火到天明。

刘克庄

刘克庄　即事十首

名荔绝甘冷，与莆争长雄。

不逢蔡公谱，埋没瘴烟中。

刘克庄

刘克庄　即事十首

吾生分裂后，不到旧京游。

空作樊楼梦，安知在越楼。

刘克庄

刘克庄　即事十首

突薪初不戒，绠缶始言功。

累甓为墙壁，前人智未工。

刘克庄

刘克庄　即事十首

复关无雅操，涉洧有遗音。

未可绳三尺，槟榔当委禽。

刘克庄

刘克庄　即事十首

沐发眠常晏，濡唇饮不多。

谁云五瘴毒，常备四时和。

刘克庄

刘克庄　即事四首

买得荒郊五亩馀，旋营花木置琴书。

柳能樊圃犹须种，兰纵当门亦不锄。

无力改墙姑覆草，多方存井要浇蔬。

区区才志聊如此，谁谓先生广且疏。







卷188

刘克庄

刘克庄　即事四首

目为诗客不胜惭，唤作园翁定自堪。

抱畒荷锄非鄙事，栽花移竹似清谈。

野人只识羹芹美，相国安知食笋甘。

晚觉齐民书最要，惜无幽士肯同参。

刘克庄

刘克庄　即事四首

墙角新开白版扉，时寻樵牧弄烟霏。

代耕岂若收躬稼，赐帛可如出自机。

湖海浪游今已倦，山林独往未全非。

百年只愿身强健，长为慈亲负米归。

刘克庄

刘克庄　即事四首

待凿新池引一湾，更规高阜敞三间。

缩墙恐犯邻家地，减树图看屋后山。

身隐免贻千载笑，书成犹要十年闲。

门前蓦有相寻者，但说翁今怕往还。

刘克庄

刘克庄　即事一首

书卷交疏觉昼长，田园收薄值年荒。

老而用事独毛颖，何以解忧惟杜康。

赐帛恩深优故老，催租人至败重阳。

西风烂熳开蓉菊，不管先生两鬓霜。

刘克庄

刘克庄　即事一首

过了田光盛壮时，年今望八复奚为。

薄浇磊磈嫌红酒，懒读聱牙喜白诗。

释子书求名卵塔，社人卜请记丛祠。

吾文谁道难施用，后有中郎赏断碑。

刘克庄

刘克庄　即席用实之郎中韵

偶临群彦宴公堂，老去斯庄莫遣荒。

东道主人如谢守，西阶重客欠王郎。

不能席上题鹦鹉，争免池边夺凤凰。

圣世英贤俱入彀，岂论狗监与鹰坊。

刘克庄

刘克庄　己未元日

久向优场脱戏衫，亦无布袋杖头担。

化弥勒身千百亿，问绛人年七十三。

诸老萧疏留后殿，高僧灭度少同参。

未应春事全无分，醉折缃桃蒲帽簪。

刘克庄

刘克庄　记方尊师事一首

坱坙司元化，回环列众真。

有称金阙令，无访玉楼人。

刘克庄

刘克庄　记汉事二首

溺天子殿衙，呕丞相车茵。

古有礼揖客，今无劾弄臣。

刘克庄

刘克庄　记汉事二首

秦尊君卑臣，汉敬贤如宾。

解角南郑将，前席洛阳人。

刘克庄

刘克庄　记汉事六言二首

纷然击柱诸将，付之起蕝叔孙。

向来常骂儒腐，今日方知帝尊。

【卷13】

刘克庄

刘克庄　记汉事六言二首

始欲报五世相，末不愿万户留。

少从黄石公授，晚与赤松子游。

刘克庄

刘克庄　记汉唐事六言二首

黄鹄之歌高古，大风之作激昂。

横汾酒酣乐作，其如感慨悲伤。

刘克庄

刘克庄　记汉唐事六言二首

辇路感春草句，殿阁赋薰风人。

联句未闻笔谏，凭高空忆侍臣。

刘克庄

刘克庄　记箕山商野事一首

放勋禅饮牛父，轩皇问牧马童。

曰夫子致南面，称天师拜下风。

刘克庄

刘克庄　记将李事

藐予小子衰残迫，惜我先人老寿稀。

厚币能牵四皓出，画图幸送二疏归。

子玄亘古芬芳史，伯始终身粪上讥。

頴叔资深俱已矣，岂无来者判聃非。

刘克庄

刘克庄　记梦

父兄诲我髧髦初，老不成名鬓发疏。

纸账铁檠风雪夜，梦中犹诵小时书。

刘克庄

刘克庄　记梦

昔梦趋旃厦，巍冠预讲论。

孤忠鄙张禹，薄命类虞翻。

稍觉刍言戆，徐瞻玉色温。

放臣绝朝谒，无路可酬恩。

刘克庄

刘克庄　记牡丹事二首

暴骸独柳冤谁雪，藁葬青山过者悲。

甘露殿中空诵赋，沉香亭畔更无诗。

刘克庄

刘克庄　记牡丹事二首

西洛名园堕劫灰，扬州风物更堪哀。

纵携买笑千金去，难唤能行一朵来。

刘克庄

刘克庄　记事

辇路香风吹软尘，拥途士女看朱轮。

朝为赫赫大京兆，暮作栖栖逆旅人。

姬院肉屏俄顷散，帝城眉样一番新。

惟应唤醒茅檐叟，长驾柴车戴幅巾。

刘克庄

刘克庄　记小圃花果二十首

借问缘何事，年年带笑容。

春风无可笑，止有笑衰翁。

刘克庄

刘克庄　记小圃花果二十首

勤披莱子服，种汝奉高堂。

汝自忘忧尔，吾忧未易忘。

刘克庄

刘克庄　记小圃花果二十首

果核无殊性，惟榴有北南。

红榴满天下，不似玉榴甘。

刘克庄

刘克庄　记小圃花果二十首

昔移红白种，同种谢池中。

一朵不留白，两池皆变红。

刘克庄

刘克庄　记小圃花果二十首

苦爱堂厨美，貛郎喜覆羹。

饱食林下笋，输与邵先生。

刘克庄

刘克庄　记小圃花果二十首

的皪开雕槛，氤氲入绮栊。

何须傍班马，卧起二花中。

刘克庄

刘克庄　记小圃花果二十首

但见空林摘，谁知园户馋。

诏书免包贡，野老可分甘。

刘克庄

刘克庄　记小圃花果二十首

生长古墙阴，园荒草树深。

可曾沾雨露，不改向阳心。

刘克庄

刘克庄　记小圃花果二十首

清泉浇后活，夜雨剪来新。

有客陈三韭，无钱致八珍。

刘克庄

刘克庄　记小圃花果二十首

陶子沉酣汝，刘郎佩服之。

元来天地内，乃有两东篱。

刘克庄

刘克庄　记小圃花果二十首

古有如瓶李，得之海上仙。

如何阿戎辈，鑽核怕人传。

刘克庄

刘克庄　记小圃花果二十首

累累生满树，知我老而饕。

绝胜齐三士，轻生为二桃。

刘克庄

刘克庄　记小圃花果二十首

曼卿仙不死，隐隐素骡嘶。

走入芙蓉里，花心路忽迷。

刘克庄

刘克庄　记小圃花果二十首

雨恼颦西子，晴扶睡贵妃。

老夫方入定，为尔一撩诗。

刘克庄

刘克庄　记小圃花果二十首

丛生山上下，影在月中央。

受性老弥辣，开花晚更香。

刘克庄

刘克庄　记小圃花果二十首

忆昔矜容色，如今懒抹涂。

谁能面皮皱，施粉又施朱。

刘克庄

刘克庄　记小圃花果二十首

春令园中本，移来村墅中。

大管今却献，黄帕不来封。

刘克庄

刘克庄　记小圃花果二十首

清旦书窗外，深丛茁一枝。

人寻花不见，蝶有鼻先知。

刘克庄

刘克庄　记小圃花果二十首

老景欢悰少，看花偶出嬉。

相随惟一肩，锦伞欲何施。

刘克庄

刘克庄　记小圃花果二十首

开落元华准，秾华浪得名。

今朝俄绿暗，昨日尚未荣。

刘克庄

刘克庄　记辛酉端午旧事二首

老子从来宠利轻，于棋待诏昧平生。

内中称赏秦郎帖，御笔批依不必更。

刘克庄

刘克庄　记辛酉端午旧事二首

最怕摛词与草麻，朝朝传布竞攻瑕。

而今失韵乖平仄，挞市哄堂一任他。

刘克庄

刘克庄　记颜

唤做农夫却逢掖，道是禅和又幅巾。

灞陵雪中耸肩客，天津桥上皱眉人。

刘克庄

刘克庄　记颜二首

不冻肩山耸，方暄鬓雪浓。

或云寿者相，敢道德人容。

补助无灵药，抚持赖瘦筇。

傍观莫相笑，年事合龙钟。

刘克庄

刘克庄　记颜二首

恰才犹两髧，倏忽已双皤。

昔似卫洗马，今成郭橐驼。

窝中老康节，龛里活弥陀。

纵使加冠剑，其如丑怪何。

刘克庄

刘克庄　记颜六言三首

谤之则丧家狗，誉之则人中龙。

华发去周柱下，深衣立鲁门东。

刘克庄

刘克庄　记颜六言三首

坐客惊问谁子，小孙道是吾翁。

文章呼延太尉，须眉张镐相公。

刘克庄

刘克庄　记颜六言三首

无空函达元子，有报书绝山公。

非牛溪负苓者，即鹿门采药翁。

刘克庄

刘克庄　记医语

身如桐半死，天尚罚枯株。

昔作红颜子，今为碧眼胡。

迷蒙银海眩，欹侧玉山扶。

惜尚名书画，缄縢可谓愚。

刘克庄

刘克庄　记杂画　□□□

君耳污□□，□□□□湾。

首阳落第二，前已有箕山。

刘克庄

刘克庄　记杂画　□□□

□□□□□，□□□□□。

历历丹青意，如讥睡海棠。

刘克庄

刘克庄　记杂画　□□□

□□□□□，□□□□□。

不必询名姓，知渠是谪仙。

刘克庄

刘克庄　记杂画　□□□

舜提归□□，□□□□梁。

束手无争执，应惭此玺郎。

刘克庄

刘克庄　记杂画　□□□

□□□□□，□□□□池。

却恐鱼之乐，庄生未必知。

刘克庄

刘克庄　记杂画　尝醋图

酿者不沾唇，旁观吸者颦。

翁真堪宰相，妪亦可夫人。

刘克庄

刘克庄　记杂画　卖卜图

牵羔仍抱子，翁媪各鹑悬。

破扇题周易，全家赖卦钱。

刘克庄

刘克庄　记杂画　卖炭图

衣襟成墨色，面目带煤尘。

尽爱炉中兽，谁怜窑下人。

刘克庄

刘克庄　记杂画　瘿

咬齑饥饿□，□□□□□。

乍可训童子，谁能说老兵。

刘克庄

刘克庄　记杂画　醉钟馗

坠帻长须丑，遗靴一足濡。

不须诃小鬼，烂醉要渠扶。

刘克庄

刘克庄　纪游十首

倦后入蒲龛，欣时出草庵。

偶圆灵照话，亦于善财参。

刘克庄

刘克庄　纪游十首

扪萝伏虎岩，把钓斩蛟潭。

偶有樵夫过，呼来与共谈。

刘克庄

刘克庄　纪游十首

昔与二龙友，同寻九鲤祠。

百身何可赎，一老偶然遗。

刘克庄

刘克庄　纪游十首

二客如龙虎，同登蟹井颠。

吾今成聱叟，渠久作飞仙。

刘克庄

刘克庄　纪游十首

北郭西郊外，联鞍共探春。

惟应旧猿鸟，犹记两诗人。

刘克庄

刘克庄　纪游十首

箧有亡友诗，愈久愈鲜健。

不归芙蓉城，定返灵芝殿。

刘克庄

刘克庄　纪游十首

照眼园花发，伤心墓草陈。

君谟两字谥，迂叟九分人。

刘克庄

刘克庄　纪游十首

轩豁百觚量，昂藏九尺身。

如何天夺尽，真率社中人。

刘克庄

刘克庄　纪游十首

自为遗老传，或入少年丛。

我已无同辈，谁能起此翁。

刘克庄

刘克庄　纪游十首

由晋以至唐，几人作文字。

前有酒德颂，后惟醉乡记。

刘克庄

刘克庄　季父习静哀诗四首

关洛源流远，乾淳辈行尊。

一檠常对卷，贰簋亦开樽。

缟素几空巷，玄纁不及门。

异时遗逸传，谁定访丘园。

刘克庄

刘克庄　季父习静哀诗四首

忆在婴儿日，常依少父傍。

不嗔仲容小，犹记阿宜长。

诲语祛蒙吝，埋辞愧惰荒。

从今有疑义，无复叩山房。

刘克庄

刘克庄　季父习静哀诗四首

习静先生子刘子，新阡即此是标题。

便无华表翔双鹤，不有生刍藉只鸡。

在昔陶潜书处士，从它孟德揭征西。

原头一恸关伦纪，始信彭殇未易齐。

刘克庄

刘克庄　季父习静哀诗四首

易学纷纷各著书，独于师说着功夫。

涪翁旧传七分止，邵子先天一画无。

不遣耆英陪讲读，空留章句授生徒。

即今黄策方施用，姑可藏山待后儒。

刘克庄

刘克庄　偈

远希大慧无，近笑孤峰絮。

多少初地人，争问末后句。

刘克庄

刘克庄　寄陈澈计议二首

十载三边惯辙环，来得书得报平安。

谓宜图画凌烟上，犹自翱游陇蜀间。

画策功多宁论赏，封侯事在且加餐。

传闻玉帐先禽辟，定有新铭刻剑关。

刘克庄

刘克庄　寄陈澈计议二首

匹马单鎗去复还，天生此士济时艰。

如何方奏淮夷雅，又遣行歌蜀道难。

兜刺史谁修废庙，汉将军尚有荒坛。

会当露布西陲捷，师拥斋旄客换班。

刘克庄

刘克庄　寄呈阳岩

与君非复昔年时，我瞎君聋各已衰。

萤案头光何必照，蚁床下斗不须知。

嵇康老觉形骸懒，扁鹊亡无耳目医。

只恐蒲轮催强起，林间未免独吟诗。

刘克庄

刘克庄　寄二徐

珍重渠家大小君，分明二陆是前身。

遥知洛下倾城看，锦样文章玉样人。

刘克庄

刘克庄　寄方时父

忆骑竹马已情亲，何况而今雪鬓新。

早日无金能结客，暮年有腻解污人。

忝三品料余宜斥，厌五侯鲭子不贫。

已向榕阴添钓石，傥来溪上伴垂纶。

刘克庄

刘克庄　寄方时父二首

长君三岁觉衰残，当子之年乞退闲。

兄已荷锄为老圃，弟方负笈上春官。

轻红入谱因人重，淡墨遗贤岂命悭。

欧九玉堂在天上，不如杜二草堂安。

刘克庄

刘克庄　寄方时父二首

跖富回贫赋予偏，有司之者勿尤天。

不争贵幸铜山铸，专筭书生纸裹钱。

仅有玉川数间屋，素无鲁望百弓田。

荒村牢落稀还往，傥肯重登入剡船。

刘克庄

刘克庄　寄冯初心给事

三入承明倦论思，都门祖帐忆当时。

琴弹古调将归操，箧宝初心送别诗。

经岁空函无一字，侵朝明镜有千丝。

遥知手内封还笔，山尚堪移此不移。

刘克庄

刘克庄　寄韩仲止

昨仕京华豪未减，脱韞不问贵游嗔。

诗家争欲推盟主，丞相差教作散人。

闭户自为千载计，入山又忍十年贫。

几思投劾从公去，背笈肩琴涧水滨。

刘克庄

刘克庄　寄汉阳守王中甫

自辞莫府径归耕，同舍分携阙寄声。

帐下飞书空有草，军中上缘独无名。

山深仆不闻时事，塞近君应得虏情。

闻道汉东堪卧治，讯来依旧说招兵。

刘克庄

刘克庄　寄何立可提刑

故人握节守齐安，闻说边头事愈难。

赤手募丁修险隘，白头擐甲御风寒。

半腰城甫包围毕，一把兵皆点摘残。

收得去年书在架，忆君灯下展来看。

刘克庄

刘克庄　寄和汤仲能

忆昨桃包返故乡，意君束带侍明光。

一书似坐穷为崇，百计无如去最长。

蚁穴梦残何足记，蟆陵愿在莫须偿。

即今台阁多收召，定有名公雪孝章。

刘克庄

刘克庄　寄洪云岩尚书

再尹神皋逾两载，市无群斗狱无冤。

至尊犹遣使传诏，细故何烦士举幡。

昨日千牙兵绕帐，今朝几个客过门。

悬知一念尤忠爱，报大臣知圣主恩。

刘克庄

刘克庄　寄夔漕王中甫

旧岁书犹至汉阳，新年梦已隔瞿唐。

西人久苦供军费，南士专营出峡装。

尘暗三边途尚梗，身游万里鬓应苍。

蜀山闻说多仙者，试为余求辟谷方。

刘克庄

刘克庄　寄刘实斋侍郎

狂胡昔犯高安郡，井邑皆经蹀血馀。

儿童犹记驯治化，盗贼能全白鹤居。

子政子骏皆博学，公是公非各著书。

侍郎鼎贵殿诸老，刘氏愈蕃而大欤。

刘克庄

刘克庄　寄卢威仲中书

艾翁孝庙老词臣，曾许樗翁接后尘。

想见柳边飞盖客，不忘花外小车人。

无斜封出公严惮，有赐金挥仆未贫。

闻上三房归大手，周洪以后欠新纶。

刘克庄

刘克庄　寄强甫

囝罢相依萤雪边，安知今汝亦华颠。

宁从歡乃翁孤钓，肯要原夫辈一联。

儿向诗中得三昧，吏钳纸尾怕分权。

客言大尹尤谦挹，每见屏星榻必悬。

刘克庄

刘克庄　寄强甫二首

出户询来使，能言别后舑。

病馀双鬓改，俸外一钱无。

撰杖陪诸老，篝灯课二雏。

梅天费调燮，善保不賒躯。

刘克庄

刘克庄　寄强甫二首

守局喧卑地，携孥寂寞滨。

鲁儒犹季吏，周礼有盐人。

勿发泥涂叹，姑持玉雪身。

秋风怀檄否，莆与福比邻。

刘克庄

刘克庄　寄泉僧真济

师邃于医者，闻诸谏议然。

若非禅性悟，必有脉书传。

药贵逢人施，方灵克日痊。

西风瓶锡冷，傥肯访沉绵。

刘克庄

刘克庄　寄人

老携诗卷入京华，觅店先须近酒家。

白发但能妨进取，未妨痛饮插梅花。

刘克庄

刘克庄　寄肃翁紫薇

当年临镜学施朱，不信人间有彼姝。

瞥见内家眉样别，回看镜里是村姑。

刘克庄

刘克庄　寄汤伯纪秘书

挽留天语极谆谆，愿为明时远牧民。

倏去居然令国削，至清浑不怕州贫。

断无苞匪聊崇俭，才用蒲鞭亦害仁。

莫比寻常骑竹马，使君元结一流人。

刘克庄

刘克庄　寄汤伯纪侍郎二首

明主虚怀相受言，苛留不住去翩然。

久无疏傅还乡事，始觉甘槃遁野贤。

真个浮云轻富贵，元来平地有神仙。

两翁到老相追逐，君驾青牛我执鞭。

刘克庄

刘克庄　寄汤伯纪侍郎二首

仗下鸣曾惊众听，省中语不愿人传。

骚留屈子芳菲在，史视胡公粪土然。

士到后凋方见节，世除勇退别无仙。

遥知洛下譀　君子，应笑侬诗老放颠。

刘克庄

刘克庄　寄汤季庸侍郎

粤从紫气度函关，更十年中几赐环。

一叶身轻归去勇，六丁力尽

来难。

高情常寄纷华外，晚节全观出处间。

别后有书无寄处，聊凭小阮问平安。

刘克庄

刘克庄　寄题惠州嘉祐寺坡公手植枞树

谁道炎州无劲植，君看韩木与苏枞。

憩棠此日成遗爱，伐树当年不见容。

巴俗曾传莱相柏，番人犹敬范公松。

阅三甲子方拈出，吴令之贤岂易逢。

刘克庄

刘克庄　寄题建阳马氏晚香堂

自锄空旷汲潺湲，占断清溪第几湾。

傍九日开侵岁晏，居千花殿觉天悭。

餐英饮露平生事，遗臭流芳一念间。

菊不负君君负菊，年年秋不在家山。

刘克庄

刘克庄　寄题建阳宋景高友于堂

枢相落成文甚古，府君卜筑墨犹新。

宛如酿枣分梨日，堪愧燃萁煮豆人。

五桂必攀昆季爽，三荆不析户庭春。

梦中犹识三溪路，安得登堂列下宾。

刘克庄

刘克庄　寄题李尚书秀野堂一首

江上归来两鬓丝，倒囊惟剩草堂赀。

云山有态争呈献，天海无边入指麾。

怪石远从商舶至，名花多自别州移。

寄声独乐先生说，世事而今尚可为。

刘克庄

刘克庄　寄题南康胡氏春风堂

芋魁菜甲必同食，石田茅屋不忍析。

有时对床听风雨，有时共灯窥简册。

大兄独抱古人道，群季各修弟子职。

一门和气常如春，紫荆花开庭草碧。

宛然生在舞雩时，又若坐于明道侧。

吾尝三复棠棣诗，周公千载有惭色。

共梨公枣能几何，摘瓜煮豆堪太息。

区区锥刀未足让，伯夷逊国采薇吃。

君能聚族真卓行，余亦为兄愧凉德。

莫年在意观庐山，因作春风堂上客。

刘克庄

刘克庄　寄题沙县死事祝将祠堂

淮右多良将，吾犹识祝侯。

虎生能肉食，豹死有皮留。

铁汉为挥涕，冰翁与雪雠。

标名忠义传，荣甚复何求。

刘克庄

刘克庄　寄题上饶方氏野堂

尊君曾索野堂吟，忽忽归舟忘至今。

旧有田庐无偃仰，新移花木已幽深。

远书来责订金诺，拙咏聊酬挂剑心。

行尽四方垂八十，始知朝市愧山林。

刘克庄

刘克庄　寄题邵武死事胡将祠堂

士各全躯命，惟侯视死轻。

张巡须尽怒，先轸面如生。

短刃犹枭冠，空弮尚背城。

新祠箫鼓盛，人敬比神明。

刘克庄

刘克庄　寄题小孤山二首

鼻祖耳孙同嗜好，买山世世种梅花。

直从和靖先生户，割上寒斋处士家。

刘克庄

刘克庄　寄题小孤山二首

梅花种子无穷尽，和靖何曾占断休。

若向鼻端参得透，孤山不必在杭州。

【卷14】

刘克庄

刘克庄　寄题心泉

之子幽栖恨未深，飞泉来处有亭临。

觚悬木杪犹烦耳，易在床头且洗心。

夸士十浆须五馈，痴人一帚享千金。

箕山颍水应如故，太息巢由不可寻。

刘克庄

刘克庄　寄题徐候雨山堂

竹溪来索后村吟，读记披图已醒心。

岂是沕渊行雨懒，亦非避地入山深。

喜看素瀑飞青壁，不管苍苔卧绿沉。

西北城高刁斗急，将军未可问山林。

刘克庄

刘克庄　寄题徐仲晦须友堂二首

病翁岁晚朋从绝，细读高文面发惭。

士贵切磋宁独学，僧虽苦硬有同参。

名堂盖取伦之五，开径那无益者三。

见说户庭来不拒，傥分半席待樗庵。

刘克庄

刘克庄　寄题徐仲晦须友堂二首

西山仙去各离群，穷达区区不足云。

仅有尹谯守伊洛，更无房魏说河汾。

虎皮子盍闿新义，蠹简予方辑旧闻。

何日蹇驴载樽酒，一灯析理更论文。

刘克庄

刘克庄　寄题杨懋卿孝感堂

哭时闻者亦欷嘘，双鹤随声下碧虚。

帝出丝纶照穹壤，官施绰楔表门闾。

今无陶侃谁能尔，古有苏耽莫是渠。

华发史儋曾载笔，尚能浓墨为君书。

刘克庄

刘克庄　寄题赵广文南墅

博士才名贺白流，讵应蚤计到菟裘。

宫中未索清平调，海上聊为汗漫游。

隐几饱看山变态，开轩惟对竹清修。

买邻有志嗟无力，肯与羊昙共睹不。

刘克庄

刘克庄　寄题赵尉若钰兰所六言四首

平生憎鲍鱼肆，何处割山麝房。

试与君评花品，不如渠有国香。

刘克庄

刘克庄　寄题赵尉若钰兰所六言四首

屈子平章荃蕙，荀卿区别芷槐。

志洁真饮露者，性恶似渐滫来。

刘克庄

刘克庄　寄题赵尉若钰兰所六言四首

高标可敬难狎，幽香似有如无。

世间少别花者，海上多逐臭夫。

刘克庄

刘克庄　寄题赵尉若钰兰所六言四首

绕林寻香不见，对花写貌失真。

痴人鼻孔无辨，俗子毫端有尘。

刘克庄

刘克庄　寄题竹溪平远轩

颠米含毫野处名，略安栏槛不施扃。

原田足雨陂塘白，天海无云岛屿青。

邻叟扶犂耕斥卤，行人休树濯清泠。

何时去作轩中客，并欲传公道德经。

刘克庄

刘克庄　寄翁丹山侍郎

阅尽诸公上要津，丹山除目一番新。

六卿尤重大宗伯，九制须还老舍人。

太史将封乃留滞，纪瞻虽召尚逡巡。

应怜公干今衰病，频寄书来寂寞滨。

刘克庄

刘克庄　寄吴恕斋侍郎

几年病卧禅床上，一旦名标御札中。

收召东都无处士，记怜北谷有愚公。

依然晚景垂衰白，胜似天街踏软红。

多谢皋夔与周召，十分结裹后村翁。

刘克庄

刘克庄　寄熊主簿

一出悬知计已非，更堪留滞未成归。

即今白首负松菊，何处青山无蕨薇。

不恨老从中岁至，但悲事与素心违。

当斋寂寞生秋草，几度临风忆杜微。

刘克庄

刘克庄　寄徐夏叔

曾识徐卿二子奇，秋来往往梦琼枝。

明时莫作沉湘赋，暇日应题望岳诗。

主爱客卿宁忍舍，兄嗟予季若为思。

湖南岁晚多回雁，频寄书归尉别离。

刘克庄

刘克庄　寄徐直翁侍郎二首

锐惰皆由气所为，浩然不屈是男儿。

未知重入修门后，何似初攀折槛时。

已有客贻绝交论，岂无人取送行诗。

勿令一种求疵者，妄议君侯凤德衰。

刘克庄

刘克庄　寄徐直翁侍郎二首

忆昨纷纷众喙鸣，怪君噤齘久无声。

得非家客留廷尉，或是闺人沮仲卿。

白璧微瑕终古在，黄金横带霎时荣。

从来公议无情甚，莫遣蒙斋独擅名。

刘克庄

刘克庄　寄杨休文高士

未答前书每有惭，忽收近讯自开缄。

缴回玉笥山人号，换得金门羽客衔。

石鼎联诗尘满砚，竹宫应制草盈函。

可怜予与君俱错，投老方思卸戏衫。

刘克庄

刘克庄　寄衣曲

征夫去时着伫葛，征夫未回天雨雪。

夜呵刀尺制寒衣，儿小却倩人封题。

上有泪痕不教洗，征夫见时认针指。

殷勤着向边城里，莫遣寒风吹腠理。

江南江北一水间，古人万里戌玉关。

刘克庄

刘克庄　寄沂孙

帝失遗珠不知处，离朱象罔遍咨询。

彼皆宗此于方外，汝独问之于水滨。

求我声音难见佛，得吾骨髓别无人。

即今牛骥嗟同皂，天网何时罩凤麟。

刘克庄

刘克庄　寄永嘉王侍郎

珍重西清老，书来访薜萝。

为邦应好在，作佛竟如何。

花押常衙少，柑香静坐多。

闻公须尚黑，未害小婆娑。

刘克庄

刘克庄　寄章贡姚别驾

赣江当日血成川，谁肯身驰不测渊。

尺檄约降诸峒静，单车禽畔一城全。

带刀俗染惟新化，横槊诗刊第几编。

想与元龙谈世事，亦怜疏拙老林泉。

刘克庄

刘克庄　寄章贡姚使君

虔在江西尤钜丽，极知君相选侯难。

昔多法从怀州绂，今少诗人上将坛。

敛戌官兵申拆洗，放衙豩洞报平安。

衰颓欲纳辕门谒，却怕崆峒腊雪寒。

刘克庄

刘克庄　寄赵昌父

世上久无遗逸礼，此翁白首不禅冠。

一生官职监南岳，四海诗盟主玉山。

经岁著书人少见，有时入郭俗争看。

何因樵服供薪水，得附高名野史间。

刘克庄

刘克庄　寄赵简叔知宗

造物方将贵此翁，煌煌三印屈盘红。

笺天不受珠犀涴，表海新兼鈇钺雄。

诗满名山留妙墨，舶归外国说清风。

何当把臂登云榭，共看鲸波浸碧空。

刘克庄

刘克庄　寄左次魏二首

多谢齐安牧，交情未阔疏。

方筹江北事，肯寄海南书。

开幙交锋处，修城劫火馀。

别来各添岁，筋力近何如。

刘克庄

刘克庄　寄左次魏二首

同事征西府，闻君已绣衣。

小侵今视昔，大捷是耶非。

酋长舆尸返，偏裨奏凯归。

六关天样险，莫遣贼飞能。

刘克庄

刘克庄　骥孙晬日

骥子丰神水似清，晬盘拿了太憨生。

语迟未识罢并囝，性慧过如姊与兄。

顾我高明惭父祖，愿儿愚鲁至公卿。

何时长大胜冠带，处处将车捉辔行。

刘克庄

刘克庄　夹漷草堂

岭绝瀑源穷，曾于此筑宫。

得知千载上，因住万山中。

废址苔荒尽，遗书电取空。

高皇南渡始，却议及招弓。

刘克庄

刘克庄　甲辰春日二首

买牛搜粟向蛮烟，衰病安知璧偶全。

使者召归曾四辈，臣之得罪又三年。

柳刘漏语谁云尔，绛灌怜才定不然。

纵使有泉堪洗耳，先生此愧若为湔。

刘克庄

刘克庄　甲辰春日二首

学问过时已悍坚，文章垂老未精专。

薰琴何患无赓载，秋扇明知有弃捐。

旧读温寻浑不记，新吟锻炼久方圆。

此生幸不当词翰，免被人嘲上水船。

刘克庄

刘克庄　甲辰书事二首

捷书犹湿谤书随，太息斯人得祸奇。

文举旧曾称一鹗，退之亦自喜孤罴。

彼谗罔极身罗织，吾意怜才力发丝。

老去眼中神骏少，诸君莫怪道林师。

刘克庄

刘克庄　甲辰书事二首

往萌芽曼卿曾夺敕，后来同甫竟成名。

草茅匹士谋身拙，槐棘诸公议法平。

囚服若为探禹穴，明时定不血秦坑。

何当拜舞鸡竿了，沽酒刲羊与压惊。

刘克庄

刘克庄　甲寅岁除

老戴黄冠备扫除，空餐忽忽岁云徂。

击衔每愧监临旷，书考犹欣过犯无。

地主多情馈椒酒，阍人失职废桃符。

绝怜榾柮通红火，不与吾儿共地炉。

刘克庄

刘克庄　甲寅元月二首

少小逢场老罢休，衰残更阅几春秋。

瓜牛庐有亲情贺，罗誉门无谒刺留。

梦断玉皇香案畔，诗成田舍火垆头。

赐驹牵与萧京兆，归去姑乘款段游。

刘克庄

刘克庄　甲寅元月二首

七袠髒髒病鲜懽，君恩犹许备祠官。

婢传稚子屠苏酒，奴笑先生苜蓿槃。

自叹管君今老秃，更悲庞叟不团栾。

新年辜负如筛饼，炮附煨姜胃尚寒。

刘克庄

刘克庄　兼舶一首

鬻筴飞刍瘴海濒，扇遮不断庾公尘。

而今更遣兼琛节，羞写冰衔寄故人。

刘克庄

刘克庄　兼诸司二首

白头忽有印累累，符牒如山退食迟。

但见旋添庭下事，不知屯减集中诗。

刘克庄

刘克庄　兼诸司二首

只是从前疏拙身，而今结驷昔悬鹑。

伯鸾老去无遗恨，触忆同操井臼人。

刘克庄

刘克庄　柬陈寺丞筑城

事变相寻智亦新，烂泥堆起石嶙峋。

断无馀力谋蒸土，颇有傍观哂寘薪。

自古虚心容议者，即今枵腹役耕民。

姑尤聊摄皆齐境，莫遣郊封有诅人。

刘克庄

刘克庄　柬春谷工部

假使富埒国，何如贫在家。

尚存侬汉札，宁夺我齐瓜。

刘克庄

刘克庄　柬方寺丞病足

西北名山未遍经，讵宜倚杖立竛竮。

脉通气数医难晓，病在皮肤药易灵。

昔走战场常纵靶，今居内屋更施屏。

平生受用嵇康论，欲献公为座右铭。

刘克庄

刘克庄　柬惠安同安叶陈二明府并烦安溪林明府寄似

吾友二三子，联翩有国都。

平平虽县谱，急急奈州符。

亦既吹虀矣，还能吸醋无。

高年颇更事，莫哂瞽言迂。

刘克庄

刘克庄　柬人求驴子

闻在江宁得小驴，价高人说是名驹。

行时亦肯过桥否，饥后还能饮涧无。

不称金鞍驮侍女，只宜席帽载贫儒。

濡陵雨雪诗家事，乞与它年做画图。

刘克庄

刘克庄　检校樗庵花木二首

我与兹山殆有缘，手栽一一已参天。

主林神黠□□佛，老树精乖意是仙。

留客看花聊席地，课僮种树频浇泉。

丹成未可匆匆吃，且向溪边住十年。

刘克庄

刘克庄　检校樗庵花木二首

林密山深客少过，暮年杖履此婆娑。

桂开香□□□窟，桧长高于窣堵坡。

不记玄晖红芍药，且栽□□□蓑荷。

圣丘未必知为圃，何似姑师郭橐驼。

刘克庄

刘克庄　简叔和诗再寄

弃置而今成秃翁，君恩量给太仓红。

着鞭纵落诸公后，挥麈犹堪一世雄。

花月三千篇绝唱，海天九万里刚风。

胸中本自无冰炭，况读君诗益扫空。

刘克庄

刘克庄　简竹溪二首

溪边紫气半空浮，父老携杖看故侯。

叔夜相思曾命驾，子猷一返少来舟。

煨残僧芋平分吃，说道天花烂漫休。

村叟安能留此客，地行仙偶出山游。

刘克庄

刘克庄　简竹溪二首

驻颜元不待丹砂，筋力浑如昔建牙。

剥尽皮毛真理窟，分些膏馥与儒家。

苦吟寒谷应生黍，罢讲诸天亦雨花。

自笑一生迷传注，傥容北面学南华。

刘克庄

刘克庄　见方云台题壁

寄书迢递梦参差，每见留题尉所思。

不论驿亭僧寺里，有山水处有君诗。

刘克庄

刘克庄　见新历有感

小时玉雪二尊怜，两字眉间点缀鲜。

尚记嬉游佩觿日，安知荏苒钓璜年。

渡辽难以偏师从，归鲁犹将旧学传。

自古乡先祭于社，不须辛苦上凌烟。

刘克庄

刘克庄　建州

风紧云高雪尚悭，建州城北倚阑干。

林梢淡日红如线，应为梅花暖晚寒。

刘克庄

刘克庄　饯潘使君二首

送去迎来两毂朱，如侯治行极稀疏。

清惟薄采闽山荔，仁不曾苞丙穴鱼。

遗爱验于还印后，归装贫似下车初。

汉廷尚有公卿阙，颇怪龚黄欠玺书。

刘克庄

刘克庄　饯潘使君二首

一念拳拳帝所临，士民皆谅使君心。

随车雨每孚精祷，下濑船多出俸金。

两载公真茹檗苦，百年人尚爱棠阴。

从今紧闭袁家户，庭雪平腰径草深。

刘克庄

刘克庄　饯送高大著出镇严陵

抗疏鸣阳易，翻身出昼难。

无家归蜀道，有敕管严滩。

席藁臣言戆，分茅圣度宽。

空令同馆士，极目认帆竿。

刘克庄

刘克庄　饯乡守宋监丞二首

束起蒲鞭教令清，郡人未识疾呼声。

瓯闽莫不兴于学，虞芮忘其所以争。

父老见棠思旧爱，儿童骑竹若初迎。

何须更说郎官省，小却犹当拜水衡。

刘克庄

刘克庄　饯乡守宋监丞二首

牛屋渔矶在履封，晚将身世托春风。

荒原拾穗谁怜我，小队寻花屡屈公。

耄有须眉如盖老，衰无歌诵美文翁。

明时各遂飞潜性，去矣鞭鸾碧落中。

刘克庄

刘克庄　健忘一首

昏昏健忘废专精，默坐空斋忽自惊。

少作回看如两手，旧书重读似前生。

却疑安世知三箧，不晓睢阳记一城。

莫怪诗成呼烛写，晓窗追忆欠分明。

刘克庄

刘克庄　江南五首

已报行营入，犹夸僭垒坚。

何曾陵谷变，但见市朝迁。

刘克庄

刘克庄　江南五首

鋹也騣孺子，并蛙徒自尊。

如何南武帝，面缚向夷门。

刘克庄

刘克庄　江南五首

具艦逃安往，焚巢溃不支。

区区一州力，不足辱王师。

刘克庄

刘克庄　江南五首

宣劝犹疑鸩，龙颜笑引觞。

络鞍奉明主，执梃长降王。

刘克庄

刘克庄　江南五首

身是假皇帝，国由内太师。

伪朝旧宫殿，历历有遗基。

刘克庄

刘克庄　江山道中

纯绵未觉中年暖，薄酒难禁二月寒。

可惜一溪桃李树，贪程不得过桥看。

刘克庄

刘克庄　将至海丰

渔盐旧俗惯恬熙，兵火新民脱乱离。

石路树阴三十里，今犹仿佛太平时。

刘克庄

刘克庄　蒋迈说易

新图别义初拈出，四座皆惊昔未闻。

定是胸中通象数，或于梦里见羲文。

向来夫子编三绝，近世名儒说七分。

自笑腐生尊古注，可能挟册便从君。

刘克庄

刘克庄　郊坰

所生在郊坰，田园事遍经。

浅沟晴后塞，高垅雨馀青。

屋润邻翁富，祠新社鬼灵。

南州无酒禁，十户九旗亭。

刘克庄

刘克庄　郊行

一雨饯残热，忻然思杖藜。

野田沙鹳立，古木庙鸦啼。

失仆行迷路，逢樵负过溪。

独游吾有趣，何必问栖栖。

刘克庄

刘克庄　郊行

薄有西风意，郊行得自娱。

山晴全体出，树老半身枯。

林转亭方见，江侵路欲无。

何妨桥缆断，小{左舟右定}故堪呼。

刘克庄

刘克庄　教授方君孺人刘氏哀诗二首

古昔尊年德，今谁问孝廉。

空烦推毂荐，不合相轮尖。

鄇叟行歌乐，台卿自志谦。

嗟予老而秃，何以发幽潜。

刘克庄

刘克庄　教授方君孺人刘氏哀诗二首

伯姊真贤妇，闺门行可师。

虽从合拊礼，似欠悼亡诗。

壁已空遗挂，碑谁补色丝。

嗟呼保及矣，托此识余悲。

刘克庄

刘克庄　节惠

醉似东皋子，愚于北谷去。

何当节一惠，单谥作愚翁。

刘克庄

刘克庄　诘旦思之世岂有不押之韵辄和北山十首

细比蝇须类，凶加豹脚名。

飞颺新得势，么喝远闻声。

抱怨芳筋露，惊眠玉颊頳。

天公许姑息，长养更生成。

刘克庄

刘克庄　诘旦思之世岂有不押之韵辄和北山十首

了不分芳臭，营营浪自喧。

士为女听惑，溷比帝居尊。

鱼馁庖难脍，瓜香圃欠樊。

冰霜不恕汝，卦义取诸坤。

刘克庄

刘克庄　诘旦思之世岂有不押之韵辄和北山十首

绝喜有肉汉，何嫌逐臭夫。

形悭一烂粟，口遍四方糊。

鲁叟袗絺绤，荆卿袖匕图。

朝来询酒畒，莫已变酸无。

刘克庄

刘克庄　诘旦思之世岂有不押之韵辄和北山十首

闽人尤惜荔，鲁史首书灾。

秽德非常臭，鲜装若自媒。

今年暂枵腹，来世勿投胎。

安得清风扫，何忧绛实雙。

刘克庄

刘克庄　诘旦思之世岂有不押之韵辄和北山十首

嘈杂乘阴雨，跳梁占废池。

张唇谁不厌，磔腹帝宁私。

足踏银床险，身蒙锦襖痴。

世方多吻士，吾有感于斯。

刘克庄

刘克庄　诘旦思之世岂有不押之韵辄和北山十首

姑妇晨妆废，其他务未遑。

愁逢桑叶贵，贫共织灯光。

战士支衣众，宫嫔剪彩忙。

可怜功最大，不待华清汤。

刘克庄

刘克庄　诘旦思之世岂有不押之韵辄和北山十首

出穴宫新邑，分房定嗣君。

共为绵蕝礼，各效采花勤。

暮返宜修夕，晨趋每辨昕。

逢人施毒虿，宁比细腰云。

刘克庄

刘克庄　诘旦思之世岂有不押之韵辄和北山十首

忽忽聚还散，荧荧暗复明。

去嫌灭烛秽，来照读书清。

不必烦罗扇，何妨屏铁檠。

蚌珠大如月，不及尔身轻。

刘克庄

刘克庄　诘旦思之世岂有不押之韵辄和北山十首

所谓善鸣者，泠然入耳清。

为谁弦雅奏，举世赏繁声。

露可充渠腹，泉堪濯我缨。

直令抱枝槁，终不肯蝇营。

刘克庄

刘克庄　诘旦思之世岂有不押之韵辄和北山十首

未必灵于己，徒令厌我龟。

元君虚见梦，太卜不能知。

偶活因涂尾，宁饥勿朵颐。

会携渠与鹤，海上访安期。

刘克庄

刘克庄　诘猫

古人养客乏车鱼，今汝何功客不如。

饭有溪鳞眠有毯，忍教鼠吃案头书。

刘克庄

刘克庄　疥癣二首

发肤勿毁斯为孝，疥癣虽微至不仁。

血气衰无丹换骨，亲朋疏恐癞传人。

裸裎懒对炎凉客，汤熨犹贪闪电身。

臭腐神奇同尽耳，全归即可见先亲。

刘克庄

刘克庄　疥癣二首

试脱中单肌起粟，俄生点隐状如沙。

绝怜病叟鷄皮皱，难借灵妃鸟爪爬。

昔号玉人曾美皙，今成铁汉已顽麻。

戏衫脱了无羁束，纵见三公手懒叉。

刘克庄

刘克庄　借韵跋林肃翁省题诗

昔冠南宫淡墨书，当年万卷各名糊。

至今处子尚绰约，应笑老婆曾抹涂。

咏庆云图如着色，和薰风句肯从谀。

行三十里余方悟，敢与杨修较智愚。

刘克庄

刘克庄　金陵作

高牙拂云车带雨，清晓西州气成雾。

玉麟堂上少文书，白鹭亭前多杖屦。

古来此地一都会，城郭楼台尽非故。

落日曚曨江北山，断烟仿佛新亭路。

神州岂但夷甫责，西风更有元规污。

是中端的得长城，正自不能堪短簿。

戏马频从九日游，南楼许共诸君住。

眼前突兀坡老碑，醉里吟哦谪仙句。

只今蕙帐怨猿鹤，想见齐盟忆鸥鹭。

淮南四月蚕麦熟，宫阙山河烦卧护。

了知此意诚能驯，未许寻公遂初赋。

刘克庄

刘克庄　锦湖新亭告成宸翰大书水村二字以落之二诗辄附贺客之后

暂辞玉笋眷犹浓，朝野皆知不世逢。

贺老曾求湖一曲，希夷亦乞华三峰。

凤衔奎墨飞华扁，虎拜觚棱折御封。

帝以此翁深易学，除官壹似郑司农。

刘克庄

刘克庄　锦湖新亭告成宸翰大书水村二字以落之二诗辄附贺客之后

自说秋毫尽帝恩，煌煌曦画照乾坤。

偶留佳客常投辖，怕碍游人不设门。

枕曲先生传醉种，咏梅处士有诗孙。

何须更羡东西陕，君管南村我北村。

刘克庄

刘克庄　锦孙

胎发落居后，屠苏饮最先。

眉间八十字，愿汝过翁年。

刘克庄

刘克庄　进德

进德功夫有浅深，一毫间断即差参。

醉无谬误明持敬，怒亦中和见养心。

为善岂须朋友责，积勤常若父师临。

向来岁月悠悠过，垂老方知痛自箴。

刘克庄

刘克庄　进读唐鉴彻章谢恩唐律一首二十韵

勋华嗟已远，最近莫如唐。

祖禹忠于宋，云周监有商。

虽然张万目，终未立三纲。

贞观初勤恤，开元未怠荒。

录忘曲江献，镜惜郑公亡。

节镇私斋钺，兵权假贵珰。

甫闻平夏蜀，寻又失河湟。

历历前朝事，惓惓治世防。

几年藏秘府，一日进华光。

主圣勤稽古，臣愚值彻章。

重瞳悉该贯，呐舌愧精详。

前接夔龙武，后陪鹓鹭行。

舜歌奎宿灿，镐宴木天凉。

凤夸分新焙，鱼须出尚方。

玉骢五花白，宝带万钉黄。

内酝沾宣劝，朝衣惹御香。

染濡乏才藻，赓载仰明良。

拔擢由民伍，推迁侍帝旁。

荣犹恋旃厦，惫不任簪裳。

尚念申公老，非如贺监狂。

刘克庄

刘克庄　进经筵讲礼记彻章诗

惟王建邦国，以礼定乾坤。

大分严堂陛，弥文及冠昏。

徐行非曰逊，亟拜不为烦。

臣岂容私量，人谁越短垣。

秦惟损则覆，鲁以秉而存。

制备周京奠，仪成汉帝尊。

民彝何可泯，经籍未尝燔。

明主亲临决，诸儒共讲论。

裨谌谩求野，戴圣自专门。

伋学方垂范，聃书盍塞源。

四篇殊建武，百问陋开元。

会穊新编钜，芟夷聚讼繁。

俚辞羞狗曲，小辨戒猩言。

舞蹈威颜近，传宣诏语温。

昭回洒牺画，燕衎洽尧樽。

宝带颁藏府，名驹出大宛。

{左扌右秉}持叨象版，烹啜试龙园。

羁贱均蝼蚁，清华缀鹭鹓。

謏闻惭倚席，朽质谬乘轩。

占毕无嘉颂，将何报上恩。

刘克庄

刘克庄　晋元帝庙

元帝新祠西郭外，野人吊古独来游。

阴阴画壁开冠剑，寂寂丝窠上璪旒。

势比龙盘犹在眼，事随鸿去不回头。

叶碑廊下无人看，欲去摩挲又少留。

刘克庄

刘克庄　精卫衔石填海

精卫衔冤切，轻生志可怜。

只愁石易尽，不道海难填。

幻化存遗魄，飞鸣累一拳。

终朝被芥子，何日变桑田。

鹃怨啼成血，鸱沉怒拍天。

君看尝胆者，终有沼吴年。

刘克庄

刘克庄　景定初元即事十首

祲扫青山峡，功高赤壁矶。

只宜奉头竮，莫待剖羓归。

刘克庄

刘克庄　景定初元即事十首

粝食忧民瘠，茅庐念士寒。

一生怜此老，错把两眉攒。

刘克庄

刘克庄　景定初元即事十首

诸老云台上，人人画一筹。

奈何令退士，长抱杞人忧。

刘克庄

刘克庄　景定初元即事十首

昨朝捷旗至，明日警书驰。

避殿犹如故，来庭定几时。

刘克庄

刘克庄　景定初元即事十首

臣繇贺捷表，臣结中兴碑。

亘古雄辞在，于今老学谁。

【卷15】

刘克庄

刘克庄　景定初元即事十首

客骇蒙倛面，儿扶痽瘘身。

有时临镜问，此老是何人。

刘克庄

刘克庄　景定初元即事十首

溪水拍浮满，野花红白多。

老夫被牵率，信步出鸡窠。

刘克庄

刘克庄　景定初元即事十首

饮狂插红杏，醉倒藉苍苔。

董子窥园出，庞公上塿回。

刘克庄

刘克庄　景定初元即事十首

邕题碑板富，郊因诗句穷。

濡毫乏精婢，随马有奚童。

刘克庄

刘克庄　景定初元即事十首

倦揽今书尺，时将晋帖看。

殷生与宰相，一体问平安。

刘克庄

刘克庄　警斋侍郎和放翁与茶山五言寄余次韵一首

髫龀参诸老，辱置书册前。

上起马本纪，下迄李续编。

积勤迫榆景，扶病登木天。

貌丑况古妆，臂短非善缘。

时人讪晚谬，弟子嘲昼眠。

堕甑懒回顾，弃扇羞乞怜。

众皆惊曲径，余惟泥方穿。

平生忧世病，华佗不能痊。

仰即丹凤鷑，俯视磨蚁旋。

居常哂触蛮，安肯分济川。

舐鼎堪骨蜕，载质堪骨蜕，

载质从心悁。何当坐一月，

大胜读十年。惜哉已耄及，

晨镜雪满颠。仙家能返童。

刘克庄

刘克庄　警斋侍郎舟和放翁五言过奖衰朽且示雄文二编次韵一首

熟读公诗文，高出骚选前。

蹇余相追逐，严句入杜编。

里鼓闻咸池，山歌混葛天。

刀圭靳付授，分寸难扳缘。

偶逢浮丘伯，月下吹箫眠。

凤哹不可和，蚓窍殊自怜。

披我云锦裳，易去短褐穿。

啖我玉井藕，洒然渴肺痊。

回澜使东之，斡天令左旋。

斯文恃砥柱，诸老随游川。

交游愧忝窃，薰摘劳结悁。

当论先后觉，宁较大小年。

已得渥洼骏，共登崑崙颠。

指点归宿处，目览非耳传。

刘克庄

刘克庄　警斋吴侍郎再和余送行及居厚弟诗各次韵

朝阳凤哹更谁同，回首啾啾笑候虫。

洛下二龙闲马吕，建中两豸数邹龚。

呼来伯雅聊排闷，叱去奴星莫送穷。

华发未交衰飒甚，敢鸣破釜答编钟。

刘克庄

刘克庄　警斋吴侍郎再和余送行及居厚弟诗各次韵

朝骑宝马听鸡声，夕问归舟灶婢惊。

手扳抽还无责任，谏书讫了少施行。

有时短褐过邻舍，不记巍冠待迩英。

善类合离关世运，非人颊舌所能争。

刘克庄

刘克庄　警斋吴侍郎再和余送行及居厚弟诗各次韵

曾听仙韶宴玉津，岂知金弹忽危身。

谁为高树凤凰语，无奈雕笼鹦鹉嗔。

拙射元非落雕身，村眉难比扫蛾人。

新裁白伫衣如雪，一点休教染洛尘。

刘克庄

刘克庄　警斋吴侍郎再和余送行及居厚弟诗各次韵

少小携书借隙光，宵眠常晏起常忙。

莫嫌茅舍曝朝日，犹胜板桥行晓霜。

藜杖久疏前阁老，桃花不记旧台郎。

自惭道学工夫浅，晚却逃儒入老庄。

刘克庄

刘克庄　九叠

商略红儿何足比，丁宁青女不须嗔。

故横瘦影禁持月，时送微香漏泄春。

刘克庄

刘克庄　九叠

翠袖佳人寒倚竹，素衣仙子昼看花。

村墟忽有殊尤观，茅屋俄成富贵家。

刘克庄

刘克庄　九叠

苍头呵欠纳诗卷，赤脚鬅鬿收药铛。

惟有小窗一枝影，夜寒不睡伴先生。

刘克庄

刘克庄　九叠

贵家选色斛量珠，洗尽铅华绝代无。

老子效颦聊复尔，名崑崙婢作琼奴。

刘克庄

刘克庄　九叠

薄薄中单掩塞酥，不知眉黛有愁无。

微颦莫是尝梅子，好事论为齿痛图。

刘克庄

刘克庄　九叠

国色名花俱绝代，玉人甘后本双身。

劝君薄薄施朱粉，莫遣名花妒玉人。

刘克庄

刘克庄　九叠

名见商书又见诗，畹兰难拟况江蓠。

灵均苦要群芳聚，却怪骚中偶见遗。

刘克庄

刘克庄　九叠

门户重重绣幕遮，十分国艳属侯家。

谁知蔡琰燕山燕，愁听胡笳对雪花。

刘克庄

刘克庄　九叠

和靖终身欠孟光，只留一鹤伴山房。

唐人未识花高致，苦欲为渠聘海棠。

刘克庄

刘克庄　九叠

新咏平生陋玉台，梨园以后更堪哀。

宁随太白金鞍去，莫放花奴羯鼓来。

刘克庄

刘克庄　九和

人见休官欺冷落，天将高寿准迁除。

镊千茎雪形容变，卸一条冰涕唾如。

病怕执绥升玉辂，老难垂耳服盐车。

身闲绝喜无拘束，巢鹤终胜似釜鱼。

刘克庄

刘克庄　九和

群儿孰敢比肩随，翻水成文出愈奇。

人欲关弓戕后羿，天宁飞箭中王罴。

爱材不忍淹丛棘，去恶真如斩乱丝。

珍重阿蒙宜努力，此生不可负君师。

刘克庄

刘克庄　九和

贯索星明方用事，金花帖至枉标名。

朝无左或容邹子，家有婵媛詈屈平。

忍使衣冠同坐锢，未闻逢掖自机坑。

还乡何止交游绝，鸥鸟逢渠也自惊。

刘克庄

刘克庄　九日

起瞻宇宙尚阴霾，杖策篱东一散怀。

发少可堪乌帽落，樽空凝望白衣来。

插萸兄弟悲终鲜，把菊先生唤不回。

犹倚栏杆搔雪鬓，老无脚力更登台。

刘克庄

刘克庄　九日次方寺丞韵

木落山凋水见涯，感时短发半苍华。

人陪醒大将军宴，谁管陶潜处士家。

砧动寒衣贫未剪，杯空邻酒贵难赊。

病身索漠如黄蝶，绕匝篱边未有花。

刘克庄

刘克庄　九日登辟支岩过丁元晖给事墓及仲弟新阡二首

绝巅万籁静沉沉，重倚阑干感慨深。

古佛龛中苔上面，故交宰上树成阴。

山无白额妨幽讨，野有黄花且满斟。

莫怪裴徊侵暮色，老人能得几登临。

刘克庄

刘克庄　九日登辟支岩过丁元晖给事墓及仲弟新阡二首

历历向时游览处，重来年已迫桑榆。

大衾尚欲同林下，华表安知忽路隅。

自古曾悲摘瓜蔓，即今不共插茱萸。

人生患不高年尔，到得年高万感俱。

刘克庄

刘克庄　九日二首

拒霜过了菊又悭，纨扇知收觉薄寒。

邻有新簄谋醉易，家无旧绣补衣难。

今谁狂客同吹帽，老不中书合免冠。

人到暮年亲旧少，登临非复曩时欢。

刘克庄

刘克庄　九日二首

戏马呼鹰盖世豪，废台千载委蓬蒿。

不愁绛县疑年甲，生怕清溪照鬓毛。

浊酒闷人聊饮湿，小楼携客准登高。

落英果可充肠否，空和陶诗续楚骚。

刘克庄

刘克庄　九日游华严寺二首

堂闭厨荒藓壁颓，重寻陈迹故堪哀。

残僧远避游山屐，饥雀空窥施食台。

鬓换绝无黑丝出，樽空不见白衣来。

千林摇落秋容老，未有黄花一朵开。

刘克庄

刘克庄　九日游华严寺二首

古塔东偏景最奇，年深何处认苔基。

碧纱笼毁雷轰壁，黄缬林疏叶脱枝。

鹘没暮云天杳杳，鹤归旧里冢累累。

山泪与龙落山帽，雨洗风吹在者谁。

刘克庄

刘克庄　九月初十日值宿玉堂七绝

西山遗业付门人，岁晚推迁接后尘。

彩笔梦中先索去，不知持底作词臣。

刘克庄

刘克庄　九月初十日值宿玉堂七绝

制书挥就进明光，天笔批还墨尚香。

芥本偶然无贴改，非关臣亿怕商量。

刘克庄

刘克庄　九月初十日值宿玉堂七绝

转枕依然梦不成，小窗颇觉晓寒生。

昏花却怕宫莲照，垂下纱幮听六更。

刘克庄

刘克庄　九月初十日值宿玉堂七绝

内厨进膳惟蔬素，御帕封香遍竹宫。

明日金乌迎玉辂，始知圣主与天通。

刘克庄

刘克庄　九月初十日值宿玉堂七绝

窗外茶梅几树斜，薄寒生意已萌芽。

主人不作明朝计，愁绝无因见放花。

刘克庄

刘克庄　九月初十日值宿玉堂七绝

形槁心灰一秃翁，偶来视草禁林中。

幼吹葱叶还堪听，老画葫芦却未工。

刘克庄

刘克庄　九月初十日值宿玉堂七绝

四壁蠹书常锁闭，数行苏墨半模糊。

院中老吏无存者，谁记南塘与雁湖。

刘克庄

刘克庄　九座山

化尽开山物，惟存窣堵坡。

俗传潭出雨，僧说火因魔。

旧给唐绫暗，新镌蔡字讹。

岩前观蟒石，尤觉可疑多。

刘克庄

刘克庄　久不得池阳书

黑帜游魂尚未还，列城处处受风寒。

遥知鲁女悲而啸，深愧庞公遗以安。

道远家人无恙否，时危身世苟全难。

何时火伴并邻里，沽酒刲羊贺木兰。

刘克庄

刘克庄　久客

久客长安市，人情薄似云。

宁为绝交论，不著送穷文。

白发长千丈，黄金尽百斤。

故山春事动，深恐废耕耘。

刘克庄

刘克庄　久雨

晴旭常难保，春寒未易禁。

锋交马旋泞，室毁燕巢林。

民望兵如雨，人言潦属阴。

何当抉云雾，放出太阳临。

刘克庄

刘克庄　久雨二首

倏暖俄寒气候偏，未梅一月雨连绵。

移床自笑无乾处，炼石渠能补漏天。

风卷杜陵几重屋，江通甫里百弓田。

谁言野老无忧责，据枕终宵不得眠。

刘克庄

刘克庄　久雨二首

登高四望积云深，失了金乌底处寻。

未可沤麻需潦退，临当晒麦辄天阴。

宝开元画忧岚湿，惜善和书怕蠹侵。

只道闲人无击累，岂知亦有事关心。

刘克庄

刘克庄　久雨六言四首

夏雨轰轰断霉，新蝉已噪庭槐。

不晓阿香何意，故将车子频推。

刘克庄

刘克庄　久雨六言四首

汗体方遥团扇，粟肤俄索褀衣。

束縜尽驱蚊去，卷帘莫碍燕归。

刘克庄

刘克庄　久雨六言四首

初疑瓠子堤决，又恐娲皇石穿。

已是吹翻茅屋，那堪流了葑田。

刘克庄

刘克庄　久雨六言四首

平陆莽为巨浸，晴空变作漏天。

明朝是小暑节，重霉必大有年。

刘克庄

刘克庄　久雨五首

复置汉平准，稍修隋义仓。

群公犹禹稷，陛下况尧汤。

刘克庄

刘克庄　久雨五首

昔忧腹不谷，今恐耳生禾。

谁向卫公说，翻瓢莫太多。

刘克庄

刘克庄　久雨五首

试倚高楼望，桑田化渺弥。

安知为野老，农事上双眉。

刘克庄

刘克庄　久雨五首

噫声初发窍，巨浸条漫空。

我欲镌箕毕，为天节雨风。

刘克庄

刘克庄　久雨五首

久断过从客，尤妨刈获夫。

羲和应烂醉，晨起失金乌。

刘克庄

刘克庄　久雨一首

春来能得几朝晴，病叟深藏似冻蝇。

独夜山房惟烛影，暮年家乐只檐声。

垫巾此老犹标致，裹饭何人访死生。

村北村南泥滑滑，且宜高卧闭柴荆。

刘克庄

刘克庄　旧游

扶胥黄木水连空，曾读韩碑访祝融。

安得六丁机万弩，岷江西去海潮东。

刘克庄

刘克庄　居厚不果行次韵二首

物色来林下，安排起海滨。

居然蒙锦阱，幸未驾蒲轮。

非我瑕疵女，云谁毁誉臣。

只愁从此去，未易致虞人。

刘克庄

刘克庄　居厚不果行次韵二首

祖帐方涓吉，公车已尼行。

若非露消息，未免迫期程。

水菽姑娱母，茅柴且酌兄。

未应天禄阁，便欠一更生。

刘克庄

刘克庄　居厚弟得玉局祠

忆昔端平初去国，署衔窃喜似坡仙。

衰翁鬓雪年华晚，贤季条冰敕墨鲜。

饮马胡儿来杂沓，犹龙老子去翩跹。

何时剑阁妖氛扫，重炷荒祠一缕烟。

刘克庄

刘克庄　居厚弟改提举鸿禧一首

召来未及拥青绫，麾去何妨拄赤藤。

粉署冯唐无辈行，镜湖贺老有交承。

吏柂月给幫虚设，客怪冰衔字稍增。

犹胜毫州前管辖，鬷毛秃尽欲归僧。

刘克庄

刘克庄　居厚弟和七十四吟再赋

用世文章莫太高，空言讵有补丝毫。

呼来谁遣批黄敕，谪去何须着锦袍。

齿耋自应陪九老，诗低不足列三豪。

仆家梦得无标致，爱说玄都观里桃。

刘克庄

刘克庄　居厚弟和七十四吟再赋

闻说朝家念履簪，朵颐安肯学羊斟。

批涂曾举词臣职，芹曝终怀野老心。

晓镜鬓须难染摘，夜檠手口尚披吟。

世间蚓窍更鸣和，未识王孙半岭音。

刘克庄

刘克庄　居厚弟和七十四吟再赋

久抛弓冶作耕夫，故步人犹记铁炉。

已老安能歌竞病，从初不合识之无。

房帷那复伶玄妾，部曲惟馀颖士奴。

春暖小车时一出，绝胜朝士典西湖。

刘克庄

刘克庄　居厚弟和七十四吟再赋

麾下偏裨尽拜侯，执俘已漆月氐头。

饮江马去黄旗捷，巢幕乌来黑眚收。

上不解衣常北顾，公宜归衮勿东留。

几时四野狼烟息，烂醉花间秉烛游。

刘克庄

刘克庄　居厚弟和七十四吟再赋

曾厌承明儤直劳，中宵麻卷揽衣操。

退闲已久袖双手，老懒渠能注二螯。

云水生涯今易足，人天供养昔非饕。

三家村未闻戎捷，但见樗翁又出遨。

刘克庄

刘克庄　居厚弟和七十四吟再赋

列城若个是张巡，拊髀方思志义臣。

怀印绶亡多委郡，援鍪弧死更无人。

肆鸡竿赦还迁客，出褭蹄金聚散民。

待得玄冥解严了，东皇太乙又行春。

刘克庄

刘克庄　居厚弟和七十四吟再赋

光尧仓卒幸山阴，或者讹传跸再临。

长算决于春思殿，捷书来自杀胡林。

奔逃尤甚骑猪窘，懲创从前饮马心。

强作凯歌殊下俚，不如商颂有遗音。

刘克庄

刘克庄　居厚弟和七十四吟再赋

雪埋磴道古坛夷，畴昔兹游境绝奇。

石上犹存周故辙，山尖难访禹残碑。

云开天柱峰虽出，血作陈清水可悲。

帝赏战功无吝色，定分宝枕疗金痍。

刘克庄

刘克庄　居厚弟和七十四吟再赋

占断溪山不纪年，俗开谤道是呆仙。

马迟甘殿他人后，棋劣常输敌手先。

饥咬菜根美熊掌，穷烧柏子当龙涎。

可怜陈窦无精识，欲以绳维大厦颠。

刘克庄

刘克庄　居厚弟和七十四吟再赋

得丧傍观有悴荣，此翁勘破一毫轻。

宴披香殿犹前日，出大槐宫已隔生。

未许季咸觇老态，旋呼伯雅解春酲。

不知触氏并蛮氏，胜负元因底事争。

刘克庄

刘克庄　居厚弟乞以碍止法官回授公朝特俞所请族子有诗志喜居厚次韵邀某同

回貤异渥未之闻，凛凛乾淳生气存。

频对青藜真济美，虽埋玉树尚追尊。

奉新鸾诰陈幽壤，距小麟台只近村。

太息琰玄皆耄矣，诔成姑以寝为园。

刘克庄

刘克庄　居厚弟生日

赤帝虽然张火伞，素娥亦自涌冰轮。

门无宾客临罗爵，庭有儿孙贺绂麟。

晚节抽身还故里，他时留面见先人。

星翁未解吾侪意，犹说君王猎渭滨。

刘克庄

刘克庄　居厚弟诗将活鹿寿余次韵一首

从猎曾陪汉建章，肄歌遣寿鲁灵光。

山林放去全渠性，町疃归来获此祥。

却笑缋皮资少府，底须折角何朝堂。

残年不作蕉中梦，得丧冥心付一觞。

刘克庄

刘克庄　居厚弟示和诗复课十首

家事从今勿更关，山深林密且栖蟠。

白眉君秀闺门内，秃鬓余惭季孟间。

厚族肯分南舍阮，亢宗何减北州颜。

西山幸有薇堪采，免被人驱去复还。

刘克庄

刘克庄　居厚弟示和诗复课十首

古书时务了无关，却悔胸中万卷蟠。

尚可追陪鸥鸟社，安能生死蠹鱼间。

毁言自叹今销骨，戆草谁怜昔犯颜。

圣主恩深臣命薄，黄冠结裹季真还。

刘克庄

刘克庄　居厚弟示和诗复课十首

野处经时懒入关，放教野蔓向窗蟠。

岂无求仲住领曲，仅有惠连来梦间。

架上书聊揩老眼，墓誓已白慈颜。

山灵未可相嘲戏，犹胜周飆去不还。

刘克庄

刘克庄　居厚弟示和诗复课十首

近传铁马哨榆关，想见西南杀气蟠。

常恐漏名青史上，不令效命白衣间。

本无高论生丛谤，虚过明时死厚颜。

春水渐生天向暑，寄声速载帝羓还。

刘克庄

刘克庄　居厚弟示和诗复课十首

自与浮名了不关，腾空岂若抱珠蟠。

浪云史学三刘后，敢道诗名二宋间。

青帝纵然回暖律，苍官安得有韵颜。

日晡坐客俱辞去，盐酪城中买未还。

刘克庄

刘克庄　居厚弟示和诗复课十首

病夫岂有力翘关，腹愤胸奇漫结蟠。

昔臂灵旗穷塞下，今腰长閗乱山间。

秫田易了渊明醉，菊井难湔伯始颜。

惭愧天魔呈伎俩，老僧入定未曾还。

刘克庄

刘克庄　居厚弟示和诗复课十首

脱身朝市恶机关，弓饵安能到伏蟠。

把似去梯置楼上，何如抱畒灌畦间。

有黄粱枕休圆梦，无紫金丹可驻颜。

直入深山更深处，时人莫叫孔宾还。

刘克庄

刘克庄　居厚弟示和诗复课十首

病久溪堂镇日关，潭空不复著蛟蟠。

断无喝道来松下，时有拿音到苇间。

上宰相书浑绝笔，闻皇子报一开颜。

出门应被盟鸥笑，谁遣高飞带箭还。

刘克庄

刘克庄　居厚弟示和诗复课十首

花深藓合似禅关，千岁榕根入水蟠。

方土何须求海上，地仙元不离人间。

忘言已悟铜铭背，却老非干玉炼颜。

客至未应愁酒尽，少需便了巷沽还。

刘克庄

刘克庄　居厚弟示和诗复课十首

身如齐客脱秦关，回首危途毒虺蟠。

宿昔立螭曾柱下，即今叱犊且田间。

迂疏素不工栀貌，老丑安能竞蕣颜。

自笑此翁犹矍铄，与云俱出鸟俱还。

刘克庄

刘克庄　菊

性迟故故待霜天，珠蕾金苞带露鲜。

曾有餐之充雅操，又云饮者享高年。

骚留楚客芳菲在，史视胡公粪土然。

莫道先生真鼻塞，幽芗常在枕囊边。

刘克庄

刘克庄　橘花

一种灵根有异芬，初开尤胜结丹蕡。

白于藆卜林中见，清似旃檀国里闻。

淡月珠胎明璀粲，微风玉屑撼缤纷。

平生荀令熏衣癖，露坐花产至夜分。

刘克庄

刘克庄　句

过江人物萃樵引。更高千万丈，

还我上头行。杨柳春风丞相府，

梧桐夜雨济王家。

刘克庄

刘克庄　绝句二首

枝上好花无十日，松梢老叶有千年。

静中勘破人间世，醒者常愚醉者贤。

刘克庄

刘克庄　绝句二首

浮荣已是卿惭长，勇退犹称相避贤。

先帝赐金挥未尽，不应全仰作碑钱。

刘克庄

刘克庄　绝句二首赠月蓬道人过建安谒刘漕中书

两过道人争一蓬，岂非名号偶然同。

樗翁赖是无权柄，往问无家铁壁翁。

刘克庄

刘克庄　绝句二首赠月蓬道人过建安谒刘漕中书

只有破裘御寒色，遍将甜卦卖痴人。

那知两个非师弟，一是钟离一洞宾。

刘克庄

刘克庄　绝句三首

定本兰亭传赝久，党公姜字发蒙初。

儿童若问何人写，向道樗翁八十馀。

刘克庄

刘克庄　绝句三首

愁肠一饮辄无算，病眼四时常有花。

旧日读书垂钓处，重寻如到别人家。

刘克庄

刘克庄　绝句三首

潘郎鬓岂春能绿，东野肩非雪亦寒。

世外那无仙可学，人间惟有老难瞒。

刘克庄

刘克庄　军中乐

行营面面设刁斗，帐门深深万人守。

将军贵重不据鞍，夜夜发兵防隘口。

自言虏畏不敢犯，射麋捕鹿来行酒。

更阑酒醒山月落，彩缣百段支女乐。

谁知营中血战人，无钱得合金疮药。

刘克庄

刘克庄　君畴仰晦茂功蒙仲和余差须韵二诗再答二首

懊悔平生择术差，誓将秋实代春华。

幸无大节污青史，曾有狂言坏白麻。

已约宗雷同入社，且饶燕许自成家。

傍人不必争残线，秃笔何因肯再花。

刘克庄

刘克庄　君畴仰晦茂功蒙仲和余差须韵二诗再答二首

衡与修皆捋虎须，不论公干与元瑜。

讥弹山寺诗为谤，指点沧洲疏似谀。

毛垢人将吹洗汝，涅磨渠不磷缁乎。

劝君刊落闲枝叶，佩服高柴一字愚。

刘克庄

刘克庄　君畴仲晦蒙仲再和余差须二诗警斋侍郎又继之趁韵走谢

丹炉爆裂话头差，揽镜颜苍两鬓华。

不记省中咏薇药，径归韦曲问桑麻。

卿云方荐汉郊庙，郊岛难鸣唐国家。

谁向玄都君子说，有春风处有桃花。

刘克庄

刘克庄　君畴仲晦蒙仲再和余差须二诗警斋侍郎又继之趁韵走谢

垢衣忘浣虱游须，岂有村情似长瑜。

作圣德诗无乃怪，进文鉴序近于谀。

热中人有谗余者，殿后天将寿我乎。

晚觉陶翁嗔子懒，不如坡老愿儿愚。

刘克庄

刘克庄　郡宴

瑶琴能挑文君意，玉笛安知虢国心。

但是有情俱感动，惟村夫子不知音。

刘克庄

刘克庄　开壕行

前人筑城官已高，后人下车来开壕。

画图先至中书省，诸公聚看称贤劳。

壕深数丈周十里，役兵太半化为鬼。

传闻又起旁县夫，凿教四面皆成水。

何时此地不为边，使我地脉重相连。

【卷16】

刘克庄

刘克庄　凯歌十首呈贾枢使

东南立国惟王谢，西北筹边只范韩。

公不衮衣假黄钺，吾能右衽更巍冠。

刘克庄

刘克庄　凯歌十首呈贾枢使

孔明筹笔即天威，谢傅围棋亦事机。

武骑散群望洋退，佛貍忍渴饮溲归。

刘克庄

刘克庄　凯歌十首呈贾枢使

翦称名将岂其然，汲汲惟求宅与田。

见说淮兵殊死战，相公喝犒是私钱。

刘克庄

刘克庄　凯歌十首呈贾枢使

活俘万户虏无酋，拔寨宵奔黑祲收。

不用偏师追出塞，杀胡林只在扬州。

刘克庄

刘克庄　凯歌十首呈贾枢使

君亲一念与天通，麾下人人可即戎。

岂敢全躯顾妻子，相公将母在军中。

刘克庄

刘克庄　凯歌十首呈贾枢使

将谓长淮已荡平，岂知什堑又颠坑。

从今莫近他城子，怕有南人夜斫营。

刘克庄

刘克庄　凯歌十首呈贾枢使

清野都无寸草留，暴师塞下欲何求。

东风借便天亡敌，春水方生早去休。

刘克庄

刘克庄　凯歌十首呈贾枢使

羽檄联翩趣募兵，单枪一剑觅功名。

健儿争欲趋淮阃，宣相相看若父兄。

刘克庄

刘克庄　凯歌十首呈贾枢使

残党分兵尽扑除，游魂多不返穹庐。

肃清执至龙颜喜，又奏淮西有捷书。

刘克庄

刘克庄　凯歌十首呈贾枢使

自古勋名勒鼎彝，老于文学即今谁。

腐儒尚可军马司，试作平淮第二碑。

刘克庄

刘克庄　客过

客过柴门叹寂寥，旋挑野菜拾风樵。

无钱辍赠开衣笈，有病来求探药瓢。

偶憩荒郊思种树，每逢断涧欲营桥。

书生一念终迂阔，犹闽苍黔与肖翘。

刘克庄

刘克庄　客堂生日

玉守清无一点尘，泠泠笙鹤下青昮。

大期爵德尊三者，上界神仙第一人。

经画中原皆向化，燮调四序总如春。

自怜九帙须眉老，笼鸽难陪祝寿宾。

刘克庄

刘克庄　客问宗旨一首

万物泛观皆我闼，诸君何事入吾褌。

不须苦问侬宗旨，醉里闻之洛诵孙。

刘克庄

刘克庄　客中作

漂泊何须远，离乡即旅人。

吹薪尝海品，书刺谒田邻。

家寄寒衣少，山来晓梦频。

小儿仍病疟，诗句竟无神。

刘克庄

刘克庄　空村

弃置在空村，浮名岂复论。

因思戎服窄，方悟縜袍尊。

城远鸡司晓，家贫犬守阍。

常怜刘越石，辛苦戌并门。

刘克庄

刘克庄　空寂院

院名谁遣称空寂，入得门来寂又空。

旧有田园官户占，别无衣钵老尼穷。

砌倾苔色侵堂上，厨废炊烟起草中。

或说古碑巢寇写，栖禽不下似伤弓。

刘克庄

刘克庄　孔子问礼图

却莱辨夷夏，隳郼肃君臣。

丘岂生知者，聃非绝灭人。

刘克庄

刘克庄　口占

时有吟哦搔雪鬓，别无主掌击冰衔。

宁归南亩称三老，怕守东华趁六参。

跌荡已将经束阁，跏趺聊与佛同龛。

向来麈柄高悬起，旧事何人共可谈。

刘克庄

刘克庄　哭伯姊二首

弟为龟湖妹制碑，伯姬舍我复何之。

今彤史笔嗟谁炳，古锦囊诗独姊知。

起絮撒盐才有间，燎须作粥力安施。

澜湍石畔霜风冷，行路无情亦涕洟。

刘克庄

刘克庄　哭伯姊二首

幼以木兰为长兄，岂堪垂老隔幽明。

空疏谁更讥匡鼎，友爱何曾詈屈平。

服已降期从变礼，圣犹尚左况诸生。

追严不必伊蒲供，自有松风与涧声。

刘克庄

刘克庄　哭常权

曾佐下风山县里，长官贵重若神明。

行香野寺徐方至，白事琴堂久始迎。

远递无书悲契阔，老襟有泪怆生平。

郎君如玉闻先夭，谁护丹旌问去程。

刘克庄

刘克庄　哭陈钥主簿

不但心孤介，生形亦怪奇。

在为官长骂，没使邑人思。

魂远乡犹隔，名微世未知。

空存朋友谊，到此力何施。

刘克庄

刘克庄　哭方主簿伋

鹑衣不似拥千金，用破灯窗一世心。

太学空闻能赋久，春官未察读书深。

柴车巾出身犹健，槐简拈归病已侵。

寂寞殡宫来客少，故人野外独沾襟。

刘克庄

刘克庄　哭丰宅之吏部二首

江表依公稍自强，讣闻朝野共凄凉。

纛移北府兵皆散，笳返西州宅已荒。

旧戌交锋淮水赤，新坟埋剑越山苍。

此身虚作田横客，血泪无因滴垅旁。

刘克庄

刘克庄　哭丰宅之吏部二首

康时才业未全伸，晚建油幢白发新。

畚土为城尘满面，握拳犹战胆通身。

一生偏任公家怨，四海皆知后事贫。

多少贵交方厚禄，恤孤吊墓属何人。

刘克庄

刘克庄　哭黄直卿寺丞二首

久在文公几杖旁，暮年所得最精祥。

贫甘香火辞符竹，病整衣冠坐箦床。

壮士军中悲亮死，先师地下惜回亡。

洗云破寺三间屋，却有门人远赴丧。

刘克庄

刘克庄　哭黄直卿寺丞二首

当年出塞共临戎，箭满行营戌火红。

督府凯旋先请去，坚城筑就独无功。

身谋彼此皆迂阔，国事中间偶异同。

莫怪些词含哽噎，在时曾赏小诗工。

刘克庄

刘克庄　哭李公晦二首

不会苍天意，令君死五豩。

少曾游洛下，晚乃相胶西。

白首尊师说，丹心对御题。

悲乎成底事，路远客魂迷。

刘克庄

刘克庄　哭李公晦二首

洲边三亩宅，有竹有梅花。

岂不堪名世，何如勿起家。

身才著朱绶，州谩出丹砂。

渺渺重1　外，悲风咽暮笳。

刘克庄

刘克庄　哭李景温架阁

挟策说荆州，那知亦暗投。

漫招温处士，几杀杜参谋。

出幕有清议，还乡空白头。

人间容不得，下与阿翁游。







卷189

刘克庄

刘克庄　哭梁运管

忆共游山犹昨日，奄归白昼隔存亡。

宅深外不知何病，医杂人争试一方。

吊客伤心同沥酒，爱姬收泪各分香。

淳熙丞相潭潭府，今日门庭冷似霜。

刘克庄

刘克庄　哭林晋之判官

去岁衡寒赴辟时，感君骑马远追随。

一春不得梅花信，万里空题薤露诗。

小简佩壶邀士友，大铛煮粥活流移。

平生二事尤堪记，应有名公与撰碑。

刘克庄

刘克庄　哭林山人

僵卧茅檐下，怡然八十春。

竟无衾覆首，惟有钟随身。

赙吊稀来客，封崇托外亲。

自言坟出贵，后必产奇人。

刘克庄

刘克庄　哭刘连江

晚唐才调晋风期，一片胸襟颇涉奇。

每过邻家因贳酒，偶添别墅为赢棋。

议郎秩浅无超拜，令尹官清有去思。

种得花成身不见，江边父老至今悲。

刘克庄

刘克庄　哭毛易甫

至尊殿上主文衡，谁料台中有异评。

垂二十年犹入幙，后三四榜尽登瀛。

白头亲痛终天诀，丹穴雏方隔岁生。

策比诸儒无愧色，自缘命不到公卿。

刘克庄

刘克庄　哭囊山觉初长老

岂谓茶毗速，龛前一怆情。

空留尊宿貌，难问小师名。

骨已迎归塔，衣多唱入城。

百年如此过，何异不曾生。

刘克庄

刘克庄　哭囊山觉初长老

雪峰寺里曾相识，面皱颧高五十馀。

削发入山参最久，白头出世瘦如初。

觉心不共真身坏，遗偈犹能战手书。

何必塔铭并语录，吾诗自可表幽墟。

刘克庄

刘克庄　哭裘司直

筑室西山下，孤标未易亲。

长闲如野鹤，偶出似祥麟。

属者陪髦士，嗟呼瘗玉人。

北风吹老泪，空滴暮江滨。

刘克庄

刘克庄　哭日老二首

初闻灭度指三弹，俄报荼毗鼻一酸。

始悟杖头挑布袋，不如龛里坐蒲团。

故交相与归函骨，弟子谁来会涅槃。

犹喜喝衣无一物，洞开方丈与人看。

刘克庄

刘克庄　哭日老二首

竹湖畴昔叹兼通，孔墨何曾是别宗。

唐代儒先重颠老，晋朝名胜赏林公。

颂辞大众存遗札，塔与寒斋共一峰。

闻说结跏挥手际，亦留半偈别樗翁。

刘克庄

刘克庄　哭容倅舅氏二首

老赴容州辟，移书劝不回。

客迎萧寺哭，丧附海舟来。

瘴雨铭旌暗，空山梵磬哀。

未知坟上柏，此去几时栽。

刘克庄

刘克庄　哭容倅舅氏二首

尚记陪言笑，如今叫不应。

儿分身后俸，僧上殡前灯。

宅有遗基在，田无一亩增。

问天何至此，在日以廉称。

刘克庄

刘克庄　哭宋群辅

早题淡墨魁多士，晚着青衫事护军。

方见叔孙来议礼，已传子夏去修文。

先朝缫藉为圭璧，近世摧残用斧斤。

回首冶城棋饮地，雁恓蝉咽不堪闻。

刘克庄

刘克庄　哭孙季蕃二首

岁晚湖山寄幅巾，浩然不见两眉碑。

看花李益无同伴，顾曲周郎有后身。

厚禄殷勤营葬地，隐君欢喜得吟邻。

看来造物于君厚，判断风光七十春。

刘克庄

刘克庄　哭孙季蕃二首

每岁莺花要主盟，一生风月最关情。

相君未识陈三面，儿女多知柳七名。

自有菊泉供祭享，不消麦饭作清明。

老身独殿诸人后，吟罢无端雪涕横。

刘克庄

刘克庄　哭孙行之二首

已了灯窗债，心知举业非。

立朝多谏草，取友必深衣。

虀畒贫时共，书筒贵后稀。

病身偏惜泪，一为故人挥。

刘克庄

刘克庄　哭孙行之二首

世上高科众，君尤自贵珍。

如何一夕里，忽尽百年身。

双旐齐眉友，孤灯拥{上髟下告}人。

伤心惟孟母，头白送归闽。

刘克庄

刘克庄　哭谭户录二首

读过书皆记，非惟善属文。

有名登进士，无命作参军。

白发行秋暑，青衫殓瘴云。

可怜膏火下，虚费一生勤。

刘克庄

刘克庄　哭谭户录二首

胸次有千年，囊中乏一钱。

客来临旅殡，官为雇归船。

通德梳新髻，童乌拾旧编。

伤心邻巷里，废宅锁塞烟。

刘克庄

刘克庄　哭王宗可

昨现官身往，今迎影子回。

总云凫入觐，谁料鵩为灾。

巷静公人去，门荒吊客来。

故园花满架，犹似去年开。

刘克庄

刘克庄　哭吴杞

七十未升舍，目深双鬓残。

病中依佛寺，死处近严滩。

俗薄挥金少，家贫返骨难。

遗言令火葬，闻者鼻皆酸。

刘克庄

刘克庄　哭吴卿明辅二首

水心文印虽传嫡，青出于蓝自一家。

尚意祥麟来泰畴，安知怪鹏集长沙。

忤因宫妾头无发，去为将军手污靴。

他日史官如立传，先书气节后词华。

刘克庄

刘克庄　哭吴卿明辅二首

吴兢史法蔡邕碑，每叹斯文尚在兹。

老夺故交堪痛惜，晚徵集序未遑为。

单传骨髓惟吾子，空呕心肝向阿谁。

道远束刍携不去，覆翻遗墨岂胜悲。

刘克庄

刘克庄　哭五一弟先辈二首

未冠辞家出，麻衣不肯回。

瘦因身久客，贫为性疏财。

精力书中去，科名病里来。

空传场屋义，留与铺家开。

刘克庄

刘克庄　哭五一弟先辈二首

自小即相依，天涯影伴飞。

共灯抄细字，分俸赎寒衣。

已痛身长诀，犹疑客未归。

素帏惟幼女，断续哭声稀。

刘克庄

刘克庄　哭薛子舒二首

医自金坛至，犹言疾可为。

濒危人未信，闻死世皆疑。

友共收残藁，妻能读殓仪。

借来书册子，掩泪付孤儿。

刘克庄

刘克庄　哭薛子舒二首

忍死教磨墨，留书诀父兄。

读来堪下泪，寄去怕伤情。

墓要师为志，诗于世有名。

夜阑秋枕上，犹梦共山行。

刘克庄

刘克庄　哭杨吏部通老

白首除郎已晚哉，民间桑柘手亲栽。

盖棺只着深衣去，行李空担语录回。

主祭遗孤犹未冠，著书残藁漫成堆。

可怜薄命飘蓬客，虚事江西莫府来。

刘克庄

刘克庄　哭叶孝锡教授

瘴云深处死，太息柰君何。

诗友俱来吊，埋铭久未磨。

箕裘无子继，书画落人多。

旧宅今移主，斜阳掩涕过。

刘克庄

刘克庄　哭泽孺方先生二首

弟子成名众，先生独命穷。

广场双鬓秃，陋巷一瓢空。

鸡馔为亲设，牛衣与妇同。

嗟乎犹蔷寿，神理竟难通。

刘克庄

刘克庄　哭泽孺方先生二首

方讶书来少，殊乡讣忽闻。

素帏无祭主，破笥散遗文。

已闭三间屋，谁封四尺坟。

旧曾传业者，南北各离群。

刘克庄

刘克庄　哭张玉父

华发客朱门，文高道又尊。

十分穷不屈，一片气长存。

篱掩湖边宅，坟依郭外村。

二孤弹旧铗，泣感孟尝恩。

刘克庄

刘克庄　哭章泉二首

自有箪瓢乐，那须璧锦迎。

后凋仁者寿，独往圣之清。

古之称千驷，今犹重两生。

吾衰久无泪，一恸为耆英。

刘克庄

刘克庄　哭章泉二首

小扉通水竹，幽绝少比邻。

家似巢栖者，诗非火食人。

于今无宿士，若昔有先民。

彊作徵君诔，居然语未亲。

刘克庄

刘克庄　哭赵百微少蓬二首

书筒旧岁尚谆谆，曾几何时哭蜀珍。

对紫薇边还老手，近红云处立长身。

禁中视草蒙天笑，湖外埋轮触相嗔。

直气雄辞俱已矣，西风怀友一沾巾。

刘克庄

刘克庄　哭赵百微少蓬二首

长君尤岁辈流稀，君直西垣我北扉。

襩被本无桑下恋，联鞍犹记柳边归。

锦残尚足邱迟用，斤妙曾看郢客挥。

闻卜菟裘殊未定，吴中埋玉是耶非。

刘克庄

刘克庄　哭赵紫芝

夺到斯人处，词林亦可悲。

世间空有字，天下便无诗。

尽出香分妓，惟留砚付儿。

伤心湖上冢，谁葬复谁碑。

刘克庄

刘克庄　哭郑君瑞长官二首

自解铜章后，终身耻折腰。

偶然安旧隐，非不恋清朝。

薪水才能给，弓旌未易招。

坟山梅似雪，犹足配清标。

刘克庄

刘克庄　哭郑君瑞长官二首

史著陶潜卒，何妨爵秩卑。

竟无乞米帖，止有采薇诗。

旧友谁为诔，新阡尚欠碑。

中年哭同志，孤立可胜悲。

刘克庄

刘克庄　哭周晋仙

君在诗人里，功夫用最深。

古如神禹铸，清似鬼仙吟。

死定无高塿，生惟有破衾。

长安酒楼上，犹记昔相寻。

刘克庄

刘克庄　哭左次魏二首

少日一编书，中年丈二殳。

乃知杜预智，谁谓狄山愚。

小试飞箝策，方为进筑图。

到头麟阁上，终不着舑儒。

刘克庄

刘克庄　哭左次魏二首

甫痛何郎夭，丘明亦复然。

因思题墓上，不若斗樽前。

剑马为谁得，琴书有女传。

惟应千载下，配食雪堂仙。

刘克庄

刘克庄　苦寒行

十月边头风色恶，官军身上衣裘薄。

押衣敕使来不来，夜长甲冷睡难着。

长安城中多热官，朱门日高未启关。

重重帏箔施屏山，中酒不知屏外寒。

刘克庄

刘克庄　匡人一首

匡人不识夫子，往往发其笥中。

但有深衣古履，元无宝玉大弓。

刘克庄

刘克庄　狂吟

两轮屋角走如棱，争奈樗翁老病何。

富贵时来年少去，神仙者少死人多。

形羸全赖儿扶掖，诗退犹须友切磋。

莫嗟狂吟无律吕，古人不废饭牛歌。

刘克庄

刘克庄　奎宿奏事

过客危于惠，移儋远似琼。

末年蕊珠殿，奏事独奎星。

刘克庄

刘克庄　葵花二首

植物虽微性有常，人心翻覆至难量。

李陵卫律阴山死，不似葵花识太阳。

刘克庄

刘克庄　葵花二首

下了江南奏凯回，曹公鞅鞅未忘怀。

争知野老门庭冷，旌节无心忽自来。

刘克庄

刘克庄　葵女

早惠能言者，前生结习馀。

吾闻伏生女，口授古尚书。

刘克庄

刘克庄　琨逖

迁乔不与莺争出，殿后犹云马不前。

越石早知无合杀，不如且让祖生鞭。

刘克庄

刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉

退之落齿感慨，子春伤足悲哀。

遗体有所受也，败面岂不痛哉。

刘克庄

刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉

玉追琢天肖汝，血模糊物败之。

何时鼻端白现，依旧眉毫雪垂。

刘克庄

刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉

黠鬼机械恶毒，老人皮肉麻顽。

且摩麟肪止血，不须獭髓灭瘢。

刘克庄

刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉

不为卿面作计，转令汝貌不扬。

鬓畔有千茎白，眉间无一点黄。

刘克庄

刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉

垂堂一跌血面，闭合三旬裹疮。

有佛至维摩室，无人拜德公床。

刘克庄

刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉

室中文殊已去，户外子舆不来。

蒙补陀衲足矣，扶灵寿杖彼哉。

刘克庄

刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉

晋士讐阮籍眼，唐人观李邕眉。

任汝得吾皮骨，惟吾不汝瑕疵。

刘克庄

刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉

丹书大圣初元，白发先朝遗老。

浪言铁笔犹存，不觉玉山自倒。

刘克庄

刘克庄　腊月二十二夜漏下数刻小饮径醉坐小合睡傍无侍者仆于户限眉鼻伤焉

未尝学斩伤鼻，不待狂言炙眉。

祸福非自求者，横逆当顺受子。

刘克庄

刘克庄　腊月十日至外祖尚书家

古树暗朱门，空阶篆藓痕。

昔容万间屋，今止数家村。

泉少池因废，田荒廪尚存。

遗书零落尽，身愧史迁孙。

刘克庄

刘克庄　来至桂州叶潜仲以诗相迎次韵一首

柘冈西路别君时，几见天涯柳弄丝。

横草壮心空忼慨，覆蕉残梦懒寻思。

羞将白发趋新府，却忆青山领旧祠。

犹有南来奇特事，马头先得故人诗。

刘克庄

刘克庄　兰

深林不语抱幽贞，赖有微风递远馨。

开处何妨依藓砌，折来未肯恋金瓶。

孤高可挹供诗卷，素淡堪移入卧屏。

莫笑门无佳子弟，数枝濯濯映阶庭。

刘克庄

刘克庄　澜湍送葬一首

幽室朝方闭，禅房夕已虚。

反虞儿草草，受吊女呱呱。

石小难镌志，庵荒少送车。

老夫诗与诔，泉下亦舌无。

刘克庄

刘克庄　览镜

览镜无方染白髭，垂车有疏叩丹墀。

故将军老班师后，村校书贫散学时。

百岁电光俄变灭，一场春梦莫寻思。

篱边尚有开残菊，乱插乌巾策杖嬉。

刘克庄

刘克庄　览西斋弟子抄诸家诗一首

小窗几载共吟披，重见残编拊事悲。

早日才高鹦鹉赋，暮年泪尽鹡鸰诗。

神交梦尚通康乐，手泽书堪付阿宜。

若是孔怀因未断，安知来世不吹篪。

刘克庄

刘克庄　揽镜六言三首

背伛水牛泅磵，发白冰蚕吐丝。

貌丑似猴行者，诗瘦于鹤何师。

刘克庄

刘克庄　揽镜六言三首

天上映藜已懒，雾中看花不真。

顾我七十馀老，见公三两分人。

刘克庄

刘克庄　揽镜六言三首

蚊睫僾然不见，蝇头老矣停披。

盲左邱明作传，瞎张太祝工诗。

刘克庄

刘克庄　懒

病入中年百事阑，颓然一榻倦衣冠。

客方接话俄辞起，书未终编已辍看。

架坏尽教花卧藓，砌荒亦任草侵兰。

力求香火非无意，疏散明知涉事难。

刘克庄

刘克庄　懒

向来乐此不为疲，太息龙钟迫耄期。

鼓未挝三先就睡，书才数叶已停披。

护篝妾喜烘衣晏，拂袖宾嗔倒屣迟。

一事切身犹自力，扶衰抱畒灌园葵。

【卷17】

刘克庄

刘克庄　劳农二首

江浙膏腴动渺然，惟闽硗薄少平川。

可怜老子扶凋邑，绝似吾民垦瘠田。

稍喜一犂翻宿雨，聊为三爵礼高年。

太平主相调元气，春在桑畦麦垅边。

刘克庄

刘克庄　劳农二首

画檐一夜雨飘萧，际晓阴霾扫碧霄。

有日暂看旗脚展，无风初觉鼓声调。

纷纷竭作趋南亩，稍稍新妆出北桥。

白发长官尘土杀，尚能觅句补风谣。

刘克庄

刘克庄　牢落

牢落吾何恨，先贤未免穷。

宁为田舍子，不作国师公。

萤影穿窗隙，蛩声出壁中。

残书殊有味，读到角吹终。

刘克庄

刘克庄　老病六言十首呈竹溪

贱臣通金闺岁，先帝凭玉几年，

韦曲桑麻如旧，茂陵松柏参天。

刘克庄

刘克庄　老病六言十首呈竹溪

恰则董髫两髧，俄然揽镜千丝。

昧老聃守黑义，动墨子染白悲。

刘克庄

刘克庄　老病六言十首呈竹溪

昔似子期善听，今如祈父不总。

怕有学人问话，向道老僧害聋。

刘克庄

刘克庄　老病六言十首呈竹溪

射虱心法未亲，读蝇头字不真。

顾我八十馀老，见公两三分人。

刘克庄

刘克庄　老病六言十首呈竹溪

存三四齿皆碎，落第二牙尤衰。

渠能更斫鲸脍，何不姑食肉糜。

刘克庄

刘克庄　老病六言十首呈竹溪

萧詧数步开臭，荀令三日犹香。

老子年来鼻塞，不分鲍肆麝房。

刘克庄

刘克庄　老病六言十首呈竹溪

客来怕折枝揖，诏下尚扶杖观。

佩吕翁一瓢易，悬季子六印难。

刘克庄

刘克庄　老病六言十首呈竹溪

七窍岂堪频凿，百骸渐觉不仁。

若非右臂作字，乃公已是废人。

刘克庄

刘克庄　老病六言十首呈竹溪

识郑尚书曳履，嫌高将军涴靴。

难伴小儿上树，且饶跛子看花。

刘克庄

刘克庄　老病六言十首呈竹溪

假合幻躯难靠，夭寿定数孰逃。

屈子大招奚益，渊明自挽最高。

刘克庄

刘克庄　老大

老大重登聘士台，客怀牢落可曾开。

临流往往看鸢堕，入蜀时时见马来。

有约青山何日去，无根白发是谁栽。

自嫌不带功名骨，只合眠莎与坐苔。

刘克庄

刘克庄　老欢

宿昔髫年忽旄期，登临筋力尚支持。

酒肠无恙重开禁，药性皆谙懒问医。

夜漏犹披灯下卷，春风不染镜中丝。

销磨未尽惟吟癖，锻了新诗改旧诗。

刘克庄

刘克庄　老欢

功名幻妄炊粱枕，岁月奔忙下坂轮。

昔作时来木居士，今为暑退竹夫人。

白襦裙稳于归衮，黄独苗甘似食珍。

老汉秃残惟齿发，不妨句子尚尖新。

刘克庄

刘克庄　老妓一首

籍中歌舞昔驰声，惟悴犹存态与情。

爱说旧官当日宠，偏呼狎客小时名。

薄鬟易脱梳难就，半被常空睡不成。

却羡邻姬门户热，隔楼张烛到天明。

刘克庄

刘克庄　老将一首

昨解兵符归故里，耳听边事几番新。

偶逢戏下来犹识，欲说辽阳记不真。

儿觅宝刀偏爱惜，奴吹芦管辄悲辛。

夜寒忽作关山梦，万一君王起旧人。

刘克庄

刘克庄　老马一首

脊疮蹄蹇瘦阑干，火印年深字已漫。

野磵有冰朝洗怯，破坊无壁夜嘶寒。

身同退卒支残料，眼见新驹鞁宝鞍。

昔走塞垣如抹电，安知末路出门难。

刘克庄

刘克庄　老少

上树千回时已过，绕枝三匝老安归。

向来误立红云料，逃入青山计未非。

刘克庄

刘克庄　老叹

肘后奇书懒更开，只今年鬓已相催。

但闻方士腾空去，不见童男入海回。

无药能留炎帝在，有人曾哭老聃来。

醉乡一路差堪向，终拟刘伶冢畔埋。

刘克庄

刘克庄　老叹一首

少豪扛鼎复搴旗，倏忽才情已竭衰。

今无百斤金买赋，古有九千缣作碑。

毛锥尽秃难藏老，麈尾高悬合授谁。

他日学人求肘后，不消挽些与哀词。

刘克庄

刘克庄　老子出关图

去国有华发，出关无送车。

未能尽韬晦，紫气作前驱。

刘克庄

刘克庄　乐天

众评白傅谥，谁得乐天心。

小太宗英主，临朝谥醉吟。

刘克庄

刘克庄　离郡五绝

自伤临郡浅，有愧在民深。

稽首文公庙，由唐直至今。

刘克庄

刘克庄　离郡五绝

既收其印绶，犹送以车船。

回首柱下史，江边更可怜。

刘克庄

刘克庄　离郡五绝

昨日专城守，今朝失国人。

乾坤如许大，无地着孤臣。

刘克庄

刘克庄　离郡五绝

赫赫戎衣定，区区扣马非。

如何孤竹子，嫌粟不嫌薇。

刘克庄

刘克庄　离郡五绝

丘笔郑克段，轲言象爱兄。

回天力不足，削地罚犹轻。

刘克庄

刘克庄　李杜

李杜文章宗，继者宜重黎。

伯禽视熊骥，未易分高低。

小者善钩鱼，大者能栅鸡。

世无托孤者，练葛谁提携。

谪仙葬青山，女嫁为农妻。

州牧选高援，使嫔于中闺。

曰禽鸟有匹，宁合不愿睽。

生于隋唐后，名与姬姜齐。

吾家中垒公，惜不经品题。

刘克庄

刘克庄　李术士善医下

西叹君平莫是渠，萧然闭肆或旬馀。

青囊系肘藏仙诀，黑子如毛录谶书。

屡倩揲蓍爻每验，近闻咒枣病皆除。

闲时更取离骚看，怕有灵均犹卜居。

刘克庄

刘克庄　李文饶一首

画取维州如槁叶，策禽潞将似婴儿。

九原精爽人犹畏，想见中书秉笔时。

刘克庄

刘克庄　李园有怀孚若

曾与山公醉不归，李园水竹尚依稀。

钿车疾取春莺唱，铁笛潜惊宿鸟飞。

昔把蟹螯同酒盏，今持马策叩城扉。

溪头一片无情月，偏照愁人泪满衣。

刘克庄

刘克庄　理发二首

种种一何短，青青无复垂。

可怜髡髦子，不见指冠时。

刘克庄

刘克庄　理发二首

昔笑聪秃首，如韩戏观师。

若聪今见我，汝亦有几时。

刘克庄

刘克庄　理故书二首

轴犹插高架，檠已弃低墙。

可惜亡三箧，安能读一箱。

自惭伯仁退，不及阿宜长。

但忆初强记，谁知晚健忘。

刘克庄

刘克庄　理故书二首

难窥一字脚，空皱两眉头。

孤露无三乐，凄凉有四愁。

诗疵撚须改，丹走出神求。

元不离禅榻，当年遍九州。

刘克庄

刘克庄　鲤湖

凡是龙居处，皆难敌此泉。

下穷源至海，上有穴通天。

小派犹成瀑，低峰亦起烟。

莫疑乘鲤事，能住即能仙。

刘克庄

刘克庄　醴陵客店

县郭依稀隔渡头，解鞍来倚店家楼。

已攀桂树吟招隐，因看梅花赋远游。

市上俚音多楚语，桥边碧色是湘流。

直南乡国三千里，目送羁鸿起暮愁。

刘克庄

刘克庄　立春

彩胜矜时节，其如两鬓皤。

所欣解馀冻，已觉扇微和。

牧竖眠吹笛，渔翁起晒簑。

土牛蹄角赤，休咎果如何。

刘克庄

刘克庄　立春二首

恰归旧隐再逢春，村巷荒凉草没人。

犬坏园中门作窦，盗规坟上树为薪。

官如巫祝难羞贱，家似樵渔敢讳贫。

闻说邻醅低价卖，病夫一滴未沾唇。

刘克庄

刘克庄　立春二首

丝切登盘菜，花垂插鬓幡。

老人总无分，回施与诸孙。

刘克庄

刘克庄　立春二首

今岁春盘始住家，也胜羁旅走天涯。

圃晴菜拆经霜甲，林暖梅飞遍地花。

闲有工夫忧世事，老无勋业惜年华。

近来死尽吟诗者，得句聊从野叟夸。

刘克庄

刘克庄　立春二首

枯槁蒙膏润，谁非喜雨人。

儿童翻懊恼，惜不看鞭春。

刘克庄

刘克庄　立春七首

禅榻惟梅亲纸帐，村沽以草塞畁瓶。

老癃颇怪牛头赤，儿女争看柳眼青。

刘克庄

刘克庄　立春七首

古有道人皆朽骨，世无价宝是元身。

天公作意相裨补，又见咸淳第二春。

刘克庄

刘克庄　立春七首

生后至和嘉佑时，老身犹及见淳熙。

都忘满镜星星发，带了春幡便出嬉。

刘克庄

刘克庄　立春七首

病添败絮肌犹凛，老饮新醅力不支。

独有脾神无恙在，饼如筛大菜如丝。

刘克庄

刘克庄　立春七首

解冻依然风栗烈，鞭春才了雨廉纖。

街坊遏密无傩鼓，村落丰登有酒帘。

刘克庄

刘克庄　立春七首

八十公公三岁儿，一孩一耄总憨痴。

向来略识童蒙训，老去惟吟豁达诗。

刘克庄

刘克庄　立春七首

存五千篇吟笔老，加三百户赞书新。

官分彩胜簪华发，僧送乌薪暖曲身。

刘克庄

刘克庄　立春十四韵

嘉平至孟陬，丽谯春再颁。

齐民拨不开，杂遝来如山。

农家卜休咎，多以觳觫观。

颇闻举体赤，其咎为燥乾。

又云尾角白，亦虑冬祁寒。

吾惫不能耕，对之发长叹。

平生愿丰心，虽老犹如丹。

方兴西畴务，稍觉南船悭。

展转夜少眠，呕噎晨废餐。

敢望馀粮栖，渐恐拾穗难。

陛下仁如天，役简税赋宽。

临遣皆循良，黜削先饕残。

一丽丹书内，孰若青史间。

仆方侪民伍，谁为语县官。

刘克庄

刘克庄　立春一首

又见城门出土牛，鸡肤龟手稍和柔。

懒陪内史吟人日，不记灵均降孟陬。

病与风光犹未隔，老逢节序只添愁。

可怜满镜星星发，欲戴春幡却自羞。

刘克庄

刘克庄　荔厄一首

怒潦浮槎去，狂飙拔木飞。

不饶后村荔，如夺首阳薇。

任土包茅阙，过时硕果稀。

谁言长卿渴，且咽上池肥。

刘克庄

刘克庄　荔支盛熟四绝

绣行乡国诧儿童，锦裹宫城擅长雄。

看取后村真富贵，屋山丹绘半天中。

刘克庄

刘克庄　荔支盛熟四绝

曾攀玉李青冥上，亦摘蟠桃缥缈边。

定是三生有灵骨，谪归犹作荔支仙。

刘克庄

刘克庄　荔支盛熟四绝

牡丹姚魏荔方陈，欧蔡亡来罕识真。

纵使有文堪续谱，未知楷法属何人。

刘克庄

刘克庄　荔支盛熟四绝

吴儿一夏甑生尘，染藕炊菱不疗贫。

安得风樯驰万树，属餍菜色苋肠人。

刘克庄

刘克庄　荔枝二首

去年一颗难鑽核，今岁千林尽着花。

老子有方能辟谷，纯将绛雪代丹砂。

刘克庄

刘克庄　荔枝二首

寂寂南州少物华，有园池处只梅茶。

荔枝花发差平等，不问分家富贵家。

刘克庄

刘克庄　荔枝龙眼二绝

食观本草岂非痴，二果甘滋可养脾。

耄智自知无益处，肉身安得有轻时。

刘克庄

刘克庄　荔枝龙眼二绝

味尝不暇更论斤，买断何曾敢算缗。

谱与本经俱过眼，食之不老者何人。

刘克庄

刘克庄　荔枝岩

异境閟神奇，一罅通深阻。

呀然张蟾吻，光怪腹中贮。

始来尚觌面，稍进但聆语。

回头失尘世，束縜行里所。

石房容十客，石柱径丈许。

眠獒若将吠，坠果疑可咀。

平生闻化城，今见玉楼橹。

陟高既趫捷，循狭或伛偻。

忽逢路穷处，浅浪隔洲渚。

心知仙圣居，欲到无飞羽。

向非薪烛力，往返何异瞽。

重游傥未卜，聊向诗中睹。

刘克庄

刘克庄　郦生长揖图

高阳狂生六十馀，入谒自通臣博徒。

刘季嫚士如庸奴，对客濯足以两姝。

生云足下扶义初，奈何不礼长者乎。

隆准一笑延坐隅，与随何辈载后车。

刻六国印识尤迂，向微留侯几误渠。

胡雏闻人说汉书，千载而下犹揶揄。

掉舌所得良区区，投身沸鼎何其愚。

呜呼！博徒果不贤腐儒。

刘克庄

刘克庄　连日寒甚强甫二首

同云作色日潜辉，咄咄玄冥未霁威。

驿使能无一枝寄，客程应有六花飞。

乌公恩重宜亲谒，绛老年高可蚤归。

想见仙霞三尺雪，布衾如铁起添衣。

刘克庄

刘克庄　连日寒甚强甫二首

人生各有稻粱谋，暂去家庭作远游。

年事但看翁齿发，天寒深念汝衣裘。

履霜我独知琴操，立雪谁来问话头。

但愿茅檐相保守，千书说不尽离愁。

刘克庄

刘克庄　莲社图

但见篮舆出，安知酒榼空。

老僧翻折本，收不得陶公。

刘克庄

刘克庄　梁武修忏图

紫袍临蜀殿，黄屋建梁台。

异世为鹃去，前身作蚓来。

刘克庄

刘克庄　两朝口号六言二首

尧舜若稽古外，烈祖圣谟洋洋。

道理一句最大，卓冠万世帝王。

刘克庄

刘克庄　两朝口号六言二首

宇宙包吾仁内，充之惟天惟尧。

昊穹敬此一字，千载以待永昭。

刘克庄

刘克庄　两曜二首

朝朝出阳谷，夜夜入虞渊。

且看乌轮转，休论蚁磨旋。

刘克庄

刘克庄　两曜二首

不甘蟆蚀月，泣献磔蟆诗。

却效玉川子，仍曾是退之。

刘克庄

刘克庄　蓼花

分红间白汀洲晚，拜雨揖风江汉秋。

看渠耐得清霜去，却恐芦花先白头。

刘克庄

刘克庄　邻家孔雀

初来毛羽锦青葱，今与家鸡饮啄同。

童子有时偷剪翅，主人常日少开笼。

峤南岁月幽囚里，陇右山川梦寐中。

因笑世间真赝错，绣身翻得上屏风。

刘克庄

刘克庄　林贡士哀诗

秋赋空高荐，春官辄报闻。

坡公遗李廳，郺辈愧刘蕡。

铁砚三升墨，银袍四尺坟。

自言阴隲远，鹤表会干云。

刘克庄

刘克庄　林贵州哀诗二首

四壁空留宅，双旌漫典州。

无钱堆别屋，有石压归舟。

纵未封孙叔，犹当庙柳侯。

吾铭皆实录，亦足继前修。

刘克庄

刘克庄　林贵州哀诗二首

岁晚淹留潦雾间，朱幡虽宠变苍颜。

颍川凤下来何晚，浪泊鸢飞去不还。

道远返丧新燧改，州贫无赙旅囊悭。

新邱莫叹封茔俭，绝胜痴人锦裹山。

刘克庄

刘克庄　林卿见访食槟榔而醉明日示诗次韵一首

壮于蒳子大于榛，咀嚼全胜曲蘖春。

俚俗相传祛瘴厉，方书或谓健脾神。

素知鲸量安能醉，但取鸡心未必真。

一笑何妨玉山倒，贫家幸自有苔茵。

刘克庄

刘克庄　林卿劝开酒禁次韵一首

新沐发浑如雪白，大开眼只见天青。

称觥乍可同邠俗，锡爵安能效卫伶。

过眼神奇俄臭腐，到头浊醉胜清醒。

闹蓝不是安身处，且向糟邱寄暮龄。

刘克庄

刘克庄　林容州别墅

出郭五里强，治地十亩宽。

奇峰面朝挹，高阜背屈蟠。

忽献若神授，久閟由天悭。

兹焉卜寿宫，朱垩浮林端。

使君世虑澹，出岭颜如丹。

静思三窟危，孰如天丘安。

莳松既森秀，引泉亦甘寒。

愿言奉巾屦，暇日来盘桓。

刘克庄

刘克庄　林知录和余梅百咏

一已为多况百哉，得君诗卷久惊猜。

乍疑姑射山头比，谁唤勾芒雪里回。

委壤可怜渠有命，倾城岂是子无媒。

直须著意描香影，和靖宗人合咏梅。

刘克庄

刘克庄　临江使君陈华叟哀诗二首

众闻鸣镝惊麕散，独奋空拳跃马迎。

嚼齿骂声殊未绝，归元血面尚如生。

睢阳合祀无南八，河北诸城有杲卿。

可惜援师来已晚，当时巷战只州兵。

刘克庄

刘克庄　临江使君陈华叟哀诗二首

去岁相过寂寞滨，心如符券迹参辰。

骨香万死何曾腐，膝屈千生不复神。

哀仲行诗谁续古，补中丞传岂无人。

短歌虽愧招魂作，或可留传达史臣。

刘克庄

刘克庄　临溪寺二首

绿染庭芜一尺深，老师阅世几驹阴。

自言不看传灯了，只读楞严见佛心。

刘克庄

刘克庄　临溪寺二首

一径松花飐紫苔，东风落尽佛前梅。

道人深掩禅关坐，莫听莺声出定来。

刘克庄

刘克庄　灵宝道院

两行松绕垣，数个竹当轩。

山主出何处，道人知不言。

只携诗草至，尚觉磬声烦。

俗奉医仙谨，儒家亦舍旛。

刘克庄

刘克庄　灵石日长老访留之樗庵

妄念已知今世错，勤修别结后身缘。

尺三汗脚踏龙尾，丈六金身坐象筵。

昔趁蛾眉班谒帝，今从牛矢路归田。

未知葱岭何边去，且向庵中伴老禅。

刘克庄

刘克庄　灵石日长老拂衣退院连帅陆尚书比之石霜小诗赞叹

我结小庵犹舴艋，师抛大刹似蘧庐。

菩提身外更无物，椰子腹中惟有书。

不踏一芦堪去矣，许分半芋竟何如。

元来又被寒翁引，径指坟山作退居。

刘克庄

刘克庄　灵著祠

甘宁关羽至今传，名将为神自古然。

生不封侯三万户，死犹庙食数千年。

刘克庄

刘克庄　零陵

画图曾识零陵郡，今日方知画未如。

城郭恰临潇水上，山川犹是柳侯馀。

驿亭幽绝堪垂钓，岩室虚明可读书。

欲买冉溪三亩地，手苫茅栋径移居。

刘克庄

刘克庄　刘仙岩

绝顶来寻炼药踪，老仙端的是吾宗。

寄声月白风清夜，定许相期第几峰。

刘克庄

刘克庄　刘玄德

老瞒眶焰市朝空，宗室惟馀大耳翁。

汉贼有谁分逆顺，关河无地着英雄。

紫髯久矣营江表，黄屋萧然寄峡中。

可惜姜维胆如斗，功虽不就有馀忠。

刘克庄

刘克庄　留别表弟方时父二首

四壁萧萧落叶声，招留聊试子交情。

不应华屋延珠履，得似蓬窗共铁檠。

襩被都无三宿恋，重裘未觉一寒生。

暮年彼此懽悰薄，相对清谈听断更。

刘克庄

刘克庄　留别表弟方时父二首

忆昔分携今再闰，君犹黑鬓我霜颠。

绝怜卢弟真才子，若比殷兄尚少年。

渭北几时重把酒，山阴作麽便回船。

未知后会平安否，搔首临风意惘然。

刘克庄

刘克庄　留侯一首

一槌复九世雠，编书封万户侯。

指视紫芝翁出，身从赤松子游。

刘克庄

刘克庄　留山间种艺十绝

鄙事关人智浅深，漆堪成器楮堪衾。

自怜到死犹迂阔，纯种梅花作墓林。

刘克庄

刘克庄　留山间种艺十绝

羞与春华艳冶同，殷勤培溉待秋风。

不须牵引渊明比，随分篱边要几丛。

刘克庄

刘克庄　留山间种艺十绝

一生着数落人先，白发栽松故可怜。

待得伏菟堪采掘，此翁久矣作飞仙。

刘克庄

刘克庄　留山间种艺十绝

萧艾敷荣各有时，深藏芳洁欲奚为。

世间鼻孔无凭据，且伴幽窗读楚辞。

刘克庄

刘克庄　留山间种艺十绝

岁岁春风花覆墙，摘来红实亦甘香。

当时若种瑶池本，却恐河清未得尝。

【卷18】

刘克庄

刘克庄　留山间种艺十绝

谗言自昔架空虚，薏苡非珠偶似珠。

半夜庭中金屑满，老夫明日费分疏。

刘克庄

刘克庄　留山间种艺十绝

两树亭亭藓砌傍，未论包贡奉君王。

世无班马堪薰炙，且嗅幽花亦自香。

刘克庄

刘克庄　留山间种艺十绝

春风满面喜津津，纵有嗔拳不忍嗔。

尚恐傍观安注脚，笑他何事与何人。

刘克庄

刘克庄　留山间种艺十绝

一卉能令一室香，炎无尤觉玉肌凉。

野人不敢烦天女，自折琼枝置枕傍。

刘克庄

刘克庄　留山间种艺十绝

搅醉妨眠挟雨声，碧丛宜看不宜听。

而今一任萧萧滴，华发鳏翁彻夜醒。

刘克庄

刘克庄　留衣庵

老子今年五十三，诸方参了又重参。

谁能远礼文殊佛，且访颠师海上庵。

刘克庄

刘克庄　柳

静是无憀动是狂，秋蝉两两抱斜阳。

不知才思能多少，瘦得腰肢似沈郎。

刘克庄

刘克庄　六和

对策南宫耻诡随，聊摅腹愤发胸奇。

并驱何异牛同骥，独步方知虎畏罴。

罚汝业儒磨铁砚，输它拥妓写乌丝。

区区梦里争蕉鹿，笑杀傍人与士师。

刘克庄

刘克庄　六和

范老登科犹别姓，余公应举亦更名。

人心何止矛般险，世道于今砥似平。

到了赭衣同适市，知它白棓欲谁坑。

云端别有冥冥翼，不受虚弦浪箭惊。

刘克庄

刘克庄　六和二首

那复熏衣事早朝，杖藜时赴野人招。

谋身不善交韩吕，度世犹堪访贺乔。

杖有百钱寻酒盏，家无一物止诗瓢。

君看莘渭三王佐，何似夷齐万世标。

刘克庄

刘克庄　六和二首

生怕将军手涴靴，安能柔软舞灵和。

艰虞夷甫方谋窟，老懒尧夫少出窝。

时事累棋如许急，春愁抽茧未为多。

终南一径非常捷，自是吾徒问路蹉。

刘克庄

刘克庄　六和谢其见访

薄有鸡豚趁墟市，寂无鸟雀下阶除。

疾驰轻骑衔枚至，兴尽扁舟激箭如。

我老幻身聊据槁，君豪诗骨可专车。

吾闻海上鲸堪脍，沮洳何缘有大鱼。

刘克庄

刘克庄　六立二首答陈天骥长短句

天孙机上刀尺，雪儿口里宫商。

愧我元非郢客，恨君不识秦郎。

刘克庄

刘克庄　六立二首答陈天骥长短句

书裙曾累逐客，坠钗能谤醗翁。

宁作经学博士，勿为曲子相公。

刘克庄

刘克庄　六如亭

吴儿解记真娘墓，杭俗犹存苏小坟。

谁与惠州耆旧说，可无抔土覆朝云。

刘克庄

刘克庄　六言二首赠月蓬道人

我与蒙倛相类，君似季咸而非。

老子曾传口诀，道人勿泄天机。

刘克庄

刘克庄　六言二首赠月蓬道人

希夷所见良是，麻衣之说未然。

几人能急流退，這汉即平地仙。

刘克庄

刘克庄　六言偈四首

佛祖流传信具，儿孙承袭付度。

一个深夜携归，一个中路夺去。

刘克庄

刘克庄　六言偈四首

浪云如雾如电，又如天海一沤。

金棺现两脚板，铁叶护死髑髅。

刘克庄

刘克庄　六言偈四首

天帝释宰元化，阿修罗坐道场。

邀凤翔迎骨礼，受金轮补钵庄。

刘克庄

刘克庄　六言偈四首

佛者别南北宗，儒家分朱陆氏。

鹅湖许多公案，烧了没一些事。

刘克庄

刘克庄　六言三首

表贺赤乌白兔，韦布披襟巨题。

定价堪提鳌岭，逢辰不让龙溪。

刘克庄

刘克庄　六言三首

不识平康坊里，多在村学堂中。

安得金钱买笑，只堪夏楚训蒙。

刘克庄

刘克庄　六言三首

不入城里市里，常在水边月边。

蜀公有疏谢事，米老无书辨颠。

刘克庄

刘克庄　六言三首

锦机组织尤巧，纸田收获甚微。

即今束阁藏起，多时扫阁载归。

刘克庄

刘克庄　六言三首

溪北酒旗袅袅，溪南社鼓冬冬。

宁问餵糟渔父，懒求赋芧狙公。

刘克庄

刘克庄　六言三首

南塘登极数袁，平园册后尾联。

已矣诸老绝笔，勉哉吾子着鞭。

刘克庄

刘克庄　六言吾首赠李相士景春

谤东家丘如狗，誉太史儋犹龙。

卿可自用卿法，吾未始出吾宗。

刘克庄

刘克庄　六言吾首赠李相士景春

少年勿议宿士，阿瞒自是相师。

蒙叟馘黄项槁，桓郎眼小声雌。

刘克庄

刘克庄　六言吾首赠李相士景春

马公带些火色，孟生不舍山肩。

争问唐举相法，谁赠君平卦钱。

刘克庄

刘克庄　六言吾首赠李相士景春

被人看杀叔宝，无地逃生伯喈。

试问天人眉宇，何如土木形骸。

刘克庄

刘克庄　六言吾首赠李相士景春

眼有紫棱安用，眉无黄色何妨。

自断非封侯相，尚堪作牧牛郎。

刘克庄

刘克庄　六言五首为仓部弟寿

映青藜灯娱目，吸金茎露入碑。

宁作履霜逐子，肯随向火乞儿。

刘克庄

刘克庄　六言五首为仓部弟寿

幼道一生第五，文渊万里建侯。

假令加骠骑号，何如骑款段游。

刘克庄

刘克庄　六言五首为仓部弟寿

天既劳我佚我，侯偶得之失之。

安用尔铜鱼使，且伴吾竹马嬉。

刘克庄

刘克庄　六言五首为仓部弟寿

薄田足可躬稼，馀俸尚堪买山。

家庭有个郊畴，姬院欠他素蛮。

刘克庄

刘克庄　六言五首为仓部弟寿

丹田旧种梨枣，冰柈新摘荔蕉。

年年此夜待月，年年此日迎潮。

刘克庄

刘克庄　龙溪道中

旷土茫茫无主名，朱门惟恐籍分明。

老农犹记淳熙事，太息文公志未行。

刘克庄

刘克庄　龙隐洞

先贤评桂山，推尔居第一。

豁然碧瑶户，夹以苍玉壁。

中有无底渊，黑浪常荡潏。

谅当剖判初，倍费造化力。

雷嗔斧山开，龙怒裂石出。

至今绝顶上，千丈留尾脊。

宁论儿女子，壮夫股为{左木右栗}。

我来欲题名，腕弱墨不食。

摩挲锹李碑，文字尚简质。

今人未知贵，后代始宝惜。

洑流工骇舟，久游觉萧瑟。

岩屋宽如家，回櫂聊愒息。

刘克庄

刘克庄　陆贾二首

田横死士今亡矣，陈豨从车安在哉。

独有尉佗尚黄屋，故应两费陆生来。

刘克庄

刘克庄　陆贾二首

郦烹未久蒯几烹，陆子优游享令名。

南帝称臣橐金返，更推馀智教陈平。

刘克庄

刘克庄　录汉唐事六言五首

渔阳之鼓动地，蚩尤之旗竟天。

梨园弟子按乐，竹宫方士求仙。

刘克庄

刘克庄　录汉唐事六言五首

群雄竞起问鼎，老贼傍观朵颐。

汾阴三趾去矣，桐江一丝击之。

刘克庄

刘克庄　录汉唐事六言五首

二圣已重劝了，西京无一尘飞。

白衣山人辞去，青袍拾贵步归。

刘克庄

刘克庄　录汉唐事六言五首

文叔亲临卧所，君房邀过台司。

脚加帝腹一笑，身居鼎足尚痴。

刘克庄

刘克庄　录汉唐事六言五首

燕许秉笔封岱，欧虞挥翰登瀛。

宁死开元贞观，勿生天宝广明。

刘克庄

刘克庄　录姜伯约遗言

事或难遥度，人殊未易知。

谁云卧龙死，复有一姜维。

刘克庄

刘克庄　录颜鲁公事

世乱朝危节少全，鲁公大义薄云天。

悯忠亲以舌舐血，骂贼尸犹爪透拳。

曾饵仙丹元不死，求容鬼质岂其然。

郎君自有翘材客，焉识堂堂父执贤。

刘克庄

刘克庄　路傍桃树

为爱桥边半树斜，解衣贳酒隔桥家。

唐人苦死无标致，只识玄都观里花。

刘克庄

刘克庄　吕{左山右寻}省谒二绝

□□□下挟两拐，冻皴身上披三絮。

非为辟支放登光，自是庞公上冢去。

刘克庄

刘克庄　吕{左山右寻}省谒二绝

黄絡制袍白布裦，长须扶拜翁翁墓。

残骸倘未随朝露，鱼菽一年来一度。

刘克庄

刘克庄　绿珠

畏死仕新室，轻生谢季伦。

细评投阁者，大愧坠楼人。

刘克庄

刘克庄　罗浮寄公储子洪二兄四首

片帆约我上罗浮，已戒篮舆与共游。

到得罗浮君不见，后期又是八千秋。

城中冠盖匆匆散，老子空携影逐身。

追路饯余三百里，斯人心事异他人。

刘克庄

刘克庄　罗浮寄公储子洪二兄四首

别来怪雨挟颠风，想见江头恼此翁。

湖海元龙身九尺，可怜蟠屈叶舟中。

若见子期烦问讯，二诗真可续坡仙。

捷材渠似杂弦箭，涩思侬如上水船。

刘克庄

刘克庄　罗湖八首

平生不作贾胡留，怪底江边未发舟。

泷吏不须前白事，更忙定要看罗浮。

刘克庄

刘克庄　罗湖八首

中州无地堪投足，垂老携家泛瘴江。

不爱朱丹画车毂，且贪紫翠入船窗。

刘克庄

刘克庄　罗湖八首

岁晚南游访稚川，苔封丹灶尚依然。

不知的在山中否，万一归来说内篇。

刘克庄

刘克庄　罗湖八首

颍水箕山未脱然，直须断尽世间缘。

野人曾被子朱辬涴，不作天仙作地仙。

刘克庄

刘克庄　罗湖八首

异境微茫在半霄，仙人垂手下相招。

老来尚有君亲念，未敢相陪过铁桥。

刘克庄

刘克庄　罗湖八首

衡岳仙都迹已陈，云台玉局敕犹新。

暮年拟乞冲虚观，长向山中祝圣人。

刘克庄

刘克庄　罗湖八首

浪迹人间状似颠，草书壁上笔如椽。

吾评二士皆奇怪，未是真仙亦鬼仙。

刘克庄

刘克庄　罗湖八首

五更海底涌金轮，咫尺蓬莱不远人。

欲和苏诗临绝顶，可怜汉节尚随身。

刘克庄

刘克庄　洛浦善先长老赠诗自方无本惠勤答诗二首

安知先长老，不是昔勤公。

尔有五七字，今无六一翁。

刘克庄

刘克庄　洛浦善先长老赠诗自方无本惠勤答诗二首

入佛名无本，归儒字浪仙。

韩公虽稍黠，不晓句参禅。

刘克庄

刘克庄　洛阳桥三首

周时宫室汉时城，废址遗基划已平。

乍见桥名惊老眼，南州安得有西京。

刘克庄

刘克庄　洛阳桥三首

嬴氏曾驱六合人，蔡侯只用一州民。

立犀岂不贤川守，鞭石何须役海神。

刘克庄

刘克庄　洛阳桥三首

面跨虚空趾没潮，长鲸吹浪莫漂摇。

向来徒病川难涉，今日方知海可桥。

刘克庄

刘克庄　落花怨十首

昨日十分春，今朝几聚尘。

可怜傍辇者，有愧坠楼人。

刘克庄

刘克庄　落花怨十首

轻薄防歌扇，回旋恋舞衣。

不愁无地葬，犹拟上天飞。

刘克庄

刘克庄　落花怨十首

越公多美妓，卫尉足名姝。

无计留红拂，伤心坠绿珠。

刘克庄

刘克庄　落花怨十首

滕叔死千载，犹存蛱蝶图。

狂风一夕起，尽化作青芜。

刘克庄

刘克庄　落花怨十首

春去花开谢，君王岂复知。

不如刘项际，犹有葬虞姬。

刘克庄

刘克庄　落花怨十首

开遍千红紫，东皇力最多。

朱明笑青卉，无奈百花何。

刘克庄

刘克庄　落花怨十首

天女殷勤散，风姨僝僽空。

儿童扫落叶，蜂蝶抱枯丛。

刘克庄

刘克庄　落花怨十首

徐庾空浮艳，何曾有一篇。

我朝惟二宋，绝唱两三联。

刘克庄

刘克庄　落花怨十首

已费栽培力，又为膏沐容。

花神浑忘却，将谓属东风。

刘克庄

刘克庄　落花怨十首

谢女吟边絮，英台去日衣。

不应零落尽，惟见蝶儿飞。

刘克庄

刘克庄　落梅

一片能教一断肠，可堪平砌更堆墙。

飘如迁客来过岭，坠似骚人去赴湘。

乱点莓苔多莫数，偶黏衣袖久犹香。

东风谬掌花权柄，却忌孤高不主张。

刘克庄

刘克庄　落梅

昨夜尖风几阵寒，心知尤物久留难。

枝疏似被金刀剪，片细疑经玉杵残。

痛叱山童持帚去，苛留野客坐苔看。

月中徒倚凭空树，也胜吴儿赏牡丹。

刘克庄

刘克庄　马上口占

陌上秋千索渐收，金鞭懒逐少年游。

晚风细落梨花点，飞上春衫总是愁。

刘克庄

刘克庄　买陈紫

典刑无复蒲人见，风味曾经蔡谱夸。

券买贪痴宁论价，摘尝甘美不逢渣。

岂无人笑铁鑪步，疑有神司玉蕊花。

说与子孙须记取，此翁赖有此传家。

刘克庄

刘克庄　麦斜

谚比武夷君，来游称所闻。

岩开花似染，洞出气如云。

屋老残诗在，崖枯小篆焚。

只疑龛室内，犹有艾轩文。

刘克庄

刘克庄　漫兴

保社有幽子，户庭无杂宾。

若非负苓者，即是耦耕人。

筇稳慵呼马，蔬甘胜擘麟。

箧中诗又满，谁谓此翁贫。

刘克庄

刘克庄　漫兴二首

身似着冠狂贺监，面如留发老卢能。

无丹灶地烧铅汞，有海潮音话葛藤。

龙象聋观俱赞叹，犬鸡痴望共飞升。

门前蓦有侵晨客，向道先生寝未兴。

刘克庄

刘克庄　漫兴二首

送老虚无寂寞滨，圣朝乃复记遗民。

□摛温洛荥河笔，藻饰寒灰槁木身。

虽拜老龙呼学士，肯教夜鹤怨山人。

它时题向征西墓，道是先皇献纳臣。

刘克庄

刘克庄　漫兴一首

经行中野多新塿，检点高阳少酒徒。

纵不能陪雍畴礼，尚堪添入洛英图。

爱东皋子生沉醉，慕北山公死諡愚。

赖有小诗自陶写，何须著论学王符。

刘克庄

刘克庄　漫兴一首

生在重华内禅前，红颜倏忽变霜颠。

吾虽后辈识前辈，彼以小年疑大年。

殇子几曾知寿夭，死人安可语神仙。

何须求入耆英社，作老农夫也自贤。

刘克庄

刘克庄　猫捕燕

文采如彪胆智非，画堂巧伺燕雏微。

梁空宾客来俱讶，巢破雌雄去不归。

莺闭深笼防鸷性，蝶飞高树远危机。

主人寘在花墩上，饱卧徐行自养威。

刘克庄

刘克庄　耄志十首

富贵浮荣何足道，纲常大义讵容差。

皆云养子将防老，岂若娇婴未识爷。

上欲夺情俾归衮，臣宁断腕不操麻。

向非十日留黄力，辇路几于误筑沙。

刘克庄

刘克庄　耄志十首

拥万貔貅佩玉麟，内防天堑外边尘。

昔尝以处范韩老，今奈何可许史亲。

孤士但知怒螳臂，先皇不罪批龙鳞。

此身只合山阴住，长作陵边洒扫人。

刘克庄

刘克庄　耄志十首

甫入乌台宾客贺，举朝侧耳听抨弹。

臣方抗奏婴龙颔，上已批依免豸冠。

皦日方中宁有蔽，佞山一拔了无难。

追攀老艾吾安敢，聊喜词臣不辱官。

刘克庄

刘克庄　耄志十首

端平忝缀鵷行末，曾抗纲常疏一通。

诸老不能回横议，孤臣犹记寤清衷。

鹤林莫掣傲象肘，乌府甘弯射羿弓。

西涧相君知我者，箧中尚书记遗忠。

刘克庄

刘克庄　耄志十首

忆昔叨陪册府仙，曾陈大计璪{旒方换王}前。

探符痴妄空劳矣，当璧休祥已灼然。

奉玺相真曾浴日，倚楹女岂敢贪天。

分明狐赵俱酿赏，不似之推隐去贤。

刘克庄

刘克庄　耄志十首

京华汩没易忘归，欲去还如鸟着{左米右离}。

但见朝臣均佚诏，未闻御制送行诗。

执殳昔慕前驱伯，弃扇今如失宠姬。

白首渔翁空感慨，当时饯空半皋夔。

刘克庄

刘克庄　耄志十首

善和坊里早多病，翰墨场中竟策勋。

径以文辞擢臣向，俄而科第与刘蕡。

止方好问经疑义，予不能通史阙文。

拈起祈招犹未识，安知五典与三坟。

刘克庄

刘克庄　耄志十首

尧言播告几丝纶，服汉衣冠易介鳞。

羞战黑山为虏将，俾王青社备藩臣。

招怀河北来降者，响附山东听诏人。

可惜蹉跎隳晚节，圣恩尚许庙为神。

刘克庄

刘克庄　耄志十首

卫王自谓过伊周，奕叶珥貂何足酬。

四世五公禁太盛，六卿三家僭有由。

地寒曾为国远虑，天高未察臣志谋。

京桧令终真幸矣，何须接踵贵熺攸。

刘克庄

刘克庄　耄志十首

此篇不是臣当笔，清晓貂珰忽踵门。

腾欲散文安用偶，卿多古意勿伤繁。

院收同列残篇去，家有先朝圣笔存。

臣亿何尝无气性，刍言安得及王言。

刘克庄

刘克庄　梅妃

箫能妻弄玉，琴可挑文君。

吹彻宁哥笛，梅妃未必闻。

刘克庄

刘克庄　梅花

木落山空独占春，十分清瘦转精神。

雪疏雪密花添伴，溪践溪深树写真。

三弄笛声风过耳，一枝筇影月随身。

吟罢欲断相逢处，恐是孤山隐逸人。

【卷19】

刘克庄

刘克庄　梅花

小　-风月不多宽，一树梅花开未残。

剥啄敲门嫌特地，缓拖藤杖隔篱看。

刘克庄

刘克庄　梅花

一点不杂桃李春，一水隔断车马尘。

恨不来为清夜￥　，月中香露湿乌巾。

刘克庄

刘克庄　梅花

江都车马满斜晖，争赴城南未掩扉。

要识梅花无尽藏，人人襟袖带香归。

刘克庄

刘克庄　梅花十绝答石塘二林

纵赏梅园彼一时，枝头往往挂参旗。

可怜铁汉今衰飒，榾柮炉边自锻诗。

刘克庄

刘克庄　梅花十绝答石塘二林

东邻安得如渠白，西域何曾有许香。

苏二聪明真道著，杏花恐不敢承当。

刘克庄

刘克庄　梅花十绝答石塘二林

无梅诗兴阑珊了，无雪梅花冷淡休。

懊恼天公堪恨处，不教滕六到南州。

刘克庄

刘克庄　梅花十绝答石塘二林

薇药无情自紫红，白头合老去匆匆。

林閒翠羽偷相语，可是梅花累此翁。

刘克庄

刘克庄　梅花十绝答石塘二林

少狂籍草共追欢，铁笛横吹到夜阑。

老怕画檐风露冷，不如吹烛隔窗看。

刘克庄

刘克庄　梅花十绝答石塘二林

塞北寒梅要笛催，更凭画鼓夺春回。

江南气候闽尤暖，只用诗催也自开。

刘克庄

刘克庄　梅花十绝答石塘二林

斧残留得半株斜，相对微吟到暮鸦。

堪叹病翁无绮语，不如枯树有琪花。

刘克庄

刘克庄　梅花十绝答石塘二林

丁宽与易俱东去，神秀离禅作北宗。

天恐孤山无种子，一枝分擘付寒翁。

刘克庄

刘克庄　梅花十绝答石塘二林

有香影处即追攀，岂必西湖水月间。

若问何人传此诀，后村翁授小孤山。

刘克庄

刘克庄　梅花十绝答石塘二林

翁与梅花即主宾，月中缟袂对乌巾。

不知卫玠何为者，举世推他作玉人。

刘克庄

刘克庄　梅花五首

仿佛瑶姬拥仗来，茆檐化作玉楼台。

平明绕砌圆残梦，元是梅花数树开。

刘克庄

刘克庄　梅花五首

糁地纷纷着树稀，岁华摇落惨将归。

世间尤物难调护，寒怕开迟暖怕飞。

刘克庄

刘克庄　梅花五首

篱边屋角立多时，试为骚人拾弃遗。

不信西湖高士死，梅花寂寞便无诗。

刘克庄

刘克庄　梅花五首

肯因冷澹怨年芳，霜满寒林月满塘。

至白世间惟玉雪，不如伊处为无香。

刘克庄

刘克庄　梅花五首

夜来几阵隔窗风，便恐明朝已扫空。

点在青苔真可惜，不如吹入酒杯中。

刘克庄

刘克庄　梅花一首

造化生尤物，居然冠众芳。

东家傅粉白，西域返魂香。

真可婿芍药，未妨妃海棠。

平生恨欧九，极口说姚黄。

刘克庄

刘克庄　梅开五言一首

陶翁书甲子，楚客纪庚寅。

村叟无台历，梅开认小春。

刘克庄

刘克庄　梅雨隳城自用前韵

叠石黏灰事尚新，忽因沾渍减嶙峋。

晋阳昔仅存三板，瓠子今谁助束薪。

恃陋窃忧难御冠，加工却恐倍劳民。

狂生亦岂前知者，曾是边城荷杵人。

刘克庄

刘克庄　梅月为蚤虱所苦各赋二绝　虱

汝图膏血饱，吾惜体肤伤。

景略扪差快，宜师扑不妨。

刘克庄

刘克庄　梅月为蚤虱所苦各赋二绝　虱

觜利锋鋩毒，形微胆智粗。

延缘司谏领，游戏相君须。

刘克庄

刘克庄　梅月为蚤虱所苦各赋二绝　蚤

劣知针粟大，出没似通灵。

不但能膏吻，元来善隐形。

刘克庄

刘克庄　梅月为蚤虱所苦各赋二绝　蚤

稍出床敷上，忽逃衣缝中。

说文真有理，字汝曰跳虫。

刘克庄

刘克庄　梅州杨守铁庵

北客由来惮入南，仆家谏议饱曾谙。

谁云瘴雾非吾上，曾有魁躔住此庵。

身重岂容眉斧伐，时危犹要脊梁檐。

公归未必怀陈迹，留与州人作美谈。

刘克庄

刘克庄　梅州重建中和堂

中和堂昔隳于火，今剪荒榛再落成。

博士尊师重演说，史君存古不更名。

渐摩伋学三风熄，流布褒诗五瘴清。

天子金声兼玉振，会徵褚大兴儿生。

刘克庄

刘克庄　门前榕树

木寿尤推栎与樗，观榕可信漆园书。

绝无翡翠来巢此，曾有蚍蜉欲撼渠。

五凤修成安用汝，万牛力挽竟何如。

山头旦旦寻斤斧，拥肿全生计未疏。

刘克庄

刘克庄　门外

门外沙鸥忽散群，云何飞矢远寻君。

今身莫是前□干，异世宁无后子云。

早岁多言生悔吝，暮年双聩断知闻。

吾儿谨勿趋华藻，宁使班书议少文。

刘克庄

刘克庄　门外

平生孤立懒随群，未爱标名附五君。

投老病身甘碓□，无穷世事等轮云。

牛衣尚许寻初服，蚕室何堪续旧闻。

玉座他年如记忆，安知不讲礼融文。

刘克庄

刘克庄　蒙恩除大蓬一首

拜昭文相辟翘材，封冠军侯筑将台。

得以先生新主判，两为玉帝管蓬莱。

刘克庄

刘克庄　蒙恩复畀明道祠寄呈赵克勤吏部三首

曾对青藜汉阁中，天风吹散各西东。

白头重得为僚友，同为君王辖竹宫。

刘克庄

刘克庄　蒙恩复畀明道祠寄呈赵克勤吏部三首

柱史荒坛仅有名，可能香火似承平。

却愁旧制难遥领，直要先生出按行。

刘克庄

刘克庄　蒙恩复畀明道祠寄呈赵克勤吏部三首

云台玉局旧曾谙，回首茅山亦再监。

惟有毫祠尤久任，白头三度入冰衔。

刘克庄

刘克庄　蒙恩监南岳庙

久问嫖姚乞退闲，今朝准敕放生还。

人欺解罢青油幕，帝遣监临紫盖山。

营卒展辞回玉帐，林僧讲贺到柴关。

丈夫不办封侯事，犹要名标处士间。

刘克庄

刘克庄　蒙仲唱第归约朝服相见

向来襩被出关时，恩大身犹草芥微。

仅有两生携酒送，不舅二谏得诗归。

负杨临贺滔滔是，客卫将军落落稀。

老接亲朋惟野服，寄声夷甫莫朝衣。

刘克庄

刘克庄　蒙仲书监通守温陵以戴尚书肖望李内翰元善尝历是官即西偏作室匾以

懒即蓬来访具茨，平分不费一钱赀。

子綦隐几而闻者，太白停杯以问之。

螃蠏螯肥毋与事，琵琶调下莫题诗。

是知二老回头笑，不料清源有此奇。

刘克庄

刘克庄　蒙仲书监通守温陵以戴尚书肖望李内翰元善尝历是官即西偏作室匾以

自北及南捷径行，冰厅消得此嘉名。

且参光霁儒家景，谁管歌呼吏舍声。

碎安道琴时好淡，种文正竹话偏清。

每闻酬倡皆皮陆，耄矣无因共脍鲸。

刘克庄

刘克庄　蒙仲以二画寿予生朝各题一诗

人彘昔擅宠，夺嫡谋甚工。

留侯莫容喙，何况短后雄。

挽回龙准帝，全赖皓首翁。

昔去避嬴世，今来安刘宗。

吕妪及新君，略未闻褒崇。

岂非羽翼成，翩然返橘中。

奈何一代史，不载四叟终。

商山有遗庙，郭谓太古风。

刘克庄

刘克庄　蒙仲以二画寿予生朝各题一诗

□汉七叶主，励精致中兴。

非惟霸王杂，亦以刑名绳。

哀哉三能臣，来如蛾赴灯。

贤矣二大夫，逝若鱼脱罾。

韩藓至崛强，异世犹服膺。

嗟余归已晚，钓游记昔曾。

虽无都门饯，幸有下泽乘。

独恨赐金尽，无以懽亲朋。

刘克庄

刘克庄　孟浩然骑驴图

坏墨残缣阅几春，灞桥风味尚如真。

摩挲只可夸同社，装饰应难奉贵人。

旧向集中窥一面，今于画里识前身。

世间老手惟工部，曾伏先生句句新。

刘克庄

刘克庄　孟夏泛方湖得同字

长笛横吹露满空，柂行浑不辨西东。

岸回初见遥峰出，浦尽新疏别港通。

月照鹭身明石畔，风翻萤影没荷中。

书生此乐关时命，叹息无因夜夜同。

刘克庄

刘克庄　梦方孚若二首

仙鬼微茫果是非，不如辽鹤有归期。

铸成范蠡何嗟及，绣作平原未必知。

歌扇舞裙风雨散，野田荒草古今悲。

可怜一觉寒窗梦，犹记联鞍出塞时。

刘克庄

刘克庄　梦方孚若二首

寤寐中原独着鞭，往来绝域几餐毡。

封侯反出李蔡下，成佛却居灵运先。

八百里烹飨军炙，九千缣辇作碑钱。

只今谁是田横客，回首荒丘一慨然。

刘克庄

刘克庄　梦丰宅之二首

一别茫茫隔九京，梦中慷慨语如生。

老犹奋笔排和议，病尚登陴募捄兵。

天夺伟人关气数，时无好汉共功名。

残胡仍在王师老，宝剑虽埋愤未平。

刘克庄

刘克庄　梦丰宅之二首

斯人古少况于今，每恨诸贤识未深。

朝给赙钱方掩骨，家无馀帛可为衾。

向来夫子真知己，近世门生喜负心。

惟有天涯华发掾，独挥衰涕望山阴。

刘克庄

刘克庄　梦馆宿二首

花木扶疏月露清，昔人来此比登瀛。

不知做得神仙未，身在乔松顶上行。

刘克庄

刘克庄　梦馆宿二首

罡风误送到蓬莱，昔种琪花今已开。

僮鹤来迎俱叹息，老仙又老仙前回。

刘克庄

刘克庄　梦回

跳出槐安有底忙，何须更待熟黄粱。

牙签载返善和宅，手板抽回政事堂。

效玉川生称锐汉，爱杨处士号憨郎。

山中岂不差岑寂，犹胜人间臭腐肠。

刘克庄

刘克庄　梦觉一首

抛书咍声里，转枕屈伸肘中。

卢生相黄粱舍，沈郎婿翠微宫。

刘克庄

刘克庄　梦南塘一首

惜哉典刑尽，久矣幽明分。

忽梦如生平，握手各悲欣。

素排俗学误，独策圣处勋。

共起淹中蕝，重理阁上芸。

援琴奏古调，蓄耳所未闻。

骚史多香艳，叔季谁醲熏。

文通笔有色，君苗砚可焚。

精粹轶孟荀，钜丽肩机云。

神交暂晤语，睡觉还离群。

犹记酒边谑，惟操及使君。

太白仙已久，伯业老尚勤。

向也失东隅，兹焉迫西曛。

窗间旧膏火，案头古典坟。

可怜搔雪鬓，无与运风斤。

刘克庄

刘克庄　梦赏心亭

梦与诸贤会赏心，恍然佳日共登临。

酒边多说乌衣事，曲里犹残玉树音。

江水淮山明历历，孙陵晋庙冷沉沉。

晓钟呼觉俱忘却，夕记千门柳色深。

刘克庄

刘克庄　梦与尤木石论史感旧七绝句

学士朋来似堵墙，共看老笔出提纲。

绣鞯张盖传呼宠，不比倡优蓄子长。

刘克庄

刘克庄　梦与尤木石论史感旧七绝句

锡山落在暮云边，几载无书寄老仙。

公艺九龄余望八，梦商史稿觉恓然。

刘克庄

刘克庄　梦与尤木石论史感旧七绝句

加璧年高公误矣，免冠发秃上怜之。

悬知黄鹄飞难返，独恨青牛去稍迟。

刘克庄

刘克庄　梦与尤木石论史感旧七绝句

眼昏渐觉聚萤难，闲杀兰台旧史官。

纵使青藜重下照，细书如蚁不能看。

刘克庄

刘克庄　梦与尤木石论史感旧七绝句

金傍朱扉此帝居，旧游恍似梦清都。

可怜白首充修撰，到了藏山一字无。

刘克庄

刘克庄　梦与尤木石论史感旧七绝句

径畈山栖谢宦情，竹溪巷处闭柴荆。

然藜曾伴刘中垒，起蕝谁招鲁两生。

刘克庄

刘克庄　梦与尤木石论史感旧七绝句

久轩虽贵尚儒癯，商略斯人似蔡谟。

给纪曾来为学士，拂衣不爱作司徒。

刘克庄

刘克庄　梦中为人跋画两绝

三相入朝马，诸妻照夜骢。

故应留小蹇，专载拾遗公。

花鸟皆诗料，江山即画图。

暮归锦囊重，压杀小奚奴。

刘克庄

刘克庄　米元章有帖云老弟山林集多于眉阳集然不袭古人一句子瞻南还与之说

大令云亡笔不传，世无行草已千年。

偶然遗下鹅群帖，生出杨风与米颠。

刘克庄

刘克庄　米元章有帖云老弟山林集多于眉阳集然不袭古人一句子瞻南还与之说

二集一传一不传，可能宝晋胜坡仙。

苏郎不醉常如醉，米老真颠却辨颠。

刘克庄

刘克庄　秘书弟牵玉羔为寿将以唐律次韵一首

玉羔直岁讵能神，羝触堪嗟命不辰。

昔比素丝曾着节，今为白石且眠春。

同人挟策安能牧，小弟磨刀恐未仁。

六日披裘把竿钓，拟他五羖岂其伦。

刘克庄

刘克庄　绵亭林逸人扁所居室曰藏晖求诗

先生读易注参同，筑室云山第几重。

昔遇壶丘疑见怪，今于老子信犹龙。

方灵有物司丹灶，符验无妖血剑锋。

只恐欲藏藏未得，世人往往或知踪。

刘克庄

刘克庄　勉千里侄秋试六言四首

而翁二子绝奇，其季虎中最怒。

期此郎甲科郎，跨王父曾王父。

刘克庄

刘克庄　勉千里侄秋试六言四首

童习好雕篆作，相业寓混成篇。

犹之射者百中，勉旃原夫一联。

刘克庄

刘克庄　勉千里侄秋试六言四首

茂才异等息响，太祝斋郎比肩。

汝伯何由漆发，我家旧有青毡。

刘克庄

刘克庄　勉千里侄秋试六言四首

子心思犹盛壮，吾光阴已耋耄。

不堪蝥弧先登，尚可鼓旗傍噪。

刘克庄

刘克庄　明暗

大士千眼而明，老子一只而盲。

或不夜能久照，谁籲天鸣不平。

刘克庄

刘克庄　明道祠满

初作衡山香火缘，不教俗事到吟边。

清狂畴昔有三藁，警策即今无一联。

汝辈未宜轻宿士，此翁犹及见先贤。

丁宁稚子收残草，他日笺家要谱年。

刘克庄

刘克庄　明皇按乐图

莺啼花开春昼迟，掖庭无事方遨嬉。

广平策免曲江去，十郎谈笑居台司。

屏间无逸不复睹，教鸡能斗马能舞。

戏呼宁哥吹玉笛，催唤花奴打羯鼓。

南衙群臣朝见疏，老伶巨珰前后趋。

阿瞒半醉倚玉座，袖有曲谱无谏书。

金盆皇孙真龙种，浴罢六宫竞围拥。

惜哉傍有锦绷儿，蹴破咸秦跳河陇。

古来治乱本无常，东封未了西幸忙。

辇边贵人亦何罪，祸胎似在偃月堂。

今人不识前朝事，但见断缣妆束异。

岂知当日乱难人，说着开元总垂泪。

刘克庄

刘克庄　明皇幸蜀图

狼烟起幽蓟，鸟道幸岷峨。

穆满尚八骏，隆基惟一骡。

失守文皇业，来听望帝声。

向令曲江在，吾岂有兹行。

刘克庄

刘克庄　铭诗一首

眼如电，十年读。

腹如栉，三冬足。

昔池上，赓黄鹄。

今田间，叱黄犊。

耕谷口，庐汾曲。

洁去就，免殆辱。

余先人，奋白屋。

忠孝家，文章录。

修名远，大运促。

藐诸孤，忝似续。

既显庸，亦老宿。

如毛德，如天福。

郭之东，溪之北，

百弓地，十围木。

几哉丘，吾所卜。

汉赵岐，唐杜牧。

皆自铭，不它属。

虽短章，颇实录。

刘克庄

刘克庄　铭座六言二首

象防迹露埋齿，麝以香闻割脐。

群儿争放纸鹞，老子宁为木鸡。

刘克庄

刘克庄　铭座六言二首

数步觉萧娘臭，三日闻荀令香。

涑水公铭衾戒，乖崖老按剑防。

刘克庄

刘克庄　铭座一首

□□幸已逃忧责，铭卒犹思儆耄荒。

平日何曾欺暗室，暮年不会议明堂。

重金身宠生无益，赐扇恩深死未忘。

扈跸老臣开九帙，感今怀旧独凄凉。

刘克庄

刘克庄　暝色

暝色千村静，遥峰带浅霞。

荷锄归别墅，乞火到邻家。

疏鼓闻更远，昏灯见字斜。

小轩风露冷，自起灌兰花。

刘克庄

刘克庄　命拙

命拙躬耕逢歉岁，旋营水菽度晨昏。

晴天田舍禾归窖，腊日山家酒满盆。

护竹短墙修复坏，浇花小井汲来浑。

早知不是封侯相，蓑笠何因肯出村。

刘克庄

刘克庄　木绵铺

庵远人稀行未休，风烟绝不类中州。

何须更问明朝路，才出南门极目愁。

刘克庄

刘克庄　目疾一首

疾起自肝家，眵昏认物差。

昔如虹贯日，今隔雾看花。

暝鹊惊飞匝，凉蟾瞥露些。

庙堂见章奏，应笑字欹斜。

刘克庄

刘克庄　目眚

日啖荔枝三百颗，不知天罚一只眼。

异哉野老白露团，烈于贵人寒食散。

刘克庄

刘克庄　目眚

一秋窗下少书声，目眚缠绵久未平。

大德三麻如昨日，善和千卷付来生。

聃兮虽视如无见，藉也于心固不盲。

吹却残灯抛蠹简，拥衾危坐待天明。

刘克庄

刘克庄　目眚六言一首

暮年因耽黄卷，双瞳不省盲如。

来生愿为苍颉，四目造鸟迹书。

刘克庄

刘克庄　目痛一月未愈自和前九首

开之则新生犊，闭之则入定僧。

有时起瞻斗极，有时遥望觚棱。

刘克庄

刘克庄　目痛一月未愈自和前九首

悔名草木鸟兽，住校亥豕鲁鱼。

识字惹客问字，懒书怕人索书。

刘克庄

刘克庄　目痛一月未愈自和前九首

隘矣匹夫疾视，鄙哉主父倒行。

止酒看花溅泪，吹灯见月羞明。

刘克庄

刘克庄　目痛一月未愈自和前九首

无复燃藜照向，徒以亲灯观符。

掩卷嫌收秽史，绝缨骂玄老奴。

刘克庄

刘克庄　目痛一月未愈自和前九首

须眉似是绮皓。耳目已非旷娄。

受明上座顶礼，视彼老公血讐。

刘克庄

刘克庄　目痛一月未愈自和前九首

耄及岁不我与，眼空吾谁适从。

蒙叟达观鹏鷃}，子云自视蛇龙。

刘克庄

刘克庄　目痛一月未愈自和前九首

静中面壁打坐，倦后抛书投床。

认自家一尺棰，管渠侬万丈光。

刘克庄

刘克庄　目痛一月未愈自和前九首

朱颜无药能驻，白发缘愁许长。

昏昏枉读万卷，蹙蹙起瞻四方。

刘克庄

刘克庄　目痛一月未愈自和前九首

乍可频看短剑，渠肯高张长檠。

已与鸥盟浩荡，都忘鹄立通明。

刘克庄

刘克庄　暮春

燕子来时春事空，杖藜来往绿阴中。

静怜朱槿无根蒂，开落惟销一阵风。

刘克庄

刘克庄　暮春一首

谢馆王亭安在哉，荒村亦自有池台。

苦嫌野蔓萦纡竹，甚爱残花点缀苔。

老送病来推不得，欢随春去挽难回。

未应寂寞无心赏，墙下葵榴次第开。

刘克庄

刘克庄　内翰洪公舜俞哀诗二首

忆昔端平典册新，三麻九制笔如神。

内庭唤作真学士，晚辈推为老舍人。

垂死遗言尤苦口，平生谏疏最婴鳞。

建功不作于潜死，谁为君王说厚伦。

刘克庄

刘克庄　内翰洪公舜俞哀诗二首

回首杨州一梦馀，故交已直玉堂庐。

寒暄未省通君实，穷薄空烦诵子虚。

甚愧丈人于甫厚，孰云夫子不回如。

残年无复陪精论，开阖平生几幅书。

刘克庄

刘克庄　南康赵明府赠予四诗和其首篇二首

曾掌兰台篡旧闻，亦瞻玉座和来薰。

戆愚漫有诛奸笔，疏拙元无乞巧文。

执简自知愧南董，免冠谁肯救朱云。

消磨不尽惟诗在，社友寻盟意尚勤。

刘克庄

刘克庄　南康赵明府赠予四诗和其首篇二首

二老风流接见闻，馀香未远尚堪薰。

明师岂不使人巧，老仆安能重子文。

策蹇何由追抹电，化龙吾亦愿为云。

从来作圣功夫处，不在生知在积勤。

刘克庄

刘克庄　南浦亭寄所思

只是从前瘦病身，官卑活计大清贫。

买来晋帖多成赝，吟得唐诗转逼真。

生拟弃家寻剑客，死当移冢近骚人。

秋风烂熳吹双鬓，目送停云欲怆神。

刘克庄

刘克庄　南山感旧

髫龀随二亲，旅泊承天寺。

姆抱殿上嬉，忽睹瞿昙氏。

【卷20】

刘克庄

刘克庄　南山感旧

自从出腹来，未尝识奇伟。

顾瞻忽眩晃，冷汗如泼水。

刘克庄

刘克庄　南山感旧

战掉病三日，汤熨乃能起。

壁如秦武阳，震慑白帝子。

刘克庄

刘克庄　南山感旧

弹指七十年，颜发遽如此。

棒喝夹攻之，碓磨备尝矣。

刘克庄

刘克庄　南山感旧

既具顶门眼，逐得少林髓。

南山梵王宫，规模自唐始。

刘克庄

刘克庄　南山感旧

轮奂绝钜丽，像设尤卓诡。

瓣香大雄前，恍然忆稚齿。

刘克庄

刘克庄　南山感旧

侬久离怖畏，佛亦生欢喜。

却看丈六身，僬侥国人尔。

刘克庄

刘克庄　南唐一首

建隆事得之遗老，畴昔曾参野史看。

后阁夜犹歌玉树，陈桥日已涌金盘。

可怜李主归朝晚，专靠江神立国难。

谁道齐兵当十万，一身杌隉不能安。

刘克庄

刘克庄　聂令人挽诗

轵井夫人风义远，阜陵丞相典刑存。

妇言初不逾闺壶，家法尤先下里门。

命服六珈宜大国，送车千乘忽寒原。

暮年无复升堂拜，草就埋辞一断魂。

刘克庄

刘克庄　牛田铺大雪

暝色蟠空起，狞飚激地吹。

渐看云布瀋，稍有霰纷披。

蔌蔌初飘瓦，轻轻已点墀。

居人朝未觉，客子夜先知。

巧似庄严就，匀如剪刻为。

充庭冰氏喜，缟户梁人疑。

洒密苔缄遍，擎多树压垂。

高峰迷顶踵，远渡失津涯。

窘兔低蹲草，僵禽默堕枝。

马难分牝牡，乌不辨雄雄。

倏忽斜还整，冥蒙合又离。

半埋官路堠，乱打寺廊碑。

猛势欺袍絮，寒光照鬓丝。

店荒敲尽闭，桥滑步尤危。

破釜羹霜菜，残炉燎湿萁。

废妆怜妇怯，露骭笑儿痴。

乍起毛皆蝟，深藏手亦龟。

犬惊邻吠急，鸡噤野鸣迟。

偏滞南辕路，翻思北戌时。

旌旗鸣雁塞，刁斗乱鹅池。

呵笔堪飞檄，收灯可覆棋。

暮营蒙虎卧，晓猎臂鹰随。

浴铁成何事，披簑自一奇。

空山吟忍冻，穷巷吃充饥。

授简悲才退，烘衣感气衰。

稍欣茅瘴薄，已觉麦畦滋。

病怕村茶冷，愁嫌市酒醨。

带间三十韵，聊补昔人遗。

刘克庄

刘克庄　偶赋

身已深藏畏俗知，客来邻曲善为辞。

偶弹冠起成何事，径拂衣归自一奇。

村饮妇常留烛待，山行童亦挟书随。

明时性学尤通显，却悔从初业小诗。

刘克庄

刘克庄　偶题二首

自幼耽章句，年高竟未工。

自称豁达老，人号嗫嚅翁。

刘克庄

刘克庄　偶题二首

莫耗官仓粟，休贪御手羹。

新年采薇食，诗比旧年清。

刘克庄

刘克庄　怕爱

月中玉女虽严冷，雪里瑶姬转丽华。

不管达官怕木稼，且留处士爱梅花。

刘克庄

刘克庄　排閟

少携一筇遍行脚，老苫把茅聊盖头。

事十八九不如意，身百千亿皆有愁。

彼埋高冢柏下卧，此驾小车花外游。

犹恨俗人知去处，近城林樾未深幽。

刘克庄

刘克庄　盘龙栾大

豪杰争鹅炙，神仙食马肝。

岂知有薇蕨，布满首阳山。

刘克庄

刘克庄　陪宋侯赵粹过仓部弟家园宾主有诗次韵二首

驾鸡栖尾隼舆行，取次亭台若幻成。

五亩季方荣独乐，一麾侯岂厌承明。

芳时别驾联镳出，归晚华灯夹道迎。

留得广平春却否，传闻已有玺书旌。

刘克庄

刘克庄　陪宋侯赵粹过仓部弟家园宾主有诗次韵二首

偶陪小队谢池行，云澹风轻雨未成。

梦草诗情全老退，见花病眼尚分明。

即今樵笛村童和，当日金莲院吏迎。

得向骚坛分半席，绝胜一品与三旌。

刘克庄

刘克庄　陪西山游鼓山一首

先生廊庙姿，非直藩翰才。

南州彩旗留，北阙丹诏催。

重臣方暑行，停骖小裴回。

客中载枚邹，物外寻宗雷，

遂穷天海观，一豁风云怀。

眷言此灵山，自判宇宙来。

登临几朱轮，灭没随飞埃。

堂堂蔡与赵，继者其谁哉。

共惟勋业侔，况乃名节偕。

伊余忝载笔，适值祖帐开。

虽陪叔子游，独抱湛辈哀。

饯诗堪覆瓿，不敢镌苍崖。

刘克庄

刘克庄　陪新进士公宴用太守韵

去年黄敕许怀归，拭目乡邦一段奇。

老马不堪空冀野，大鹏自合化天池。

琼林花发浑如昨，玉塞锋销未有期。

汲汲九重方旰食，吾侪何以补明时。

刘克庄

刘克庄　陪诸先辈题名登春台舑轩即席次故相陈魏公韵某继作

台荒屋老阅人深，拂拭留题重整襟。

科目一朝来券外，姓名三世在碑阴。

公孙晚岁叨明诏，裘氏当年费苦吟。

报与曲江先辈道，老婆非复少时心。

刘克庄

刘克庄　陪诸先辈题名登春台舑轩即席次故相陈魏公韵某继作

遨头唱首各高深，才薄难披作赋襟。

已觉莺花成一梦，尚贪萤雪竞分阴。

即今空负台莱意，宿昔曾赓殿阁吟。

北望钧天搔白首，区区终有祝尧心。

刘克庄

刘克庄　蚍蜉一首

梅月炎官尚敛威，纷纷此物傍綀衣。

扑灯似怕光芒掩，撼树都忘力量微。

因爱积阴憎景日，逆知将雨泄天机。

未应蚁子浑无援，时至皆能插羽飞。

刘克庄

刘克庄　匹马

匹马曾经小店炊，一株玉雪映疏篱。

无言谁识含情处，有韵全看背面时。

乍见心方惊绝艳，重来人已折繁枝。

断烟残照山村路，消得刘郎一首诗。

刘克庄

刘克庄　贫病

默默守柴荆，人间事颇更。

病方知养性，贫始欲谋生。

尚有狂奴态，元无老婢声。

迩来尘虑尽，勿怪小诗清。

刘克庄

刘克庄　贫居自警三首

昨者匆匆掷印归，六年岑寂闭柴扉。

岁荒奴仅拾残穗，日晏婢方羹苦薇。

宁渴莫赊邻近酒，尽寒不着借来衣。

中年但祝身强健，要卧松风坐钓矶。

刘克庄

刘克庄　贫居自警三首

赤粟黄虀味最深，此生不恨老云林。

鬼神每瞰高明室，天地皆知暮夜金。

夸士燃脐犹殉货，先贤覆首或无衾。

一瓢千驷同归尽，莫为浮云错动心。

刘克庄

刘克庄　贫居自警三首

客过吾庐语至晡，旋营盐酪刈薪刍。

酒兼麟脯不时有，饭与鱼羹何处无。

力穑勿忘家世俭，堆金能使子孙愚。

俗儿未识贫中乐，妄议书生骨相舑。

刘克庄

刘克庄　平床岭

一动非容易，三年议始成。

倩人挑旅橐，买纸劄山程。

下岭峰如拜，登崖树若迎。

暂无尘事汩，便觉长吟情。

刘克庄

刘克庄　平舟场□□□□□□为郡人刘某言某有客曰玉□□□□□□一再班荆

州牧有佳客，□□□□□。

爱吟老叉句。犹记照雘文。

□□□□□，□□□□□。

吾无恤孤力，怀旧意空勤。

刘克庄

刘克庄　萍乡

闻说萍乡县，家家有绢机。

荒年丝价贵阳市，未敢议寒衣。

刘克庄

刘克庄　破阵曲

黄旗一片边头回，两河百郡送款来。

至尊御殿受捷奏，六军张凯声如雷。

元戎剑履云台上，麾下偏裨皆将相。

腐儒笔力尚跌宕，燕山之铭高十丈。

刘克庄

刘克庄　蒲涧寺

齐人陈迹此流传，班史苏诗岂必然。

故老皆言家即寺，痴儿误入海求仙。

莫将刘项分羹鼎，来涴巢由洗耳泉。

欲采菖蒲无觅处，且随箫鼓乐新年。

刘克庄

刘克庄　浦城道中

才入仙霞路，重裘尚不支。

居人收桕实，客子办梅诗。

地湿然萁坐，霜寒隔被知。

向来真错计，不买草堂基。

刘克庄

刘克庄　瀑上值雨

绝顶岚烟合，危亭略见檐。

不知山雨过，但觉瀑流添。

悲壮张瑶瑟，迷蒙展画缣。

野人双草屦，来往任泥沾。

刘克庄

刘克庄　曝书一首

秋斋近午气尤炎，命仆开箱更发奁。

虫蚀阙文劳注乙，岚侵脱叶费装黏。

云迷玉帝藏书府，日在山人炙背檐。

谁道闲居无一事，祖衣挥扇曝芸签。

刘克庄

刘克庄　七和

百家众体皆融液，一字陈言亦剷除。

陋矣小巫步神禹，譬之大战获侨如。

子行给子尚方札，吾自乘吾下泽车。

本是腐儒非磊落，莫嫌窗下注虫鱼。

刘克庄

刘克庄　七和

妙年文价重和随，不料东家产此奇。

谗者纷纷传有虎，词人往往让于罴。

探囊已足三年艾，补衮那无五色丝。

闻说卜邻王翰了，长卿安敢出偏师。

刘克庄

刘克庄　七和

南宫放榜已蜚英，此阙传胪却漏名。

潜救八人文最敏，尽归一网气难平。

白生作麽教持杵，越石争些已见坑。

莫倚晴天频吐绶，儿童见了又须惊。

刘克庄

刘克庄　七窍凿

自从七窍凿，无复六根全。

鲸死彗星出，蟆枯月魄圆。

刘克庄

刘克庄　七十八咏六言十首

大绛县人五岁，小鲁申公二年。

楞严已难笔受，尚书尚可口传。

刘克庄

刘克庄　七十八咏六言十首

年八十官三品，酒一斗诗百篇。

羽化尸解等耳，宫锦渔簑偶然。

刘克庄

刘克庄　七十八咏六言十首

新贵九迁三接，故交百不一存。

老子进爵曰子，小孙娶妇生孙。

刘克庄

刘克庄　七十八咏六言十首

傍人贺我过省，此老矍然失惊。

不曾西山纳卷，如何南宫奏名。

刘克庄

刘克庄　七十八咏六言十首

早退似见几者，晚缪可追悔哉。

已戴华阳巾去，肯扶灵寿杖来。

刘克庄

刘克庄　七十八咏六言十首

竹林下沈酣者，洛社中起舞人。

与籍糟汉通谱，是灌花翁后身。

刘克庄

刘克庄　七十八咏六言十首

红绿各萌春意，朱紫争叙年劳。

钟馗七老八大，无人与换蓝袍。

刘克庄

刘克庄　七十八咏六言十首

心炎宠辱交战，骨朽是非乃公。

物议粪土伯始，史笔芳馨两龚。

刘克庄

刘克庄　七十八咏六言十首

慕赤松子辟谷，学黄冠师餐霞。

更无半空鸾鹤，何异深山龟蛇。

刘克庄

刘克庄　七十八咏六言十首

泛爱亲疏平等，任吟古律不拘。

武公耄犹戏谑，白公老尚嗫嚅。

刘克庄

刘克庄　七十九吟十首

阅世桑田变海波，谩存铜狄共谁摩。

钓璜岁日明年是，驰隙光阴一霎过。

刘克庄

刘克庄　七十九吟十首

仕宦端平甲子岁，结局景定壬戌年。

有北窗凉来枕畔，无南风尘傍扇边。

刘克庄

刘克庄　七十九吟十首

便有凤从千仞下，更无虎守九重门。

拔茅初喜仕途泰，起蕝乃知皇帝尊。

刘克庄

刘克庄　七十九吟十首

多作恶诗供世笑，晚持孤论谁予同。

才名压倒豁□老，官职火迫乖崖翁。

刘克庄

刘克庄　七十九吟十首

向来热血泼虚庸，卮酒凭谁酹二公。

老作地仙差□了，洞宾相约听松风。

刘克庄

刘克庄　七十九吟十首

适闻有诏追阳子，又说厚礼迎申公。

莫教涑水疑四皓，且伴横渠吟八翁。

刘克庄

刘克庄　七十九吟十首

经书上卿白刘子，史称三老为董公。

赵章泉自号晏叟，朱先生一字遁翁。

刘克庄

刘克庄　七十九吟十首

旧田庐我先人业，某水丘吾童子游。

有杞菊姑安甫里，无蒲萄可博凉州。

刘克庄

刘克庄　七十九吟十首

业缘在东震旦国，参礼遍南赡部州。

欠明眼人与谈道，就圆机士语九流。

刘克庄

刘克庄　七十九吟十首

虽瞎吾眼犹劬书，平生无泪如唐衢。

爱鹤天鲸海空阔，嫌羊肠鸟道崎岖。

刘克庄

刘克庄　七月二十日自瀑上先归方寺丞遣诗夸雷雨之壮次韵一首

城里遥看雨出时，想公笔墨发雄奇。

山深龙虎飞腾变，海运鲲鹏瞬息移。

凛凛前锋如赴敌，堂堂回势似归师。

驱还始悟山灵意，怕向苍崖写恶诗。

刘克庄

刘克庄　七月九日二首

海激天翻电雹嗔，苍松十丈劈为薪。

须臾龙卷它山去，误杀田头望雨人。

刘克庄

刘克庄　七月九日二首

樵子俄从间路回，因言溪谷响如雷。

分明雨怕城中去，只隔前峰不过来。

刘克庄

刘克庄　栖妻洞

往闻耆老言，兹洞深无际。

暗中或识路，尘外别有世。

几思绝人事，赍粮穷所诣。

棋终出易迷，炬绝入难继。

孤亭渺云端，于焉小休憩。

凭高眺城阙，扰扰如聚蚋。

尽捐滓秽念，遂有飞举势。

山灵娼清游，雨意来极锐。

蒙蒙湿莎草，浥浥凉松桂。

暝色不可留，怅望崖扉闭。

刘克庄

刘克庄　祁阳道中

昨过知岑寂，重来况雪天。

人居难珊里，路在鸟巢边。

草市开还闭，茅山断复连。

潇江清似镜，悔不问归船。

刘克庄

刘克庄　祁阳县

入境少人烟，寒江碧际天。

小留因买石，久立待呼船。

笛起渔汀上，鸥飞县郭前。

若无州帖至，令尹即神仙。

刘克庄

刘克庄　齐人少翁招魂歌

夜月抱秋衾，支枕玉鸾小。

艳骨泣红芜，藏陵三十老。

卧闻秦王女儿吹凤箫，泪入星河翻鹊桥。

素娥划袜跨玉免，回望桂宫一点雾。

纷红小蝶没柳烟，白茅老仙方瞳圆。

寻愁不见入香髓，露花点衣碧成水。

刘克庄

刘克庄　齐俗

柏寝才休又雪宫，杀麋罪与杀人同。

徂丘稷下人多诈，谁肯投身入阱中。

刘克庄

刘克庄　棋

十年学弈天机浅，技不能高谩自娱。

远听子声疑有着，近看局势始知输。

危如巡远支孤垒，狭似孙刘保一隅。

未肯人间称拙手，夜斋明烛按新图。







卷190

刘克庄

刘克庄　祺山院

昔日祺山院，今惟认土丘。

有僧逃债去，无主施钱修。

野叟樵难禁，岩仙弈未休。

何须悲幻境，佛比作浮沤。

刘克庄

刘克庄　起来

起来呵手检衣篝，烛影蛩声伴小楼。

赖有梦中堪细说，锦笺写不尽离愁。

刘克庄

刘克庄　葺居一首

兵火间关鬓欲丝，归来聊卜草堂基。

架留手泽书堪看，爨有躬耕米可炊。

畏湿先开通水窦，贪明稍斫近檐枝。

旋移梅树临窗下，准备花时要索诗。

刘克庄

刘克庄　千山观

西巘林峦擅一城，渺然飞观入青冥。

于湖数字题华栋，阳朔千山献画屏。

境胜小诗难写尽，天寒薄酒易吹醒。

独游不恨无人语，满壑松声可细听。

刘克庄

刘克庄　迁客党碑

人无公议论，天有真是非。

佛肯护迁客，雷能碎党碑。

刘克庄

刘克庄　前辈

前辈日以远，斯文吁可悲。

西人皆尚友，近世例无师。

晚节初寮集，中年务观诗。

虽云南渡体，俗子未容窥。

刘克庄

刘克庄　遣兴二首

酒肠诗胆两轮囷，已病方知爱重身。

慈母绝怜呕心[以下原残缺八面]

刘克庄

刘克庄　遣兴二首

□□□□□□□，□□□□□□□。

□□□□□□□，□□□□□□□。

刘克庄

刘克庄　强甫西上

平进差贤似躁求，乃翁岂不为儿谋。

今寒畯士难京秩，古子男邦亦小侯。

翘馆讵宜频造请。孤山虽好勿淹留。

谁言此老心如铁，临别无端作许愁。

刘克庄

刘克庄　墙西一首

只留一影伴山房，坐待墙西隙月光。

鹤忽归来寻旧里，燕犹相对语斜阳。

虽无传附青云显，赖有书消白日长。

万一载醪人问字，为言侬仅识偏旁。

刘克庄

刘克庄　蔷薇花

浥露含风匝树开，呼童净扫架边苔。

湘红染就高张起，蜀锦机成乍剪来。

公子但贪桃夹道，贵人自爱药翻阶。

宁知野老茅茨下，亦有繁英送一杯。

刘克庄

刘克庄　桥西

昔饮桥西岁月多，梨花深处待郎过。

垂鞭欲访湔裙约，奈此萧萧鬓雪何。

刘克庄

刘克庄　秦城

缺甓残砖无处寻，当年筑此虑尤深。

君王自向沙丘死，何必区区戌桂林。

刘克庄

刘克庄　秦纪

土广曾吞九云梦，民劳因起一阿房。

人皆怜楚三户在，天独天秦二世亡。

刘克庄

刘克庄　琴潭

山形若覆奁，潭面如拭镜。

奇哉几案物，千古弃荒夐。

了无扳跻劳，坐惬幽野性。

泉源黑难穷，崖色碧机映。

闯深畏龙蛰，窥浅见鱼泳。

可怜风水声，空山谁来听。

我欲买兹丘，扫迹逃嚣竞。

未言葺茅斋，先可理渔{左舟右定}。

刘克庄

刘克庄　禽言九首　布谷

墙壁虽有劝农文，不如禽语尤殷勤。

春泥滑滑陂水满，晨出下秧薄暮返。

乌呼三农养一兵，汝曹努力勿惰耕。

朱门日高眠未起，却嫌布谷声聒耳。

刘克庄

刘克庄　禽言九首　杜鹃

门前客劝不如住，树头鸟劝不如去。

廷尉重来客又集，丞相欲去门人泣。

客误主人固不少，哀哉人有不如鸟。

刘克庄

刘克庄　禽言九首　姑恶

有鸟有鸟林间呼，声声句句唯怨姑。

夜挑锦字嫌眠懒，晨执帨巾嗔起晚。

老人食性尤难准，冰天求鱼冬责笋。

爷娘错计遣嫁夫，悔不长作闺中姝。

新妇新妇牢记着，人生百年更苦乐。

他时堂上作阿家，莫教新妇云姑恶。

刘克庄

刘克庄　禽言九首　郭公

郭公郭公曾君国，魂化为鸟憾未释。

满目山河属别人，旧时宫殿归不得。

更姓改物今千春，历历记忆常如新。

郭公蜀帝两痴绝，自古失国知几人。

刘克庄

刘克庄　禽言九首　接客

向来客至投辖留，而今避客如避仇。

山禽儆我似有理，何不握发更倒屣。

禽兮禽兮汝岂知，人生衰旺各有时。

主人老病客勿怪，爨冷樽空无管待。

刘克庄

刘克庄　禽言九首　婆饼焦

阿婆八十双鬓皤，屑麦为饼将奉婆。

小家新妇拙烹调，不觉铛热令饼焦。

高堂日晏婆停筯，小姑诃婢郎谴妇。

新妇敛手前谢过，别就热铛翻一个。

刘克庄

刘克庄　禽言九首　提葫芦

朝愁暮愁愁不已，生为愁人死愁鬼。

百禽唯尔尤可喜，劝我移住醉乡里。

刘伶毕卓善自谋，生前死后不识愁。

刘克庄

刘克庄　禽言九首　脱布裦

贵家纨裦金梭织，贫家布裦才蔽膝。

半夜打门持文书，脱裦贳酒待里胥。

何时赎裦要御寒，亦为官掩催租瘢。

刘克庄

刘克庄　禽言九首　行不得哥哥

羊肠汝尚行不得，而况汝兄脚无力。

何曾知有陟冈诗，声声叫兄不容释。

四达之逵如掌平，井廪危道慎无行。

禽鸟微类犹有情，鼻亭公岂不爱兄。

刘克庄

刘克庄　寝室二绝

众已咍噎犹待月，身堪扶策便寻春。

漏名牛党赞皇党，尚有蒙人苦县人。

刘克庄

刘克庄　寝室二绝

倦投枕上如蚕老，飞入花间与蝶同。

可惜无人劝蒙叟，百年莫出大槐宫。

刘克庄

刘克庄　清惠庙

来访古祠宫，迢迢过水东。

一条溪不断，数里竹方通。

巫拜分馀胙，商行祷顺风。

妆楼空百尺，半仆夕阳中。

刘克庄

刘克庄　清凉寺

塔庙当年甲一方，千层金碧万缁郎。

开山佛已成胡鬼，住院僧犹说李王。

遗像有尘龛坏壁，断碑无首立斜阳。

惟应驻马坡头月，曾见金舆夜纳凉。

刘克庄

刘克庄　清明

挟弹飞觥迹已陈，赏心事去负芳辰。

数经风雨花尤厄，试说关山柳亦颦。

人到苍皤方觉老，天无红绿不成春。

近来未有池塘梦，谁道先生意尚新。

刘克庄

刘克庄　顷净慈伦老将示寂以其师无准塔铭见属后三年竹溪中书君以诗速铭次

丛林老宿川无准，不钓纖鳞钓大鱼。

抱佛脚多同学者，得吾髓有几人欤。

难呼兜率谈宗旨，且问狐山乞绪馀。

自笑余文无用处，热瞒俗眼说真如。

刘克庄

刘克庄　庆建州叶守

不比群花取次开，晚香高节匹寒旃。

分明带得清癯相，故傍层冰积雪来。

刘克庄

刘克庄　庆建州叶守

新贵纷纷竞着鞭，明公于此独恬然。

未曾批敕中书考，先判天官二十年。

【卷21】

刘克庄

刘克庄　庆建州叶守

鬓犹点漆面桃红，乾道淳熙辈行空。

不是修身存养力，自缘方寸与天通。

刘克庄

刘克庄　庆建州叶守

久立红云一朵边，合于仙里珥貂蝉。

偶然梦到人间世，犹拥旌旗管洞天。

刘克庄

刘克庄　庆建州叶守

曾游楚泽咏江蓠，亦向闽山品荔枝。

犹幸早春茶未试，故应先取建州麾。

刘克庄

刘克庄　庆建州叶守

处处鸡豚竞赛冬，皆言太守致年丰。

老农记得庄生说，姑射仙人恐是公。

刘克庄

刘克庄　庆建州叶守

贵人列屋贮倾城，公独斋居彻骨清。

七帙高年高上品，夜窗相伴一寒檠。

刘克庄

刘克庄　庆建州叶守

袖中凝香未必非，建人惟恐我公归。

安知世有孤寒士，侧听黄麻侍衮衣。

刘克庄

刘克庄　庆老需云溪诗

虚空自在由舒卷，岩穴何曾碍往回。

只向旁山依水住，莫教行雨出溪来。

刘克庄

刘克庄　邛杖

珍重邛山鹤膝枝，十年南北惯携持。

扶登右壁宁嫌峻，拄过溪桥肯避危。

昔涉畏途麾不去，今行平地弃如遗。

主人尚要防衰老，会有重拈入手时。

刘克庄

刘克庄　丘君双荐前尹古田三年有遗爱邑人以为可继阳岩侍郎洪公今尹孝感又

五言徽外弹声古，一点眉间喜色浓。

去莠莆田成沃壤，种花寒地亦春风。

民怀惠爱祠乡祀，上奋英明即墨封。

不比寻常折杨柳，君侯髦士我衰翁。

刘克庄

刘克庄　秋风

黄叶萧萧忽满街，独骑瘦马豫章台。

莫将宋玉心中事，吹向潘郎鬓畔来。

刘克庄

刘克庄　秋旱继以大风即事十首

虽作尧时击壤民，田家忧乐尚关身。

抱珠难起龙公睡，走石谁撩飓毋嗔。

刘克庄

刘克庄　秋旱继以大风即事十首

苹末萧萧忽怒飞，松公欲仆竹君欹。

无人委曲镌风伯，晚稻方花最怕吹。

刘克庄

刘克庄　秋旱继以大风即事十首

作苦三时逸在冬，安知一篑尚亏功。

愁闻地籁吹羊角，不见天瓢滴马鬃。

刘克庄

刘克庄　秋旱继以大风即事十首

曾立龙墀忝近臣，深知玉座最忧民。

近传奎画蠲租赋，稽首觚棱祝圣人。

刘克庄

刘克庄　秋旱继以大风即事十首

吴中见说亦枯焦，勺水如金汲路遥。

但有清尘无洒道，不能破块止鸣条。

刘克庄

刘克庄　秋旱继以大风即事十首

抱畒区区溉旱苗，忍饥终胜似操瓢。

饮尧井水耕尧野，偶作樵歌亦誉尧。

刘克庄

刘克庄　秋旱继以大风即事十首

古人一念感而通，不待焚巫际雨工。

汤反诸身防六事，汉移其咎责三公。

刘克庄

刘克庄　秋旱继以大风即事十首

老农相戒早输官，何日爰书得少宽。

明府安知帘外事，路人却见水中瘢。

刘克庄

刘克庄　秋旱继以大风即事十首

舜功远矣世犹思，谁谷吾州赖两陂。

待与閟宫碑岁月，并为神作送迎诗。

刘克庄

刘克庄　秋旱继以大风即事十首

少耽章句老明农，无意为文忽自工。

戏作小诗说场圃，细看似可续豳风。

刘克庄

刘克庄　秋热忆旧游二首

忆昔浮江更涉淮，早秋天气最佳哉。

塞垣榆落蝉初少，泽国芦疏雁已来。

风露入怀诗笔健，关山满目笛声哀。

南州九月犹絺綌，纵有清樽底处开。

刘克庄

刘克庄　秋热忆旧游二首

塞上秋光冷似冰，当年豪举气凭陵。

打球不用炎方马，按猎初调异国鹰。

山寨凄凉闻戌鼓，水村摇落见渔灯。

而今病暍茅檐底，追记犹堪洗郁蒸。

刘克庄

刘克庄　秋日会远华馆呈胡仲威

岭表岂必热，庚伏频滂沱。

薄暮辱招要，盆李参瓶荷。

君侯如长松，折节交藤萝。

奇字识夏鼎，古音弹云和。

今日素商至，高屋凉意多。

夜清群籁息，已有蛩鸣莎。

人生不饮酒，贤愚同销磨。

拍手问湘累，独醒欲如何。

谬承青眼顾，讵惜苍颜酡。

客散我亦归，耿耿看斜河。

刘克庄

刘克庄　秋暑

□□七月热，如焚复似烹。

炼成女娲石，烈甚祖龙坑。

月窟难梯上，天河莫挽倾。

黄昏一阵雨，高枕听韶声。

刘克庄

刘克庄　秋思一首

不觉朱明变素商，萤穿户牖燕辞梁。

牢愁五鼓尤难睡，薄冷单衣未易当。

谁伴子綦同隐几，亦无法喜共禅房。

残骸到了犹贪爱，仙圣前头自炷香。

刘克庄

刘克庄　秋晚

江头落日照平沙，潮退渔舟阁岸斜。

白鸟一双临水立，见人惊起入芦花。

刘克庄

刘克庄　秋望二首

暮色苍然上野台，废塘尚有数荷开。

望中爱杀城南柳，只怕霜风一夜来。

刘克庄

刘克庄　秋望二首

舍南舍北种芙蓉，及到秋来次第红。

自是诗人才思窘，清风明月有何穷。

刘克庄

刘克庄　秋夜有怀傅至叔太博父子

忆昔游君父子间，高才穷力莫追攀。

读书众壑归沧海，下笔微云起太山。

幼嗣尚存宗武在，遗文难附所忠还。

荒丘衰草埋双璧，兀坐空斋涕自潸。

刘克庄

刘克庄　求凤曲

古有轻生士，今无起死医。

可怜茂陵渴，犹画远山眉。

刘克庄

刘克庄　去春

去春烽火照江边，曾草军书夕废眠。

万里旌旗真属命，一丘耕钓且随缘。

偶然谢客元非病，间亦寻僧不为禅。

尚有惜花情味在，铜瓶终日玩芳妍。

刘克庄

刘克庄　全州

寂寞全州路，家家荻竹扉。

异僧留塔在，过客入城稀。

传舍临清泚，官亭占翠微。

沙头泊船者，多自岭南归。

刘克庄

刘克庄　泉牧帖请囊山福上人住持承天既至有沮之者兴尽而返戏赠小诗

揖退新龙象，归寻旧鹤猿。

空令行百里，不遣骂三门。

易致实封者，难招不动尊。

辟支放光处，尚有石龛存。

刘克庄

刘克庄　泉州南郭二首

闽人务本亦知书，若不耕樵必业儒。

惟有桐城南郭外，朝为原宪莫陶朱。

刘克庄

刘克庄　泉州南郭二首

海贾归来富不赀，以身殉货绝堪悲。

似闻近日鸡林相，只博黄金不博诗。

刘克庄

刘克庄　雀

恰见趋燕市，俄闻集兔园。

雕笼驯养者，谁到翟公门。

刘克庄

刘克庄　鹊

久不闻乌鹊，朝来噪不休。

殊乡无喜事，应为买归舟。

刘克庄

刘克庄　人日

元日至人日，未有不晴时。

剥复观周易，吟哦及杜诗。

将开户北向，折到杏南枝。

不得东风力，余寒岂易支。

刘克庄

刘克庄　壬辰春上冢五首　城南

一闭幽堂十九年，万松手种已参天。

懒随人乞郭东祭，自与母耕绵上田。

试问拂云施鹤表，何如藉地荐豚肩。

此身只合安闾里，长为先君扫墓阡。

刘克庄

刘克庄　壬辰春上冢五首　郭西

自古佳城属吉人，郭书王谶岂能神。

扫松稍喜衣冠众，荐芰何妨俎豆贫。

委巷起家基世德，分山葬友等天伦。

侧傍即是黄香冢，冥漠之中尚卜邻。

刘克庄

刘克庄　壬辰春上冢五首　寿溪

水如绶带山如抱，画手难摹一段奇。

松下可浇三奠去，墓傍安用万家为。

虹来昂首宁非瑞，蛟徒无踪若有知。

乷角钓游今白发，重寻陈迹不胜悲。

刘克庄

刘克庄　壬辰春上冢五首　西楼

溪草林花争碧红，伤心黄壤閟芳容。

短松明月易陈迹，断雨残云难觅踪。

伊昔老盆常共酌，即今败絮倩谁缝。

臼间一斗仓陈粟，薄暮归来独自舂。

刘克庄

刘克庄　壬辰春上冢五首　中{左山右寻}

忆昨隆乾致太平，诸贤耸听凤先鸣。

奏篇不愧登瀛选，拂袖难留出昼行。

当日伯夷兄弟瘦，至今杨震子孙清。

定知千载蟆陵路，尚有行人酹董生。

刘克庄

刘克庄　壬戌首春十九日锁宿玉堂四绝

无情莲炬剪将残，有样葫芦画不难。

尽笑翰林麻草拙，谁知老子布衾寒。

刘克庄

刘克庄　壬戌首春十九日锁宿玉堂四绝

十年前已卜菟裘，老恋君轩不自由。

衰飒秃翁垂八十，四更烛下作蝇头。

刘克庄

刘克庄　壬戌首春十九日锁宿玉堂四绝

秀师罪我当犁舌，贺母嗔儿欲吐心。

老去未偿文字债，始知前世业缘深。

刘克庄

刘克庄　壬戌首春十九日锁宿玉堂四绝

搯肾搜肠极苦辛，先贤曾叹费精神。

瓣香重发来生愿，世世无为识字人。

刘克庄

刘克庄　壬子九日与群从子侄登乌石山用樊川韵

垂髫登巘捷于飞，岁晚重来脚力微。

壹死壹生群从少，某丘某水几人归。

即今秉烛游清夜，自古无绳击夕晖。

莫忆宫门谢时服，海图尚可补寒衣。

刘克庄

刘克庄　榕台二绝

拔地高崖如铁色，拂天老树作寒声。

他年记宿榕台夜，便是南归第一程。

刘克庄

刘克庄　榕台二绝

囊无金累贫如故，镜有丝生老柰何。

一事尚堪夸北客，来时诗少去时多。

刘克庄

刘克庄　榕溪阁

榕声竹影一溪风，迁客曾来击短篷。

我与竹君俱晚出，两榕犹及识涪翁。

刘克庄

刘克庄　榕溪隐者

榕溪有隐者，幽事在溪曲。

治地可十亩，方整如弈局。

始行入荆扉，渐进至茅屋。

树之百盆兰，缭以万竿竹。

解衣憩繁阴，拥鼻参微馥。

主人闻客来，引避若骇鹿。

却询守舍儿，云已出卖墨，

壁间见其像，条褐巾一幅。

安知非回仙，寄迹混尘俗。

矢诗慕高风，君归傥肯读。

刘克庄

刘克庄　儒释

鹅湖始若小异，虎溪岂必皆同。

平亭晦庵子静，搃合渊明远公。

刘克庄

刘克庄　孺子祠

孺子祠堂插酒旗，游人那解荐江蓠。

白鸥欲下还惊起，曾见陈蕃解榻时。

刘克庄

刘克庄　乳洞

千峰梦里尚崔嵬，不记青鞋走几回。

天恐锦囊犹欠阙，又添乳洞入诗来。

刘克庄

刘克庄　入浙

浦城南畔只轻阴，入浙方惊雪许深。

梅皜枫丹三百里，笑人短幅写寒林。

刘克庄

刘克庄　蚋

蚓穿槁壤及黄泉，蜂采花房与柳绵。

微蚋么麽殊嗜好，以醯为蜜畒为天。

刘克庄

刘克庄　瑞峰寺

寺在高山顶，天寒偶一登。

孤僧营粥饭，诸佛阙香灯。

潮落洲分派，林疏塔见层。

危栏宜老眼，欲去几回凭。

刘克庄

刘克庄　瑞岩

金碧千间尽，惟庵免劫灰。

佛归何国去，僧自别峰来。

巨石神鞭至，悬崖帝凿开。

幽寻情未已，木杪夕阳催。

刘克庄

刘克庄　闰夏六月书事一首

自矜力健爪距刚，乘夜阴黑来康庄。

东家亡羊西失狗，不觉杲日升扶桑。

村农贾勇群捕逐，一农奋戈扼其吭。

虎立而攫吼动地，万夫辟易农重伤。

亀

亀　戈攒聚攻腹背，虎既倒毙农亦僵。

居人空巷观死虎，竞设饮具罗酒浆。

独怜逝者不可返，孩幼呱呱啼其傍。

古来猛士岂易得，揖蛙可以图霸王。

恨渠手无羽林鎗，血膏原野魂国殇。

何如姑养北宫勇，犹可自附南方强。

刘克庄

刘克庄　三叠

文字无穷才有穷，可能纖艳敌浑雄。

蚤知大将坛场峻，晚作

翁保社同。

臣向雠书曾殿北，君公避世且墙东。

男儿遇合由时命，岂必诗名满六宫。

刘克庄

刘克庄　三叠

瓦瓶侧畔设蒲龛，纵有推敲紧闭庵。

何庾诸人俱谢去，只饶和靖作同参。

刘克庄

刘克庄　三叠

唐时才子总能诗，张祜轻狂李益痴。

管甚三姨偷玉笛，诳他小玉写乌丝。

刘克庄

刘克庄　三叠

银烛千枝插树头，烛光花气半空浮。

人间富贵真珠室，天上通明白玉楼。

刘克庄

刘克庄　三叠

群玉峰头玉帝家。桥边池上玉横斜。

白头老监今留落，曾领群仙共赏花。

刘克庄

刘克庄　三叠

半卸红绡出洞房，依稀侍辇幸温汤。

三郎方爱霓裳舞，珍重梅姬且素妆。

刘克庄

刘克庄　三叠

春意萌于肃杀中，玄冥信有斡回功。

东皇太一无情甚，吹去才消几阵风。

刘克庄

刘克庄　三叠

曲径无尘聊席地，小亭有月即凭栏。

此翁虽老犹高致，不但能评黑牡丹。

刘克庄

刘克庄　三叠

脂粉形容总未然，高标端可配先贤。

不陪严子羊裘后，即傍王郎麈尾边。

刘克庄

刘克庄　三叠

濡墨先愁染素衣，和铅亦恐浼冰肌。

后村老子无声画，压倒花光与补之。

刘克庄

刘克庄　三叠

早知粉黛非真色，晚觉雕镌损自然。

天巧千林均一气，人痴一叶费三年。

刘克庄

刘克庄　三和

花篮果担更噭呼，巾{左巾右篝去竹}绚烂车骑都。

民多逐末少重本，神岂护短仍凭愚。

厥初捧榟土与木，继以刀割俄香涂。

垂旒绝类河求弁，照乘得匪龙献珠。

尝闻邺令沉巫妪，未必顾劭资髯奴。

阮瞻著论现变怪，罗支送客逢揶揄。

纷纷诛贿及编户，往往求福于朽株。

酒肉如山鼓笛讁，尘飞不见四达衢。

世无孟子卫吾道，河汾先生亦圣徒。

记蜡之俗通上古，舞雩之咏传先儒。

于时游者未滥觞，操携不过卮与壶。

乃今城郭尽衣锦，肯信田里寒无襦。

譬如银河偶生翳，忽逢金篦为刮矑。

又若众人餵糟醉，壮哉欲以一手扶。

馀力矢诗来挑战，邾卑鄫陋素备无。

明鬼首破异端惑，观社兼奋直笔诛。

夜出偏师斫其垒，以杖击地何神乎。

摧锋始欲恣凌铄，敛兵除戒无暴虐。

静思神理幽而玄，孰若孔道昜且较。

更阑市罢欲栖乌，人出空巷堪罗爵。

□□□□□□□，飨众共烹君夫駮。

□□□□□□□，□□□□□□乐。

风调已兆王道行，霰集预占祥瑞数。

先生置之勿复谈，遂事往矣舟移壑。

街头新醅贱如水，孕鱼可鱰蠔可剥。

祝史怀肉厌苾芬，邻翁邀饮任草恶。

独惭绝唱难追攀。如以美玉博鼠朴。

刘克庄

刘克庄　三和

林下笋犹供采掘，门前草又欠芟除。

绝无□□□三顾，时有僧来说六如。

旧友寻盟将命驾，先□□□□垂车。

今年田海俱中熟，处处人家足稻鱼。

刘克庄

刘克庄　三和

高虚早被方心误，老退差贤曲学阿。

私谥勿烦礼官议，自诗堪付挽郎歌。

无衾覆首留名远，有锸随身觉事多。

典午诸人空旷达，其如未了死生何。

刘克庄

刘克庄　三和

野色湖光淡复浓，阿香神爻巧相逢。

金篦莫辨烟中树，蜡履难登海上峰。

帝眷驿驰丹诏问，客归亭有白云封。

边无牧马村无犬，击壤何妨作老农。

刘克庄

刘克庄　三和

自古名高易毁随，谁令俶傥更权奇。

心知吾友必中鹄，眼见乃翁初梦罴。

所幸解骖逢晏子，不须结客报袁丝。

古人进德多因此，公冶台卿即汝师。

刘克庄

刘克庄　三和

不喜苏君师鬼谷，宁从许子学神农。

衰残犹有忠存阙，老丑应无妒入宫。

贪汉惊鱼悬饵下，痴人饿虱处褌中。

两翁勘破真堪笑，自古英雄见略同。

刘克庄

刘克庄　三和

曾课山间种艺诗，自犹不记更谁知。

岂无鼠盗食新笋，曾有凤来栖老枝。

未敢名为真福地，便应唤做小仇池。

篮舆只合村夫举，儿子门生负笈随。

刘克庄

刘克庄　三和

击磬何须入于海，括囊未免取诸坤。

寻盟今已白鸥社，得诏昔曾金马门。

鱼戏罕逢同队子，鸡窠会见二毛孙。

两翁未易分优劣，一乐山村一水村。

刘克庄

刘克庄　三和

岁晚文园渴疾深，相瞻北斗不堪斟。

幸无封禅书留藁，岂有长门赋卖金。

它日友人定郊谥，当时酒客诵雄箴。

箕山未是逃名地，何处人间有密林。

刘克庄

刘克庄　三和

同进多为蕡讼屈，薄徒苦与贺争名。

从教雪犬吠所怪，肯学秋虫鸣不平。

沙虱伺人阴发矢，虾蟆欲客化为坑。

相逢莫说当时事，说着当时尚失惊。

刘克庄

刘克庄　三和

暂击金狨陪法从，长骑秧马杂耕夫。

今红琥珀来村店，昔紫驼峰出御厨。

阙里尚延瞽师冕，法筵谁起躭浮图。

莫欺残秃毛锥子，几度曾将敕尾涂。

刘克庄

刘克庄　三和

交疏认鹿为山友，客少呼猿作野宾。

藏手泽书惭忝祖，食躬耕粟耻求人。

腹无点墨宁非懒，腰有重金未是贫。

已把朝冠挂神武，终身一幅华阳巾。

刘克庄

刘克庄　三和二首

身叠三绵凛似冬，老农不与壮丁同。

饮泉吏鲜能清白，濒海民多有赤穷。

晴雨幽人曾候鹳，水风闽囝亦占虹。

汉家非有公私积，亨大毋庸说豫丰。

刘克庄

刘克庄　三和二首

岂有丝毫补圣朝，去来扰扰费麾招。

不能履屐供群谢，未暇纶巾拥二乔。

着老莱衣侔服冕，食于陵粟胜操瓢。

臣之少也犹疏懒，何况头今插素标。

刘克庄

刘克庄　三和二首

主圣时清万宇春，禽鱼花草各怀新。

如何丹凤楼中手，未作金鸡竿下人。

家有宁馨堪跨灶，囊无阿堵可通神。

客谈江北狼烟息，暂展双眉不用颦。

刘克庄

刘克庄　三和二首

世吏宽严若夏冬，欲安欲富此情同。

楮先生贱难扶起，桑大夫生计亦穷。

渐喜青规舍化日，更烦绛气导晴虹。

若教子骏星常照，荒札从今可阜丰。

刘克庄

刘克庄　三和二首

厨人无职主君闲，春日惟供菜满槃。

山下鸱肥聊共饱，堂中羊美得常餐。

遍尝忧患肱三折，已过光阴指一弹。

老去有巾宜漉酒，笑它楚客切云冠。

刘克庄

刘克庄　三和二首

长剑拄颐刀纳韞，得如曝背趁阳和。

买邻底用百万价，好事争为十二窝。

异日史臣应有考，同时朝士欲无多。

与君死守西山学，莫遣人讥末路蹉。

刘克庄

刘克庄　三和友人有所思韵

某邱某水晚重游，绝胜才翁在许州。

懒学少年条痛楚，且同骚客赋牢愁。

悬知五鬼为渠崇，不晓三彭有底仇。

兀坐蓬窗无意绪，冻蛩唧唧更鸣秋。

刘克庄

刘克庄　三和妆字韵陈魁载酒

荣途素定不须忙，羞作春妍爱古妆。

众促夺袍诗进御，君宁微服夜归乡。

怪来尊老升歌席，移就菩提养病坊。

闻说重题新鹤表，分留印绶与诸郎。

刘克庄

刘克庄　三寄简叔

屡有诗贻田舍翁，灯花常至夜深红。

莫嫌云榭文书冗，稍喜冰衔职任雄。

健吏安知元结事，贪夫愧死伯夷风。

得君厚禄吾何患，从此樽中酒不空。

刘克庄

刘克庄　三日嘉雨呈张守

方寸忧勤匝四封，兵厨不爨鲜懽悰。

青苗暂阁农加额，朱表亲题帝动客。

便着蓑衣驾秧马，莫投铁简起湫龙。

邦人唤作张侯雨，三日油云泼墨浓。

刘克庄

刘克庄　三笑图

坚白相非是，高虚目送雄。

远公差解事，孔老各牢笼。

刘克庄

刘克庄　三月二日被命祈晴上天竺舟中得六绝句

手写八诗寄，耳聋三日惊。

何须论句法，年自让吾兄。

刘克庄

刘克庄　三月二日被命祈晴上天竺舟中得六绝句

浪说无文字，楞伽面壁看。

元来有怀挟，一世被粗瞒。

刘克庄

刘克庄　三月二日被命祈晴上天竺舟中得六绝句

无尽谈空学，纵横胆似天。

如何兜率说，不肯许他禅。

刘克庄

刘克庄　三月二日被命祈晴上天竺舟中得六绝句

寥昔十年字，新今百八篇。

男儿自传世，何必托彼传。

刘克庄

刘克庄　三月二日被命祈晴上天竺舟中得六绝句

僧句多枯槁，舟公锦绣堆。

如何涉吾地，咄咄逼人来。

刘克庄

刘克庄　三月二日被命祈晴上天竺舟中得六绝句

勤本小家数，韩欧大秀才。

二公需作料，勾入集中来。

【卷22】

刘克庄

刘克庄　三月二十五日饮方校书园十绝

才入中年会面难，安知白首此团栾。

不妨时驾柴车出，只作初骑竹马看。

刘克庄

刘克庄　三月二十五日饮方校书园十绝

伯兄乃汉司徒掾，季子亦唐行秘书。

只愿荆花常烂熳，莫令瓜蔓稍稀疏。

刘克庄

刘克庄　三月二十五日饮方校书园十绝

自古根深枝叶蕃，百年乔木到今存。

只留谏草传家世，莫着轺车辱户门。

刘克庄

刘克庄　三月二十五日饮方校书园十绝

西舍鸣笳索赋诗，东家拽石请书碑。

眼中除却壶山外，多是新知少旧知。

刘克庄

刘克庄　三月二十五日饮方校书园十绝

呼来不许望清光，麾去奚堪作省郎。

莫是后身刘快活，插花重入少年场。

刘克庄

刘克庄　三月二十五日饮方校书园十绝

石室千年不复开，庭花无语季苍苔。

席间旧客惟枚叟，白发重将屐齿来。

刘克庄

刘克庄　三月二十五日饮方校书园十绝

空留藓石仆斜阳，不见奇章与赞皇。

何必雍门弹一曲，蝉声极意说凄凉。

刘克庄

刘克庄　三月二十五日饮方校书园十绝

百年如电复如风，昨日孩提今日翁。

乍可生前称醉汉，也胜死后谥愚公。

刘克庄

刘克庄　三月二十五日饮方校书园十绝

早退分明胜一筹，年行六十复何求。

东门瓜与南山豆，谁道君恩薄故侯。

刘克庄

刘克庄　三月二十五日饮方校书园十绝

后有良工识苦心，今无善听孰知音。

老来字字趋平易，免被儿童议刻深。

刘克庄

刘克庄　三月二十一日泛舟十绝

少游款段何从借，伯厚鸡栖未易求。

看取后村翁简径，百钱聊税一渔舟。

刘克庄

刘克庄　三月二十一日泛舟十绝

退之岁晚南溪上，把钓联诗得几回。

便与乌衣群从约，及身强健更频来。

刘克庄

刘克庄　三月二十一日泛舟十绝

向来平勃颇相知，使粤归来岁月移。

只以一篙为导从，亦无剑马可相随。

刘克庄

刘克庄　三月二十一日泛舟十绝

桥低水涨过船难，旋拆船篷复旋安。

未免屈蟠篷底坐，谁教君爱切云冠。

刘克庄

刘克庄　三月二十一日泛舟十绝

弟兄玉映更珠联，岂减玄晖与惠连。

却笑漠人无具眼，羡它李郭作神仙。

刘克庄

刘克庄　三月二十一日泛舟十绝

眉洲屿隔雪涛中，闻此山川髣髴同。

但是至人游息地，邦人处处作离宫。

刘克庄

刘克庄　三月二十一日泛舟十绝

虽沉璧马计安施，倏忽桑田就渺瀰。

说与神通君看取，潮头不到艮山祠。

刘克庄

刘克庄　三月二十一日泛舟十绝

溪北溪南一雨通，山村佳处便掀篷。

老身不怕无安处，着在渔翁保社中。

刘克庄

刘克庄　三月二十一日泛舟十绝

稚子呼牛妇馌耕，早秧水足麦风清。

老农喜极还垂涕，白首安知再太平。

刘克庄

刘克庄　三月二十一日泛舟十绝

本朝耆旧数吾宗，老监轩昂洛社中。

后五百年人定说，过江复有戴花翁。

刘克庄

刘克庄　三月十四日陪帅卿出游一首

未出尧山云，既出云徐开。

君侯与天通，造化力可回。

驾言访岩扉，群彦森然陪。

旗钺映川原，笳吹喧藁莱。

扫石坐夷旷，扪葛窥崔嵬。

訾洲久芜没，草树皆新培。

范张数君子，遗刻苍藓埋。

方羊不忍去，返照明千崖。

沙禽就栖宿，彩鹢犹泝洄。

眷焉宇宙间，此乐何常哉。

邺都会应刘，梁园命邹枚。

主公富贵人，襟抱尤雄猜。

当年篇翰存，往往邻俳谐。

英英大都督，羔雁招遗才。

云烟生妙笔，冰雪悬灵台。

况复是夕霁。素魄海上来。

一碧九万里，空洞无纖埃。

临风惜饮量，孤负黄金罍。

座中尽文豪，授简奚徘徊。

吾诗固拙速，聊为石生媒。

刘克庄

刘克庄　三赠月蓬道人

病翁已卸鞍驮矣，道人强欲羁馽之。

赚汝一双穷相眼，饶吾九十老头皮。

此蓬此月属谁哉，送汝挑包谒恕斋。

说与同名同号者，龙图亲为判凭来。

刘克庄

刘克庄　三醉图

一尖一髠一逢掖，鼎足剧饮豪无敌。

前杯未酹注后杯，髠腹虽大盛不得。

就中觱篥胆尤粗，奋臂乃欲倒葫芦。

瞿聃有此两高弟，彼儒以是丘之徒。

老夫少年亦酣畅，衰病着身屏盆盎。

颇能和会三家书，安敢追陪百觚量。

刘克庄

刘克庄　山茶

青女行霜下晓空，山茶独殿众花丛。

不知户外千林缟，且看盆中一本红。

性晚每经寒始拆，色深却爱日微烘。

人言此树尤难养，暮溉晨浇自课僮。

刘克庄

刘克庄　山丹

偶然避雨过民舍，一本山丹恰盛开。

种久树身樛似盖，浇频花面大如杯。

怪疑朱草非时出，惊问红云甚处来。

何惜书生无事力，千金移入画栏栽。

刘克庄

刘克庄　山甫既别三日复得此诗追饯

珍重吾儿记瞽言，献之玉帐及輶轩。

汉钳者众商多犯，秦税民深吏少恩。

监竹忍馋毋食笋，割葵轻手勿伤根。

乌衣子弟多佳者，莫遣诸贤笑后村。

刘克庄

刘克庄　山中祠堂

端平闻说建斯堂，白首才重一炷香。

早有埋辞表真曜，晚为画赞讼东方。

秋风浩荡吹坟树，落月依稀照屋梁。

千古行人来下马，陈诗不必奠椒浆。

刘克庄

刘克庄　商妇词十首

嫁作商人妇，牙筹学算商。

元来有胎教，生子肖弘羊。

刘克庄

刘克庄　商妇词十首

今夕佳风月，身同影守房。

藁砧定何处，皮裹铁心肠。

刘克庄

刘克庄　商妇词十首

图南倭舶透，败北榷场开。

妾貌不长好，君行何日回。

刘克庄

刘克庄　商妇词十首

蜮今沙射影，鳄人尾勾人。

不是妾饶舌，愿言君爱身。

刘克庄

刘克庄　商妇词十首

客梦嫌鸡早，归心恨马迟。

感君留半镜，教妾画新眉。

刘克庄

刘克庄　商妇词十首

月夕孤单女，天涯放逐臣。

偶逢顾曲客，忘却买茶人。

刘克庄

刘克庄　商妇词十首

粉堞五七里，青帘三四家。

客沽北府酒，女唱后庭花。

刘克庄

刘克庄　商妇词十首

道远书筒少，时难旅橐垂。

花飞春事过，柳暗晓妆迟。

刘克庄

刘克庄　商妇词十首

昔梦随君去，犹疑在我傍。

素惭倾国色，旋学入时妆。

刘克庄

刘克庄　商妇词十首

自说居奇货。人知有贩心。

相如小商尔，卖赋得千金。

刘克庄

刘克庄　商翁

初隐灵芝处，终逃小橘中。

谁言秦法密，网不得商翁。

刘克庄

刘克庄　上十四吟十首

早衰安敢望年高，镜里双眉有白毫。

消夜赌棋张画烛，怯寒添絮入绨袍。

百骸受病惟诗健，万事输人独饮豪。

梨栗满山皆硕果，何须海上访蟠桃。

刘克庄

刘克庄　上十四吟十首

邻鸡呼觉强冠簪，病起屠苏且浅斟。

旋读生书无记性，冥搜警句有贪心。

生惭族老封高尚，死慕先贤谥醉今。

自笑此翁迂阔甚，后千百世待知音。

刘克庄

刘克庄　上十四吟十首

儿萦薄宦女从夫，谁伴庞翁拥地炉。

颇忆都尝煨芋否，肯归同卖漉篱无。

春游捉辔惟宗武，晨起称觞仅阿奴。

一句汝曹牢记取，家山差稳似江湖。

刘克庄

刘克庄　上十四吟十首

万里当年慕建侯，而今痴坐衲蒙头。

臭皮袋有形为累，古锦囊无句可收。

拾穗翁饥歌不辍，散花人黠去难留。

荒村不办肩舆者，未害先生策杖游。

刘克庄

刘克庄　上十四吟十首

养生之说要形劳，井臼何须晚自操。

齿豁未须烦祝鲠，臂挛殊不碍持螯。

除驱病崇无灵剂，裨补碑神赖老饕。

尚有一襟哀郢泪，久疏夜饮省春遨。

刘克庄

刘克庄　上十四吟十首

翠华未可议时巡，自古安危击重臣。

闻说紫岩亲督战，孰云赤壁后无人。

诸公尽作鑽天令，老子重为击壤民。

万里阴霾冰霰合，一通露布挽迥春。

刘克庄

刘克庄　上十四吟十首

黠儿蒙蔽聚群阴，岂料云收杲日临。

坏证遗忧与宗社，捷书分喜到山林。

擎天毕竟还高手，偃月从初谬用心。

客自京师传吉语，放歌不觉有和音。

刘克庄

刘克庄　上十四吟十首

戌邕溃卒导蕃夷，闻说衡湘被祸奇。

群盗忍残胜业柏，六丁应护中兴碑。

赭君山木渠何罪，招国殇魂鬼亦悲。

早晚岳云俱汛扫，挽天河水洗疮痍。

刘克庄

刘克庄　上十四吟十首

游戏人间又一年，非儒非佛复非仙。

历官甘出倚相后，序齿叨居绛老先。

世难见花常溅泪，时平逢曲亦流涎。

无端风月相勾引，不是先生爱放颠。

刘克庄

刘克庄　上十四吟十首

提鳌批凤霎时荣，身与浮名孰重轻。

摩诘已为病居士，伯伦终是大先生。

彼拳鸡肋恃朝气，此把蟹螯犹宿酲。

未必颓然真茗苆，老有羞共少年争。

刘克庄

刘克庄　上巳

樱笋登盘节物新，一筇踏遍九州春。

似曾山阴访修竹，不记水边观丽人。

豪饮自怜非少日，俊游亦恐是前身。

暮归尚有清狂态，乱插山花满角巾。

刘克庄

刘克庄　上巳与二客游水月洞分韵得事字

胜践造物悭，贫交世情弃。

昔戒十客来，旦无一人至。

惟余暨两君，鼎足坐水次。

欢言天气佳，谁谓风土异。

高吟杂骚选，序酌逮髫穉。

涤崖去晋诗，扪石认缺字。

古来几禊饮，传者才一二。

兰亭感慨多，未了生死事。

杜陵更酸辛，穷眼眩珠翠。

旨哉兹日游，超然遗尘累。

消摇千载后，尚有浴沂意。

岩扉滑如玉，岁月可镌识。

刘克庄

刘克庄　上冢

落梅万点晓泥乾，擘纸携家去上山。

宁与先君游地下，肯随谄子乞墦间。

墼墙渍雨颓偏易，沙土栽松长极艰。

毕竟有惭庐墓士，林扉夜只付僧关。

刘克庄

刘克庄　少陵子

骥子熊儿俱早慧，可怜失教遂纷纷。

驴边鸡栅犹云可，文选安能胜鲁论。

刘克庄

刘克庄　少日

少日关河要指呼，晚归田里似囚拘。

气衰不敢高声语，腕弱才能小楷书。

座有老兵持共饮，路逢醉尉避前驱。

子元兄弟何为者，自是嵇康处世疏。

刘克庄

刘克庄　身在一首

身在樵村钓濑行，秋豪不与市朝争。

目云嗜酒相绳急，谤到吟诗所犯轻。

沉水一铢销永昼，蠹书数叶伴残更。

闭门孤学无穷味，笑杀韩公接后生。

刘克庄

刘克庄　深村

身老深村负岁华，青苔迳里是贫家。

晚风一阵无端急，不为山人惜柚花。

刘克庄

刘克庄　深溪驿

苔满朱扉半阖开，更无人迹独徘徊。

湘江临别如相语，早买扁舟出岭来。

刘克庄

刘克庄　神君歌十首

幽明虽异趣，追远岂殊哉。

隐隐闻箫鼓，神君尚冢回。

刘克庄

刘克庄　神君歌十首

草市鱼虾贱，园家芋栗肥。

一城空巷出，万烛送神归。

刘克庄

刘克庄　神君歌十首

樵苏出林看，士女拥途迎。

要识神通趣，年年此际晴。

刘克庄

刘克庄　神君歌十首

狙裹周公服，优蒙孙叔冠。

无论騣儿女，神亦被渠瞒。

刘克庄

刘克庄　神君歌十首

武当并灌口，闻说爏于兵。

独有东南远，人神尚太平。

刘克庄

刘克庄　神君歌十首

村乐殊音节，蛮讴欠雅驯。

老儒无酌献，歌此送迎神。

刘克庄

刘克庄　神君歌十首

往昔扬州市，神仙爱夜游。

夜来灯与月，不忝小扬州。

刘克庄

刘克庄　神君歌十首

泮涣舞雩乐，懽呼祀蜡忙。

且记童子咏，莫管国人狂。

刘克庄

刘克庄　神君歌十首

乱离无醉者，有则以为祥。

惭愧生平世，人人在醗乡。

刘克庄

刘克庄　神君歌十首

咚咚街鼓动，寂寂市声稀。

祭罢社人散，老巫怀肉归。

刘克庄

刘克庄　生日和竹溪二首

宿昔银鞍狨覆鞯，今骑秧马垦荒田。

学神仙者丹多坏，立事功人传少全。

谁管灵均初度日，都忘弥勒下生年。

新皇早晚开宣室，定有英才对席前。

刘克庄

刘克庄　生日和竹溪二首

暮年量减怯杯深，客饷村醪且浅斟。

衰惰仅存已残锦，清贫安得未挥金。

朱弦有味馀三叹，丹扆无阶献六箴。

留取平生一筇竹，约公遍访大丛林。

刘克庄

刘克庄　胜业寺

寺创于何代，问僧皆不知。

槎牙夏后柏，残缺柳侯碑。

雪过禅堂冷，冰馀岳路危。

上封犹未到，太息负心期。

刘克庄

刘克庄　绳技

公卿黠似双环女，权位危于百尺竿。

身在半天贪进步，脚离实地骇傍观。

愈悲登华高难下，载却寻檋险不安。

谁与贵人铭谇右，等闲记取退朝看。

刘克庄

刘克庄　圣贤

圣贤自牧极卑谦，后学才高胆力兼。

悔赋不妨排贾谊，谤诗遂至劾陶潜。

取人最忌规模狭，绝物常因议论严。

君看国风三百首，小夫贱隶采何嫌。

刘克庄

刘克庄　失猫

饲养年深性已驯，攀墙上树可曾嗔。

击鲜偶羡邻翁富，食淡因嫌旧主贫。

蛙跳阶庭殊得意，鼠行几案若无人。

篱间薄荷堪谋醉，何必区区慕细鳞。

刘克庄

刘克庄　失猫一首

周遭暗室工诃夜，偃息朝檐喜曝晴。

{左足右孛}跳似猴难摄伏，纵擒无鼠敢从横。

侬贪梦蝶防闲弛，汝薄鱼餐去住轻。

赤脚苍头俱失察，主君姑息不须惊。

刘克庄

刘克庄　师友六言一首

闻诸师者本同，取之友者亦公。

高才有出象外，精义不离个中。

南渡大儒管见，西山先生正宗。

刘克庄

刘克庄　诗境楼观月

人世应无第二楼，暮云飞不到帘钩。

未开宝鉴青冥里，先涌冰轮碧海头。

白似雪涛翻赤壁，壮如夜日出罗浮。

酒醒何处吹横玉，径欲乘风万里游。

刘克庄

刘克庄　十叠

才得几朝浑拆遍，只消一霎又吹空。

何曾学舞能回雪，便不为台与避风。

刘克庄

刘克庄　十叠

尺棰拟为千世用，一梅欲足百人酸。

苦心乍可齑盐里，粉骨何须鼎鼐间。

刘克庄

刘克庄　十叠

花离京洛缁尘少，诗到齐梁绮语多。

老子七言虽淡泊，不曾一字犯阴何。

刘克庄

刘克庄　十叠

有花多处便凭栏，插在金瓶不必看。

百斛量珠真富贵，两枝剪彩太寒酸。

刘克庄

刘克庄　十叠

赋繁台雪云将暮，歌后庭花月未残。

客至苑皆琼作树，宾来并用玉为栏。

刘克庄

刘克庄　十叠

起来无赖晚风狂，便恐飘零损岁芳。

飞燕不持身欲去，绿珠虽坠魄犹香。

刘克庄

刘克庄　十叠

江左风流属谢家，诸郎如玉女尤佳。

如何雪里同联句，不比梅花比柳花。

刘克庄

刘克庄　十叠

天子封松作某官，相君复报竹平安。

梅花一点无沾惹，三友中间独岁寒。

刘克庄

刘克庄　十叠

霜搞皜千林冻欲僵，经旬不爨只餐香。

何曾转授休粮诀，却是单传屑玉方。

刘克庄

刘克庄　十叠

珠树无多攀不已，珊瑚有尽采无穷。

海神上诉天公怒，似怕龙宫宝藏空。

刘克庄

刘克庄　十和

一夫倡祸翕然随，白昼通都作崇奇。

割肉直将人餧虎，闻声能感烦求罴。

忽传先辈逢清雪，失喜衰翁有黑丝。

自古英材须乐育，谓予不信质先师。

刘克庄

刘克庄　十和

盛德能容人有技，忮心尤忌士知名。

训狐声厉憎韩子，鹦鹉才高累祢平。

斑特隐君几负局，塞鸿奴辈不烦坑。

客来林下温前话，尚得山翁掩耳惊。

刘克庄

刘克庄　十和贺太渊得雄二首

郁郁葱葱初抱送，惊惊怕怕永销除。

子瞻要待啼时看，介甫曾夸画不如。

先敞高门容驷马，旋闻别馆戏羊车。

中庸诗礼牢扃鐍，他日亲传伋与鱼。

刘克庄

刘克庄　十和贺太渊得雄二首

诞育文章家可贺，轩渠烦恼障皆除。

霜蹄堕地能行矣，玉树临风必皎如。

群纪伴翁入图画，俨佟为我御巾车。

客中往往烦厨传，倘许携将酒与鱼。

刘克庄

刘克庄　十五里沙

只见如山白浪飞，更堪动地黑风吹。

渺茫直际九州外，汹涌常如八月时。

河伯岂能穷海若，灵胥仅可吓吴儿。

惜无散发骑鲸友，共了南游一段奇。

刘克庄

刘克庄　十一月二日至紫极宫诵李白诗及坡谷和篇因念苏李听竹时各年四十九

翰林两仙人，偶来听凤竹。

萧萧玉千竿，采采绿一掬。

少时负不群，中岁乃见触。

嗟余长十年，所至恋三宿。

径当还笏归，奚俟揲蓍卜。

夜郎与儋耳，老大费往复。

宜州殿其后，路险车又覆。

山中采芝去，舍下炊粱熟。

刘克庄

刘克庄　十月二十二夜同方寺丞宿瀑庵读刘宾客集

瀑山木落霜寒夜，共读吾家梦得诗。

坐对遗篇忘漏尽，手遮残烛怕风吹。

森严似听元戎令，机警如看国手棋。

千载愚溪相对垒，未应地下友微之。

刘克庄

刘克庄　石鼓

石鼓名天下，州庠画不如。

古祠犹汉旧，石刻半唐馀。

翠巘供凭几，寒江照读书。

恨余非楚产，来借一房居。

刘克庄

刘克庄　石虎礼佛图

一虎虽凶暴，其尊孔释同。

矫情馈夫子，合爪礼澄公。

刘克庄

刘克庄　石塘感旧十绝

浮空紫气何须尔，度世金丹岂有之。

函谷不烦关尹出，城南莫遣树精知。

刘克庄

刘克庄　石塘感旧十绝

鹿门陈迹有馀哀，犹记庞公返自崖。

行到当时相送处，不知老泪自何来。

刘克庄

刘克庄　石塘感旧十绝

沈郎院闭彩云收，寂寞秋花拆树头。

留取断弦来世续，此生长抱百年愁。

刘克庄

刘克庄　石塘感旧十绝

比丘会泣别瞿昙，秦失三号吊老聃。

自笑此翁非铁汉，白头来此哭同参。

刘克庄

刘克庄　石塘感旧十绝

鬓边雪映眼中花，更阅人间几岁华。

丁未老人开七秩，尚携鸡絮到君家。

刘克庄

刘克庄　石塘感旧十绝

光霁丰标今寂灭，灵明根性讵消磨。

夜来一段佳风月，不见尧夫只见窝。

【卷23】

刘克庄

刘克庄　石塘感旧十绝

三茔相望一牛鸣，来扫新松百感生。

季札旋封丘哭墓，晋人谬谓圣忘情。

刘克庄

刘克庄　石塘感旧十绝

禅学年来亦自衰，大丛林属小阇梨。

寒翁庵子如蜗殻，却有弥天释住持。

刘克庄

刘克庄　石塘感旧十绝

中军晚岁甥辞去，左相今朝客不来。

看取少林诚长老，死生林下伴寒斋。

刘克庄

刘克庄　石塘感旧十绝

久作辽天触鹤飞，镜鸾馀念尚依。

荒山野水苏溪路，愁绝鳏翁挈影归。

刘克庄

刘克庄　石竺山二十咏

曾瞒张茂先，亦诳关尹喜。

嗟余双眼白，任汝半空紫。

刘克庄

刘克庄　石竺山二十咏

仅可着孤身，何曾有四邻。

切须留一榻，让与细书人。

刘克庄

刘克庄　石竺山二十咏

恰召阳翁伯，俄徵谢自然。

不知玉楼上，几个是诗仙。

刘克庄

刘克庄　石竺山二十咏

闻说均州景，而今涴战尘。

应随黑杀帝，避地肯来闽。

刘克庄

刘克庄　石竺山二十咏

吾脚今无力，安能跪鞠躬。

北瞻韩吏部，南仰狄梁公。

刘克庄

刘克庄　石竺山二十咏

乍见作飞势，细听无唳声。

雪翎差仿佛，丹顶不分明。

刘克庄

刘克庄　石竺山二十咏

点额有墨痕，剖腹无素书。

俗视如顽石，仙骑上太虚。

刘克庄

刘克庄　石竺山二十咏

元不识死活，偶然逢二仙。

昔与牧奴戏，今饶国手先。

刘克庄

刘克庄　石竺山二十咏

白公诗酒人，惜也未闻道。

乍可无除书，不可坏丹灶。

刘克庄

刘克庄　石竺山二十咏

慈悲乳孙叔，恭敬侍小颠。

烦君常警逻，老子□□□。

刘克庄

刘克庄　石竺山二十咏

自饥犹可忍，民饥谁恻隐。

吾评首阳薇，不若石竺笋。

刘克庄

刘克庄　石竺山二十咏

圣人称水哉，昼夜流不息。

东坡如万斛，南华只五石。

刘克庄

刘克庄　石竺山二十咏

汞可点为金，铁可浸为铜。

勿使钟官知，一朝比仙童。

刘克庄

刘克庄　石竺山二十咏

狼来咋吾羊，猩来窃吾酒。

汝为百兽王，不闻一声吼。

刘克庄

刘克庄　石竺山二十咏

惜齿埋之土，何曾愿世知。

终为交趾献，亦被普贤骑。

刘克庄

刘克庄　石竺山二十咏

嗒然蒙一衲，趺坐不知年。

处处神通现，何须海岸边。

刘克庄

刘克庄　石竺山二十咏

海岛五百士，刘郎庐亦深。

不似阿罗汉，神通无处寻。

刘克庄

刘克庄　石竺山二十咏

此来为佳处，高犹在绝颠。

吾衰中道废，汝少更加前。

刘克庄

刘克庄　石竺山二十咏

此为何处所，满目是琼瑰。

圣人被褐怀，呆汉空手回。

刘克庄

刘克庄　石竺山二十咏

力却帝尧禅，犹为颍水羞。

似曾洗渠耳，不可饮吾牛。

刘克庄

刘克庄　时事

问讯班春守，牢辞餽岁人。

翁年十分老，时事一番新。

刘克庄

刘克庄　食早荔七首

苎萝仙子绛纱裳，岁岁年年逞色香。

不比阿环池上果，一千年得一番尝。

刘克庄

刘克庄　食早荔七首

活八十年头雪白，啖三百颗面桃红。

村南村北无人识，向荔枝边觅此翁。

刘克庄

刘克庄　食早荔七首

树头栗鼠往来频，时遣髽童作徼巡。

不是尚方要包贡，暮年赖此助精神。

刘克庄

刘克庄　食早荔七首

蜀道闽山各有之，千林红绿任纷披。

杜诗息响难追和，蔡谱孤行欠补遗。

刘克庄

刘克庄　食早荔七首

万株绛翠图难画，一种甘滋味鲜知。

但见美如西子舌，断无齼上玉环眉。

刘克庄

刘克庄　食早荔七首

向来唤做荔支颠，浪得颠名不记年。

帝悯此翁颜色老，即家除拜荔支仙。

刘克庄

刘克庄　食早荔七首

先生受用晚萧然，日晏厨荒突未烟。

说与儿童休懒觅，摘来丹实可加笾。

刘克庄

刘克庄　史稿

虽有隆乾手泽传，空疏岂敢望谈迁。

春秋笔绝经谁续，光岳气分材少全。

老去汗颜惭巧斩，向来执手付遗编。

文名史学都休矣，追诵尧言一泫然。

刘克庄

刘克庄　使君次韵再赋二首

当年双璧甲科郎，未羡燕山五桂芳。

奏赋何曾因狗监，谏书直乞罢鹰坊。

聚萤窗冷韦编蠹，下马陵芜宰树苍。

不是使君来北海，邦人岂识郑公乡。

刘克庄

刘克庄　使君次韵再赋二首

下车不识疾呼声，郡政清平教亦行。

曹相治齐宾盖老，何侯在楚厚龚生。

甘棠通国俱怀惠，遗藁因公得记名。

老受一廛无以报，先畴不腆尚堪耕。

刘克庄

刘克庄　始冰

始犹飘洒忽严凝，村獠初看尽失惊。

包裹入城问蓍旧，一名木稼一名冰。

刘克庄

刘克庄　示宝上人

昔寻老岳到庵西，岳死庵空路已迷。

师举旧诗余不记，茫然恐是梦中题。

刘克庄

刘克庄　示儿

瓜芋村边一亩宫，闭门不复问穷通。

生羞奏技伶人里，死怕标名狎客中。

讲学有谁明太极，吟诗无路和薰风。

身今老矣空追悔，但祝吾儿勿似翁。

刘克庄

刘克庄　示观老

住山仍黑瘦，瓶锡极萧然。

顶发千茎雪，跏趺一缕烟。

禅堪拈出众，诗亦长于前。

烧尽西窗烛，相看各不眠。

刘克庄

刘克庄　示画者

眉宇巑屼鬓秃残，愧君模写向冰纨。

削瓜古有形相肖，掷果今无众聚观。

且可夷犹狎鸥鹭，不消夭矫比龙鸾。

去为将相开生面，莫貌山翁骨相寒。

刘克庄

刘克庄　示强甫

昔受浮丘伯密传，髒髒辕固伏生年。

试横牧笛花间饮，胜着朝冠柏下眠。

天上锦袍曾夺得，山中石砚又磨穿。

生来羞舐淮南鼎，且戏尘寰作地仙。

刘克庄

刘克庄　示同志

旋入洛中新保社，稍增汾曲旧田庐。

市朝幸免髠钳我，尸祝何烦俎豆予。

静看芭蕉身不实，健忘椰子腹无书。

故人远致郫筒饷，待约邻翁共破除。

刘克庄

刘克庄　示同志一首

满身秋月满襟风，敢叹栖迟一壑中。

除目解令丹灶坏，诏书能使草堂空。

岂无高士招难出，曾有先贤隐不终。

说与同袍二三子，下山未可太匆匆。

刘克庄

刘克庄　示沂孙

过去光阴电莫追，镜中非复旧须眉。

已拚眸子难重朗，犹幸心官可苦思。

太极旋阦无极义，极玄更有又玄诗。

此篇若问何人作，向道山中老古锥。

刘克庄

刘克庄　试笔二首

商山昔有卑辞召，傅野今无审象求。

世态众狙更喜怒，市声百鸟各喧啾。

力耕且趁农东作，懒出难陪知北游。

刀万里天浑是月，夜深无伴独登楼。

刘克庄

刘克庄　试笔二首

老子归来作麽生，扫空诸有觉身轻。

触蛮大战两蜗角，甫白相酬二鸟鸣。

煨芋僧高曾约话，负苓者黠不传名。

世间无过村田乐，莫怪庞公懒入城。

刘克庄

刘克庄　试笔六言二首

病鹤尚能孤唳，冻萤相守残编。

世间有豁达老，天上无愚戆仙。

刘克庄

刘克庄　试笔六言二首

薰玉蕤香解秽，挽银河水涤尘。

虽非补造化笔，不似食烟火人。

刘克庄

刘克庄　释老六言十首

惠能铁叶漆布，瞿昙金棺茶毗。

若道老君不死，未知秦失吊谁。

刘克庄

刘克庄　释老六言十首

应真渡揭厉水，个个皆以杖扶。

长江千里天堑，讵能踏一枝芦。

刘克庄

刘克庄　释老六言十首

道家事颇恍惚，稗官书多诙谐。

帝居非若溷也，天上岂有厕哉。

刘克庄

刘克庄　释老六言十首

一笔受楞严义，三书赠大颠衣。

取经烦猴行者，吟诗输鹤阿师。

刘克庄

刘克庄　释老六言十首

九万里抟而上，三千秋鸣相酬。

未免为二衜笑，谁能作双鸟囚。

刘克庄

刘克庄　释老六言十首

或说自竺乾至，或云先混沌生。

貌似金毛狮子，心疑白蝙蝠精。

刘克庄

刘克庄　释老六言十首

今无寻师重趼，古有求人宿舂。

道在青牛关外，经来白马寺中。

刘克庄

刘克庄　释老六言十首

吾尝评石鼎诗，盖出一手所为。

若使弥明能道，唐朝有两退之。

刘克庄

刘克庄　释老六言十首

慧灯回照觉性，灵丹难活肉身。

世无伶俐衲子，天有愚懵仙人。

刘克庄

刘克庄　释老六言十首

参请烧丹方士，瞻相多宝如来。

闻丹灶有声裂，入宝山空手回。

刘克庄

刘克庄　首春九日寿溪三绝

只手经营费拮据，十年栽接稍扶疏。

犹嫌桧柏纯苍翠，白白红红间数株。

刘克庄

刘克庄　首春九日寿溪三绝

陶子经丘又寻壑，庞公上塿亦携家。

可怜春事今年早，落尽桃花落杏花。

刘克庄

刘克庄　首春九日寿溪三绝

渴饮茅柴不计杯，有时跌倒在苍苔。

松风浩荡俄吹醒，安用龙巾拭吐哉。

刘克庄

刘克庄　寿昌

山路泥深雪未乾，病身初怕浙西寒。

新年台历无人寄，且就村翁壁上看。

刘克庄

刘克庄　寿计院族兄

晏温全不似霜天，开遍芙蓉蜀锦鲜。

昔我父兄悭上寿，今君翁媪各稀年。

清狂尚欲簪花舞，答飒无端据槁眠。

闻道日边消息好，除书断在一阳前。

刘克庄

刘克庄　寿建宁太守

珥貂不爱爱凭熊，似喜闽山入眼浓。

燕寝香渍公事简，园腰金重宦情慵。

颇闻昭代洵黄发，未许先期访赤松。

十万人家同祝颂，衮衣从此人登庸。

刘克庄

刘克庄　寿建宁太守

官府升平戟卫严，退衙惟与客清谈。

宽和却笑闽溪急，苦硬翻嫌建茗甘。

南国只今歌召伯，汉庭早晚相曹参。

情知金鼎催调燮，驿路梅开雪意酣。

刘克庄

刘克庄　受用

阮遥集平生几屐，晏平仲半世一裘。

秃翁受用能多少，槲叶为衣荷盖头。

刘克庄

刘克庄　书

两帖走蛟虬，堂堂腕力遒。

太师唐死节，大令晋风流。

要续麻姑刻，那容扇媪求。

教儿勤护惜，恐被六丁偷。

刘克庄

刘克庄　书壁

練衣蒲屦小纶巾，四壁清风一榻尘。

谁谓先生贫到骨，百金新聘竹夫人。

刘克庄

刘克庄　书窗

跳丸屋角去如驰，蠹简窗间卷复披。

元老岂无挥玉麈，大儒曾有奋金樵。

钓牵鳌极灵根动，斧入牛山杰木衰。

白首腐生多感慨，愁来时以酒浇之。

刘克庄

刘克庄　书灯

童子糊新就，笼纱碧色深。

唤回少年梦，照见古人心。

每对忘甘寝，频挑伴苦吟。

与君交到老，莫虑弃墙阴。

刘克庄

刘克庄　书第二考

遥领丛祠又一年，何功月请水衡钱。

江南塞北虽无分，林下山间尚有缘。

刘克庄

刘克庄　书第二考

兵去未妨行酒令，印收不碍掌诗权。

只嫌海峤登临少，梦绕朱陵紫盖边。

刘克庄

刘克庄　书感

仲尼已没世无师，新学专门各自私。

死守不为它说胜，秘藏似恐外人窥。

欲招程子看通典，兼起欧公讲击辞。

浩叹迩来耆旧尽，绪言分付与群儿。

刘克庄

刘克庄　书感

髧髦驰逐少年场，晚向深山学老庄。

名以马牛犹不校，嘲为豚犬极何妨。

性疏熟客来难记，意懒生书读易忘。

却笑痴人误标榜，贤愚千古共茫茫。

刘克庄

刘克庄　书感

恩赐残骸得返耕，孤臣安敢厌承明。

羊肠曾有单车覆，牛背那无一笛横。

俗子休疑眉宇异，痴人错望耳毫生。

老身虽厄心常泰，听取商歌绕屋声。

刘克庄

刘克庄　书画一首

大帝昭回奖丛藁，太师行草跋兰亭。

箧藏有物为呵护，巾袭令儿掌钥扃。

目眚端由书作崇，心痴常怕画通灵。

不如鹑结村夫子，惟宝蒙求与孝经。

刘克庄

刘克庄　书近事二首

坏局今犹劳圣虑，穷涂自叹失人心。

贵曾颛面居金鼎，谪尚于飞恋绣衾。

罪大□□□柳下，恩宽许卧古藤阴。

殡时惟有青蝇集，此外应无吊客临。

刘克庄

刘克庄　书近事二首

石卫尉家先没入，黔娄生处亦诛求。

客嘲未悟漫天戏，鬼瞰皆知偃月谋。

不许他人分越国，预拚异日去崖州。

傍观莫枉为酸鼻，鹿死无魂岂有愁。

刘克庄

刘克庄　书考一首

香火精勤阅一期，孤臣无路答鸿私。

衔如已废陈人样，俸比初开小学时。

世上升沉姑付酒，考中功状是吟诗。

五钱买得羊毛笔，自写年劳送可司。

刘克庄

刘克庄　书山壁

斸地栽林自起坟，一灯精舍疏玄文。

诗成莫洒酒家壁，题遍青山题白云。

刘克庄

刘克庄　书事

市朝无处避喧啾，思驾飞车事远游。

古志曾云寿多辱，前贤亦说耄宜休。

愈诃彼佛为夷鬼，跖骂吾师作盗丘。

安得海波都变酒，洗空开辟以来愁。

刘克庄

刘克庄　书事二首

谦之绋翣迎归福，平甫灰钉送返莆。

空累两家营后事，仅留四壁遗诸孤。

学徒谁是单传者，史藁曾经乙览无。

贫富皆当终牖下，招魂何处有神巫。

刘克庄

刘克庄　书事二首

空空都没一行书，行行徒矜九尺躯。

面上带妖真可耻，脚中有鬼不容扶。

末年铁拐传仙诀，他日金锥抉冢珠。

泉下定为明允笑，果能看破半山无。

刘克庄

刘克庄　书事二首

竭海夷山气力雄，只愁无术驻颜红。

却须擘划千馀岁，多买丹砂置女僮。

刘克庄

刘克庄　书事二首

黄旗旁午责军需，括匠搜船遍里闾。

士稚去时无铠仗，武候屯处有储胥。

粟空都内忧难继，甲出民间策恐疏。

昔补戎行今简汰，空搔短发看兵书。

刘克庄

刘克庄　书事二首

人道山东入职方，书生胆小虏空长。

遗民似蚁饥难给，侠士如鹰饱易扬。

未见驰车修寝庙，先闻铸印拜侯王。

青齐父老应流涕，何日鸾旗驻路旁。

刘克庄

刘克庄　书事二首

二士平生极好修，箪瓢之外尚何求。

暮年更傍谁门户，故国宁无某水丘。

华箦殊非爱曾子，短衾自可覆黔娄。

小车处士差安稳，十二行窝取次游。

刘克庄

刘克庄　书事二首

因治陶朱术太精，世间无物足经营。

更将郭璞书频看，只恐青山尽凿平。

刘克庄

刘克庄　书事二首

利刃斩风空恶毒，疾声吠雪似獃颠。

嗟余刍狗木鸡尔，视汝螟蛉蜾蠃然。

墓上将军堪吓鬼，龛中大士且安禅。

不须忏礼如来足，佛与波旬共结缘。

刘克庄

刘克庄　书事三绝

耳根闻得吴田熟，客自吴归乃不然。

中户无粮支卒岁，上都有雪瑞来年。

刘克庄

刘克庄　书事三绝

蜀相昔曾耕渭上，汉家今有籴湟中。

唱筹但欲令边实，悬罄谁知虑国空。

刘克庄

刘克庄　书事三绝

昨收边讯云蝗入，近得京书报哨回。

放得子陵归钓濑，还他高密上云台。

刘克庄

刘克庄　书事十首

幼作淳熙版籍民，老逢景定改元新。

残年且尽杯中物，他日谁浇柏下人。

长閗谷中忙斸雪，小车花外遍寻春。

吾评子美饥寒态，

刘克庄

刘克庄　书事十首

不似尧夫快活身。罪已纶言遍九州，

桑榆虽晚尚堪收。下山东诏争扶听，

读奉天书有泪流。加霍嫖姚冠军号，

拜车丞相当民侯。崆峒麦熟无人刈，

何日王师且少休。

刘克庄

刘克庄　书事十首

天堑犹艰限臭夷，江边蚌鷸久相持。

昔珠帘阁俱清野，今琵琶亭亦浚池。

户万八千封作麽，计三十六走安之。

平生师慕尧夫者，老去无端也皱眉。

刘克庄

刘克庄　书事十首

生长承平玩细娱，变兴仓卒不支吾。

轻裘太守抛铃下，宝玦郎君泣路隅。

谍报长驱殊未觉，经书大去可胜诛。

世间果有桃源否，千载无人更问途。

刘克庄

刘克庄　书事十首

旦旦寻斤杰木衰，艰危深动听鼙思。

赐龙墀对询韬略，复雁门踦建义旗。

古有{上兴下车}迎聋主簿，今谁卧载膑军师。

不应在野无贤隽，林密山深世未知。

刘克庄

刘克庄　书事十首

魁柄推移偶属渠，可堪一掷付狂疏。

文中子处无熏染，桑大夫边窃绪馀。

痴物汝为何等相，纖儿吾惜好家居。

时人误把朱崖比，若比朱崖尽欠书。

刘克庄

刘克庄　书事十首

不知边信近何如，但见朝朝发虎符。

河北几于九节度，漠南奚止五单于。

黑天肥瘗犹存孽，红贼巢荒尚有雏。

安得四方皆猛士，旄头扫尽一尘无。

刘克庄

刘克庄　书事十首

晋士材疏辩舌优，俗虽虚诞尚清修。

可容卿等灵百辈，亦过江来第一流。

元老纵然挥玉麈，七贤已有执牙筹。

后来灵宝真儿态，书画惟凭夺与偷。

【卷24】

刘克庄

刘克庄　书事十首

战鼙非起自渔阳，到冠皆由偃月堂。

相国裘虽来贺捷，蚩尤旗尚收亡芒。

厨车古有刑都市，宝剑今谁请尚方。

莫倚圣朝家法恕，前卢后蔡亦投荒。

刘克庄

刘克庄　书事十首

汉重貂珰鼎轴轻，力扶弱势赖公卿。

劾侯常侍如张□，讼石中书有更生。

伺夜九头犹作崇，过时百舌未收声。

虞廷可是无仪凤，底事相看噤不鸣。

刘克庄

刘克庄　书堂山

子厚文章宗，仲涂岂后身。

不肯作崑体，宁来牧湘滨。

诛茅翠麓颠，日与书卷亲。

划去五季衰，挽回六籍醇。

欧尹相继出，孤唱繇伊人。

风流渭已远，尚喜栋宇新。

千峰高丛丛，一江碧粼粼。

禽鱼暨草树，纖悉几案陈。

涧泉既可汲，山木亦可薪。

熟读壁间藏，痛扫毫端尘。

勗哉山中友，勿压泉石贫。

刘克庄

刘克庄　书田舍所见

漠漠晴埃起远畴，占相云日几家愁。

细民方虑填中壑，巨室何心堰上流。

斩木由来基小衅，浇瓜谁为解私仇。

宁知送老茅檐下，犹抱书生畎亩忧。

刘克庄

刘克庄　书小窗所见

干接枝分整复斜，随缘装点野人家。

小窗有喜无人见，兰在林中出一花。

刘克庄

刘克庄　蜀捷

吠南初谓予堪侮，折北俄闻彼不支。

挞览果歼强弩下，鬼章有入槛车时。

钟繇捷表前无古，班固铭诗继者谁。

白发腐儒心胆薄，一春林下浪攒眉。

刘克庄

刘克庄　束岩寺避暑

若非来寺里，无地避炎蒸。

经雨房基润，依山井气冰。

榻虚凉睡客，松湿滴归僧。

对此专宜静，为诗亦不应。

刘克庄

刘克庄　霜菊

霜菊尤宜晚，才开一两葩。

不随蒲柳变，索性待梅花。

刘克庄

刘克庄　水仙花

岁华摇落物萧然，一种清芬绝可怜。

不许淤泥侵皓素，全凭风露发幽妍。

骚魂洒落沉湘客，玉色依稀捉月仙。

却笑涪翁太脂粉，误将高雅匹婵娟。

刘克庄

刘克庄　水心先生为赵振文作马塍歌次韵

洛阳牡丹隔万里，棘荒姚魏扶不起。

马塍近在杭州陌，野人只向诗中识。

匀朱傅粉初窥墙，海棠为屋辛夷房。

千林春色已呈露，一株国艳犹閟藏。

多情荀令香透袖，俊游恐落都人后。

摇鞭深入红云乡，解衣旋贳黄滕酒。

淮南芍药初过兵，人生何必塞上行。

坠裵委壤各有命，肯学冻士鸣不平。

移家欲傍园翁住，手开芜地通苹渚。

寻芳栩栩趁蝶飞，逐臭纷纷怜蚋聚。

君不见玄都吟笔妙燕许，诗人却遣世人怒。

君若拿舟独往时，我亦荷锄相随去。

刘克庄

刘克庄　舜庙

粤俗安知帝，遗祠亦至今。

青山人寂寂，朱户柏森森。

雨打荒碑缺，苔封古洞深。

曾闻张侍讲，来此想韶音。

刘克庄

刘克庄　朔斋竹溪盛称鉴台李君谈天小诗戏赠

品题经二紫薇公，携袖中诗访老农。

远祖似曾为藏史，前身莫便是淳风。

自怜槁木灰生意，绝怕菱花照丑容。

但愿海乡鱼稻熟，耄夫不复问穷通。

刘克庄

刘克庄　司令为牡丹集次坐客韵

古人曾道四并难，酒量黄花顿觉宽。

谁与蔡欧修旧谱，且为姚魏暖春寒。

饮狂尚欲簪巾舞，漏尽何妨秉烛看。

国色老颜不相称，世间何处有还丹。

刘克庄

刘克庄　四叠

帝恐先生岁晚贫，清晨颁瑞到幽人。

巡檐已觉成银屋，糁地犹堪作玉尘。

刘克庄

刘克庄　四叠

海山大士素中单，鹦鹉前驱不怕寒。

只在屋东人不识，善财错去礼旃檀。

刘克庄

刘克庄　四叠

草户柴门野老居，恍然疑执化人裾。

不知身在花阴卧，但见亭台似积苏。

刘克庄

刘克庄　四叠

抹涂元不加真色，凋谢犹当易美名。

天下断无西子白，古来惟有伯夷清。

刘克庄

刘克庄　四叠

偶捉麈挥尤有韵，不须犀辟自无尘。

早闻玉振真名士，古说冰肤是至人。

刘克庄

刘克庄　四叠

狩获祥麟而史作，梦吞白凤以玄成。

吾诗岂得无佳瑞，枝上啁嘈翠羽声。

刘克庄

刘克庄　四叠

愁见当时玉镜台，返魂无诀可胜哀。

暮年尚有馀情在，月下迢迢挈影来。

刘克庄

刘克庄　四叠

□□□□□□□，□□□□□□□，

□□□□□□论，不信山礬敢雁行。

刘克庄

刘克庄　四叠

带雨折来如有恨，被风催去最关情。

面垂玉筯居然白，身著铢衣直是轻。

刘克庄

刘克庄　四叠

典刑堪受百花朝，风致宜为万世标。

齧雪节刚难屈膝，拈花妙法愿埋腰。

刘克庄

刘克庄　四叠

宋台未了又齐台，有房应难障彦回。

岁晚玉人在空谷，何曾羞面见人来。

刘克庄

刘克庄　四叠

通宵璧月迷琼树，破晓霜葩糁玉枝。

明艳能花老夫眼，温柔不粟美人肌。

刘克庄

刘克庄　四叠

不曾解佩献明珰，莫比徐妃与寿阳。

五出至今污宋史，半妆当日怨萧郎。

刘克庄

刘克庄　四和

乱书案上慵料理，长物斋中悉屏除。

乍可假□□□甫，安能佞佛把随如。

虎皮晚岁羞争席，豹尾当年扈属车。

冬暖无冰村酒贱，肯来溪上共叉鱼。

刘克庄

刘克庄　四和

昔年东观接英游，岁晚南柯各拜州。

炊黍有时成幻梦，著书自古要穷愁

散花魔女聊相恼，□□□□□□仇。

诏募佽飞求跅弛，与公投笔去防秋。

刘克庄

刘克庄　四和

手援鍪弧先奋呼，盛气直传入国都。

屈盘硬语押险韵，有似兵家使诈愚。

专场自矜觜距黠，覆军讵意肝脑涂。

堂堂老将号令肃，中营外栅如联珠。

曾呼项羽作竖子，亦斥李陵为降奴。

彼望麾幢已披靡，欴¤遗巾帼聊揶揄。

深藏区脱避石矢，密设鹿角埋椿株。

始犹哆口学张籍，俄乃庵面如唐衢。

毋庸奏凯论功级，且可按甲休师徒。

献俘奚异获长狄，讳败谨勿书朱儒。

君家人物盛殿午，或披鹤氅击唾壶。

坐观士稚无铠仗，冷笑群谢皆裦襦。

安知出奇电雹速，靡待掩耳并瞬矑。

再衰三韵乃引去，裹创饮血自救扶。

铁鎗漫留姓名在，玉麈有益成败无。

凭轼姑与君王戏，弃甲宜按军法诛。

尝闻匹夫不可狃，蜂虿有毒况国乎。

嗟余久矣精锐铄，驱使不禁诗酒虐。

蝉嘶今懒事章句，鲸吸旧宁论升较。

磨石胡庭要勒铭，策勋辕门因舍爵。

备严岂虑偏师攻，理到何妨异议駮。

周公尚存祓禊礼，子贡讵知观蜡乐。

祈年卜稼信当务，崇饮饰游不宜数。

弟子服矣鸣吻悲，似听于菟啸风壑。

寒墐户牖不敢窥，顾惜床庐愁见剥。

志士之愿在时清，穷人所忧惟岁恶。

刘克庄

刘克庄　四和

汉末名臣推北海，邺中才子逊东阿。

老勤未辍吾伊读，烂醉时为尔汝歌。

一滴何妨卢行少，五车安重惠施多。

客来问话巴巴说，君不回头可奈何。

刘克庄

刘克庄　四和

鲸吸仙人饮兴浓，尤嫌恶客懒迎逢。

逆风弱水三万里，梦雨高唐十二峰。

诗派相邀容入社，酒泉虽远愿移封。

葑田毕竟胜高仰，犹可躬耕佐大农。

刘克庄

刘克庄　四和

一橐萧然五鬼随，竟椽名盛与文奇。

可曾天下无麟凤，何必山中有虎罴。

蜂虿尾犹如许毒，蜘蛛腹得几多丝。

圣贤不校吾家法，车及蒲骚岂足师。

刘克庄

刘克庄　四和

不复斗鸡随恶少，尚能叱犊慕良农。

来熏忆屡赓凉殿，出昼难重见雪宫。

老伴辕南并輶北，小孙膝上或车中。

自怜孤学无人助，从汉诸儒与党同。

刘克庄

刘克庄　四和

白公自号老居士，疏傅史称贤大夫。

脍卿不妨留客饮，擘麟何必享天厨。

清池澡沐端溪石，素壁彰施洛社图。

帝赐后村奎画在，作堂安用扁青涂。

刘克庄

刘克庄　四和

删后元来尽有诗，此言莫遣邵程知。

匹如东土生三叶，横向西江出一枝。

俚曲俗方尊郢市，古音今少奏咸池。

谁云老子无呵导，塘上蛙声鼓吹随。

刘克庄

刘克庄　四和

谁谓斯文无定价，独怜之子坐虚名。

主司头与笔俱点，宰物心如秤样平。

骏马却还国西域，病鸱堕落屋东坑。

老夫谢绝人间事，亦为诸贤喜且惊。

刘克庄

刘克庄　四和

临渊细味心亨坎，卜筑先占地势坤。

说易何妨遇于野，谈玄亦入妙之门。

赐金莫惜娱宾客，堆笏犹堪遗子孙。

不比酸寒杜陵老，破茅草屋傍江村。

刘克庄

刘克庄　四和

丁宁僮可沽佳酒，戒饬阍毋纳恶宾。

种杞菊非求饱者，思莼菜是见几人。

食甘鮳饭安排易，出驾鸡栖受用贫。

却笑曹瞒遗令侈，黔娄殓不待衣巾。

刘克庄

刘克庄　四和二首

梦魂久不到清朝，纵遣巫咸未易招。

塞北今惟一韦叡，江南前此几陈乔。

扶颠个个无长策，徘闷时时引大瓢。

它日松根深掩骨，何须竹帛有名标。

刘克庄

刘克庄　四和二首

朱门画鼓舞宫靴，应笑狂歌似采和。

露坐一生无步障，春游是处有行窝。

绍兴谠议谁当续，元祐全人本不多。

办取九年同面壁，未应末后话头蹉。

刘克庄

刘克庄　四和林卿槟榔韵一首

似椰内贮杯中物，非曲谁簄罋面春。

百粤姻盟常主约，三彭谗舌竟无神。

浪云软饱元枵腹，暂借酡颜戏写真。

此遣两行红袖去，锦潮亭下草如茵。

刘克庄

刘克庄　四快图

一人筅耳手不柱，一人坦背抓痒处。

一人理发虱禽获，一人喷嚏虎惊去。

余鼻久塞耳骤聋。虱无附丽头已童。

惟背负暄觉奇痒，麻姑之爪未易逢。

吾闻气泄如堤溃，枕高唾远道家忌。

且留眼读养生书，莫将身试快意事。

刘克庄

刘克庄　四月八日三绝

徵在生夫子，摩耶育释迦。

人人衣逢掖，个个着袈裟。

刘克庄

刘克庄　四月八日三绝

九龙吐香水，兹事已千秋。

道是本无垢，年年浴未休。

刘克庄

刘克庄　四月八日三绝

生曾辞宝位，死却要金棺。

达士发冷笑，痴人被热瞒。

刘克庄

刘克庄　寺

人烟疏处老僧家，石路榕阴噪晚鸦。

欲挈庞公妻子去，幅巾阁上读楞伽。

刘克庄

刘克庄　嵩溪驿

舟子初辞去，风吹薄酒醒。

一茎新鬓白，数点晚山青。

潦倒弹长铗，荒凉宿短亭。

邻鸡空喔喔，不似昔年听。

刘克庄

刘克庄　宋侯和灯夕诗再用韵二首

茜袂黄眉出满城，贤侯游豫顺民情。

鼓声足验村田乐，月色遥占辇路晴。

定有儒臣映藜仗，又闻京尹折莲棚。

祠官一瓣无它祝，但愿旄头尽扫清。

刘克庄

刘克庄　宋侯和灯夕诗再用韵二首

近传桂管置行营，想见临淮号令明。

书载舞干文德远，曲名破阵武功成。

小儿队整遗风在，大将坛荒旧址平。

未得军前实消息，强歌安得有欢声。

刘克庄

刘克庄　送哀粹方岩仲并呈太守汤息庵

去郡于兹十八年，讙传良牧出藩宣。

更烦逸骥康沂海，会见灵禽下颍川。

绝喜铃斋新有助，莫嫌玉局冷无懽。

此行未论胶东赏，且作廉丞亦自贤。

刘克庄

刘克庄　送表弟方时父

弃置空村饱世情，高轩乃肯顾柴荆。

韩甥殷浩贫亲戚，李益卢纶外弟兄。

两鬓萧疏惊老大，一灯明灭话平生。

刺桐花下逢予季，多致诗人未害清。

刘克庄

刘克庄　送伯纪礼部造朝兼简息庵二首

传闻东涧拜南宫，朝野皆忻泰道通。

不比唐家超子厚，壹如元佑起坡公。

官箴健论犹当续，雪月浮文不必工。

十载帝城无点墨，有怀难托北飞鸿。

刘克庄

刘克庄　送伯纪礼部造朝兼简息庵二首

谢遣弓旌久掩关，十年坐阅几蒲团。

老臣惫不堪将橐，丞相嗔因乞挂冠。

庙算浑如孤注赌，林栖未保一枝安。

暮云万叠江闽远，相见除非插羽翰。

刘克庄

刘克庄　送舶使王监丞

一琴不鼓携归浙，六辔如丝送入闽。

魁杰西州今有汝，典司南库岂无人。

牙筹何足烦名胜，厘席方将问鬼神。

公干仲宣从此别，远书莫惜寄漳滨。

刘克庄

刘克庄　送参议滕告院挂冠

由来恬退士，史册亦稀疏。

唐有杨少尹，汉惟疏大夫。

翁能辞禄去，我欲杀青书。

今世无名笔，谁为写作图。

刘克庄

刘克庄　送曹守司直二首

莫作封君看，慈祥若父兄。

化教虞芮逊，和了触蛮争。

列戟犹森卫，曹装忽趣行。

要知莆俗厚，冠盖送倾城。

刘克庄

刘克庄　送曹守司直二首

已满葵丘戌，民犹借一年。

何曾拔薤本，亦不用蒲鞭。

羡帑留修泮，公厨少起烟。

今无采诗者，付与后人传。

刘克庄

刘克庄　送潮阳方主学

芹泮人人陶圣化，花封处处置师儒。

遥知避席来听讲，犹胜开门自授徒。

官比郑虔尤冷甚，士如赵德岂今无。

朝家调守方刓印，且可相依县大夫。

刘克庄

刘克庄　送陈德刚舍试

不消负笈趁槐黄，解褐惟于孔庙堂。

士子堵墙观矍图，公卿缙笏诵阿房。

里中巨擘推吾子，阙下诸生有此郎。

鹤发慈亲倚门待，锦标夺得早还乡。

刘克庄

刘克庄　送陈德林巡辖

拔丁而去矣，袖瓦似要之。

谁道州人薄，君行有彩旗。

刘克庄

刘克庄　送陈亨叔县丞

已折仙桂到月宫，安知再转瘴烟中。

坐看管□封孤□，却使崔丞对二松。

此士鼻端何待垩，老生指血至今红。

祝君努力鸣昭代，切勿呻吟学冻蛩。

刘克庄

刘克庄　送陈户曹之官襄阳二首

丞相曾多督府谋，郎君今复赞边筹。

彼哉金谷饮长夜，去矣玉关防盛秋。

尺度岂能拘快士，功名断不在中州。

习池水满堤花艳，安得相陪赋远游。

刘克庄

刘克庄　送陈户曹之官襄阳二首

幕府秋风事日生，参军匹马去兼程。

起为楚舞何其壮，吟退胡兵在此行。

且喜岘山碑有跋，不愁江表传无名。

老儒那复封侯梦，止愿躬耕看太平。

刘克庄

刘克庄　送陈监簿造朝

君昔闲三纪，朝今聚众贤。

居然峙鸾鹄，不似袭貂蝉。

训俭无钗泽，遗忠有笏传。

将何告明主，事事法隆乾。

刘克庄

刘克庄　送陈谏议澈赴边幕二首

出久孟邻争吊贺，去迟防墓毕封茔。

枕戈肯把棋消夜，落笔皆夸檄愈风。

乌幕乐哉宾与主，墨行矣孝人移忠。

江东将相俱人杰，早向明时策骏功。

刘克庄

刘克庄　送陈谏议澈赴边幕二首

边邮京递近如何，警报全稀吉语多。

上说君王自神武，下云宰相已安和。

子方盛壮宜乘塞，吾迫龙钟懒出窝。

若谒翘材问村叟，为言颜发转苍皤。

刘克庄

刘克庄　送陈郎玉汝赴淮南计幕

台使方求助，征鞍倍道驰。

君怀翁定省，吾念女伤悲。

玉塞烽全少，金闺籍未迟。

暮年怕离别，计日数归期。

刘克庄

刘克庄　送陈郎玉汝之官二首

昔一平津阁，今随孟博车。

径趋乌幕远，渐向鲁廷疏。

分袂三年别，平安两字书。

何时迎昼绣，携酒煮溪鱼。

刘克庄

刘克庄　送陈郎玉汝之官二首

管鲍交三世，朱陈共一村，

居惭阿承女，获事太丘孙。

惜别吾钟爱，相宾右格言。

应怜垂白叟，计日望回辕。

刘克庄

刘克庄　送陈鲁叟使君赴广西漕

阖郡留无计，匆匆夺父师。

使君三月政，遗老百年思。

远宦生华发，轻装载旧碑。

海山应有恨，未得谢公诗。

刘克庄

刘克庄　送陈鲁叟使君赴广西漕

韩杜曾游处，君行得细寻。

那知瘴烟里，忽有福星临。

竭海求珠蚌，搜山采翠禽。

定将冰与檗，一洗浊夫心。

刘克庄

刘克庄　送陈使君二首

博士曾森戟，甘棠爱尚新。

漫馀受廛叟，获见拜厅人。

醴酒多延士，蒲鞭不及民。

一年三易守，无乃送迎频。

刘克庄

刘克庄　送陈使君二首

庞老趋城少，严公出郭多。

难攀逸民传，堪举力田科。

夙昔烦驺哄，从今闭雀罗。

若逢两狨橐，应问一渔蓑。

刘克庄

刘克庄　送陈叔方侍郎二首

八郡皆知德度宽，缿筒罢设讼堂闲。

治如清献乖崖样，人在原明子野间。

岂有珠鱼堪作贡，亦无金鹤可携还。

暮年腰脚犹顽健，惜不从公看雁山。

刘克庄

刘克庄　送陈叔方侍郎二首

犹记同穿豹尾中，一翻覆手异蛇龙。

吕侯赐履作方伯，毛颖免冠成秃翁。

清苦吏人无厚禄，殷勤军将有斜封。

君归定访耆英社，问讯周南太史公。

刘克庄

刘克庄　送陈寺丞守延平

诏免延英对，轻装见吏民。

极知忙捄埋，岂是急颁春。

邑为搜空坏，州因献羡贫。

此行休戚击，未敢贺朱输。







卷191

刘克庄

刘克庄　送陈霆之官连州

郡接湖南境，孤城若个边。

茆寮愁问宿，峡石善惊船。

官小无迎吏，诗工有续编。

古人高妙处，不过览山川。

刘克庄

刘克庄　送大渊宰安溪七言三首

御堦人看放班回，谁记乾淳旧事哉。

进卷已尝观所主，闻弦上欲老其才。

割鸡必待民谣著，峨豸多由县谱来。

莫道胜流俱不屑，艾轩做了到诚斋。

刘克庄

刘克庄　送大渊宰安溪七言三首

昏昏默默嗟衰朽，白白红红忆盛强。

自古人惟称单父，至今我尚爱桐乡。

刈时留取葵根在，拔处无令薤本伤。

邑有澹台辈流否，不妨迎致向琴堂。

刘克庄

刘克庄　送大渊宰安溪七言三首

吾观明府毫端妙，传得尊公肘后方。

番俗尚歌汉东柳，莆人不剪召南棠。

威驱未若心怀惠，内荏徒然外抑强。

想见江乡与闽峤，家家各炷一炉香。

刘克庄

刘克庄　送戴复古谒陈延平

仓部当今第一流，艰难有诏起分忧。

城危如卵支群盗，胆大于身蔽上游。

应是孔明亲治事，岂无子美可参谋。

君行必上辕门谒，为说披簑弄钓舟。

刘克庄

刘克庄　送德甫侄省试

绝出雕虫辈，相期竹马年。

二魁家有样，四世里兴贤。

雪鬓吾还笏，霜蹄汝著鞭。

微疴真换骨，骨换不难仙。

刘克庄

刘克庄　送邓侍郎

追陪豹尾恰逾年，刘叟安能望邓先。

圣主忧贤勤召对，诸公祖道羡登仙。

降庚寅岁虽相似，雌甲辰旬守自怜。

风雨满天春水阔，不知若个是君船。

刘克庄

刘克庄　送丁南一

畴昔奇君志不凡，天风万里送云帆。

只须读赋惊崔郾，何待移书祝陆傪。

墨点不施红勒帛，锦衣与换白襕衫。

定知慷慨丹墀对，千载平津尚有惭。

刘克庄

刘克庄　送丁元晖知南海

不用急符催，先行要看梅。

岁时亲祭海，休沐必登台。

鲍井聊供饮，韩碑待拭苔。

遥知蛮俗喜，令尹带琴来。

刘克庄

刘克庄　送范守仲冶二首

二年田里内，民不识追胥。

官府绝无事，使君惟读书。

俭于住家日，舑似下车初。

太末方凋弊，公行不可徐。

刘克庄

刘克庄　送范守仲冶二首

放逐谙时态，惟侯意味长。

醴为狂客设，羹许老人尝。

南国留棠舍，西郊闭草堂。

临岐先作恶，未可倚刚肠。

刘克庄

刘克庄　送方辰孙赴崇安尉

遁翁精舍久荒凉，君去应先炷瓣香。

畴昔二难贤可并，即今一个弱堪伤。

时平多有农耕野，官好浑无卒下乡。

莫作寻常黄绶看，子真向亦尉南昌。

刘克庄

刘克庄　送方阜高赴衡州法掾

仕不论高下，丝毫要及民。

君其守三尺，古有活千人。

岳树侵云杪，江蓠满水滨。

楚芳饥可荐，切莫叹清贫。

刘克庄

刘克庄　送方君节监丞

世论喧啾众窍鸣，先贤于此极持平。

坡称淳父文经世，沂惜希文谏近名。

向去史书将有考，由来公议最无情。

我衰君壮飞潜判，何日重寻洛社盟。

刘克庄

刘克庄　送方楷

才子囊书入帝京，鷃}飞安敢料鹏程。

赴南宫缓功夫久，携北碑多嗜好清。

玉镜台边无别泪，金花笺上有芳名。

可怜病叟如蜗缩，呵冻题诗当饯行。

刘克庄

刘克庄　送方楷之官

博雅今萧翼，招延小孟尝。

虽操牙算子，不废□□□。

秘箧珍储富，公车荐墨香。

惟应猿鹤怨，三载□□房。

刘克庄

刘克庄　送方郎唐卿漕试

翁已鞭鸾上九霄，此郎虽小亦清标。

斯文尚有嫡传在，每见能令人意消。

身退吾难论一鹗，才高君必中双雕。

汉廷急士将亲策，想见诸儒避董晁。

刘克庄

刘克庄　送方蒙中赴辟二首

谁云逢掖不知兵，一士居然击重轻。

往昔下愚融铁鏁，即今上圣倚金城。

可怜蒋子开三迳，又被乌公夺二生。

旋作凯歌驰露布，残年犹拟看升平。

刘克庄

刘克庄　送方蒙中赴辟二首

圣君羔雁远相求，去去榆关迫盛秋。

应念霜寒履中野，定分月色照鄜州。

画江谋拙难言智，出塞诗豪不惹愁。

却笑缚轮观井者，一生过计更私忧。

刘克庄

刘克庄　送方蒙仲赴辟江图分韵得既字

昔忝玉麟招，主君解衣衣。

于时事会来，中原方鼎沸。

封侯命大谬，更仆谈未既。

俯仰四十年，岁月堪累欷。

多垒诸公辱，万灶大农费。

玭狁至于泾，颛臾近于费。

譬如寝积薪，徒幸火然未。

边人厌虏暴，别都尚王气。

管钥居守尊，衮钺宗臣贵。

呼吸草檄书，蒷拣拔茅汇。

粲粲玄英孙，鲁叟之所畏。

枚邹愿游梁，陈阮亦客魏。

非惟揖将军，抑可欢大尉。

杀羊必及斟，啖鹅肯移毅。

拙谋鄙画江，长策在耕渭。

驾驭雄狡服，拊摩军民慰。

要当扫旄头，宁论烂羊胃。

病翁越世久，嚼蜡淡无味。

胆薄怯观井，忧深遑恤纬。

临分执玉手，苦言君勿讳。

刘克庄

刘克庄　送方蒙仲赴省

童年觜距已专场，何况而今益老苍。

天网恢然罩鸾鹄，朝阳鸣矣革蜩螗。

士谁与贺争同进，众亦推弘诣太常。

可惜祠官无气力，不能缙笏诵阿房。

刘克庄

刘克庄　送方清孙参学

仆负轻装主倚辕，交游握手若为言。

须求沂水风雩乐，勿爱沙河夜市繁。

曩日士曾宗郭太，它时我欲传何蕃。

殷勤待折津亭柳，老怕春寒不出村。

刘克庄

刘克庄　送方汝楫客授严陵

昔年尚友先君子，晚见贤郎自策名。

芹泮佩衿尊郑老，桐江谱牒派玄英。

誉髦孰不观朝彩，耄齿吾难主夏盟。

若见监州烦问讯，必分风月照寒檠。

刘克庄

刘克庄　送方善夫赴鹭洲山长二首

奎画煌煌天上来，遥知击马向堂阶。

官衔怪得清如许，文馆虽然冷亦佳。

尚论乡先宜合祀，旧传潮学各分斋。

未应久作诸侯客，帝有薰琴待汝谐。

【卷25】

刘克庄

刘克庄　送方善夫赴鹭洲山长二首

柴门病后少曾开，今日人扶出郭来。

君奉潘舆贫亦乐，我贪汉橐老犹呆。

明师不患无高弟，大匠何尝有弃材。

若见蓬仙烦问讯，掉头一去几时回。

刘克庄

刘克庄　送方时父

向来羞作绕枝飞，刘表区区不足依。

索饭儿嗔郎罢出，画眉人约藁砧归。

食鱼底处容长铗，射虎今方尚短衣。

老缚一官行未得，羡君去采故山薇。

刘克庄

刘克庄　送方寔孙

丹诏求贤切，西行不可徐。

便乘天厩马，莫跨霸桥驴。

太白清平调，相如谏猎书。

定将新述作，一一寄田庐。

刘克庄

刘克庄　送方添粹

忠惠横经地，今将五十秋。

诸生迎谒庙，吾子往监州。

吏散斋堂静，朋来郑校修。

勿嫌员外置，风月满鸿沟。

刘克庄

刘克庄　送方文甫判官

檄笔骚情俱妙绝，它人才少子才多。

分桐江派从初祖，在孔门中占二科。

此去潘舆添燕喜，向来韩木尚婆娑。

传闻仲举高悬榻，应待元寮入礼罗。

刘克庄

刘克庄　送方漳浦

颇闻送者诗盈轴，我有樵歌子试听。

岩邑虽然人所畏，畲民均是物之灵。

二升饭了官中事，一字廉真座右铭。

见说守侯如召杜，断无走吏至公庭。

刘克庄

刘克庄　送方至

老去怜才癖转深，爱君笔力擅词林。

抟扶摇上二虫笑，从渥洼来万马瘖。

书号醇儒渐者远，弘称曲学到于今。

汉家旃厦崇经术，莫事推敲枉费心。

刘克庄

刘克庄　送方子约赴衢教

博士非如吏，巍然道自居。

诸生趋避席，太守揖升车。

朱笔浓批卷，青灯细勘书。

汉廷重文藻，行矣召严徐。

刘克庄

刘克庄　送封州方法曹

地远无迎吏，州城若个边。

宁甘茅屋粥，勿饮石门泉。

旋橐挑诗卷，家书托客船。

安知二千石，不荐议曹贤。

刘克庄

刘克庄　送赴省诸友　方善夫昆仲

君家科级每蝉联，何况高才更妙年，

肄业机云同屋住，论文坡颍对床眠。

一双璧有连城价，九转丹能拔宅仙。

刘克庄

刘克庄　送赴省诸友　方云卿昆仲

先朝取士尚雕虫，前辈皆因此显融。

衡鉴集中推范老，混成篇里得沂公。

杏园饮畅莺声早，梨岭飞高雁影同。

岁晚交游各西上，不留一个伴溪翁。

刘克庄

刘克庄　送赴省诸友　何德明

昔人抱璞经三献，今子排云叫九关。

千佛经应冠鳌顶，大人赋可动龙颜。

探梅腊雪园林后，对策薰风殿阁间。

若见故人询病叟，但言深入万重山。

刘克庄

刘克庄　送赴省诸友　林德遇

原夫辇岂敢追攀，每叹君文似左班。

不许犬鸡舐丹鼎，肯为鼷鼠发黄间。

主司一洗冬烘谤，老子前知昼锦还。

空诵子虚不能荐，送行未免有惭颜。

刘克庄

刘克庄　送赴省诸友　林汝大

天性怜才老未衰，爱君笔力绝新奇。

引弦连发天山箭，举手高攀月窟枝。

藻蕴科名通谱牒，旦希优劣系修为。

穷人只有诗堪赠，空耸山肩撚雪髭。

刘克庄

刘克庄　送赴省诸友　林少嘉

此君词翰逼晁秦，万鹄袍中少拟伦。

色笔探怀如有助，朱衣点首岂能神。

长安市素多游侠，天子廷曹怀士人。

玉座临轩亲发策，可无鲠论披龙鳞。

刘克庄

刘克庄　送赴省诸友　徐懋功

小陆词章海内传，名场久盍着先鞭。

惯看馀子瓦枢坏，太息斯人铁砚穿。

畴昔熏香过半世，即今拾芥已中年。

病翁拟拭昏花眼，快向茅檐读奏篇。

刘克庄

刘克庄　送赴省诸友　郑耕道

束发词林久著名，及兹书剑始西行。

里人预谶龙头喜，相者兼言豸骨清。

笔老定非场屋作，声和必为国家鸣。

汉廷儒术多通显，不说公孙说董生。

刘克庄

刘克庄　送赴省诸友　卓怡丈

辇下银袍似堵墙，名涂个个着鞭忙。

期年操木何容易，一日看花得许狂。

韩子吟披惟六艺，沂公吃着岂三场。

临岐不待殷勤祝，涵养功深讲贯祥。

刘克庄

刘克庄　送古为徐聘君

少君早有箕山志，昔者闻之西涧公。

倾盖无堪赠程子，式闾犹记吊林宗。

老夫久已植其杖，此士孰能招以弓。

耄矣心知难再面，乱山千叠暮云浓。

刘克庄

刘克庄　送广东宪

疏屡循墙诏屡催，绣衣安得更徘徊。

直从象窟埋轮去，曾向龙墀折槛来。

度岭尊尧心未已，登台叫舜首频回。

遥知行橐无南物，驿使归时且寄梅。

刘克庄

刘克庄　送广师谒竹溪中书五言二首

村老诗颠者，颠年八十年。

后生被传染，引得广师颠。

刘克庄

刘克庄　送广师谒竹溪中书五言二首

五十有三个，问法向谁边。

村老小颠尔，竹溪翁大颠。

刘克庄

刘克庄　送归善郑主簿

境胜多遗迹，州贫异旧闻。

雌堂方致士，矮屋可烦君。

黄放无遐迩，朱勾有惰勤。

岭民如见问，白首布襦裙。

刘克庄

刘克庄　送海丰薛县尉

境与潮阳接，传闻盗已平。

丁男无转徒，弧卒有来迎。

东作千村急，南官几个清。

廉材遗训在，努力继家声。

刘克庄

刘克庄　送洪使君

虽拥朱辬贵阳市，清舑两鬓霜。

判花人竞诵，诗草士深藏。

农饱因蠲赋，州贫为救荒。

公归无愧面，应可见严光。

刘克庄

刘克庄　送洪侍御二首

曾峨豸角立朝端，贵近闻名胆尚寒。

古冢狐狸何足问，法筵龙象各傍观。

青霄直上云梯易，白首能坚铁壁难。

想见洛阳为纸贵，争传献可袖中弹。

刘克庄

刘克庄　送洪侍御二首

几回南向望蒲轮，闻引而西忽改辕。

小毖上求助初政，大招公起入修门。

鳞无婴者宁非谄，膳有鬈如不必言。

膜外浮荣均臭腐，本来面目要常存。

刘克庄

刘克庄　送胡石璧帅广西二首

制难由来在一贤，青冥鈇钺授中权。

汉家固已收群策，胡运何曾有百年。

不待焦头蒙上赏，莫云斡腹是虚传。

提封五筦包鲸浸，黎母山犹在次边。

刘克庄

刘克庄　送胡石璧帅广西二首

此段君王付托谁，明公身可荷安危。

常游簪带春携客，忽夺崑崙夜出奇。

忠定罢兵才建绍，襄公讨叛止邕宜。

腐儒虽惫如同载，堪稿平蛮第二碑。

刘克庄

刘克庄　送胡叔献被召二首

君去闽山亦动容，即今岁俭更民穷。

有豺当道凭谁问，无凤鸣阳恐国空。

莫放钦夫归岳下，岂容子骏久京东。

传闻玉座筹边急，颇牧何妨在禁中。

刘克庄

刘克庄　送胡叔献被召二首

解瑟于今又再秋，弓旌所致总名流。

积轻曾覆祁公鼎，偏重能翻涑水舟。

袖里缠文差快意，局傍观弈尚私忧。

信庵丞相如通讯，为说狂生霜满头。

刘克庄

刘克庄　送淮士陈文席见四川陈制参

汉家募击匈奴者，此士如何未见收。

闻说将军能揖客，安知定远不封侯。

羊肠九折谁云险，骏骨千金岂易酬。

自古荐扬繇幕府，送君去谒大参谋。

刘克庄

刘克庄　送黄□赴补

泽宫选新俊，鼓箧者云从。

此士堪穿札，同人学避锋。

朝家方教胄，天子必临雍。

去去飞潜异，云山隔几重。

刘克庄

刘克庄　送黄户曹

拂榻迟居久，今才问戌瓜。

海乡真佛国，府主似包家。

友喜吟添稿，胥惊判有花。

笋柑妙天下，长铗不须嗟。

刘克庄

刘克庄　送黄舒文赴钦教

博士文中贞，垂髫已定交。

雅宜对红药，胡乃涉黄茅。

薄有先生饭，全无弟子嘲。

犹胜迂阔者，荷锸垦荒郊。

刘克庄

刘克庄　送惠州弟

半竹分来岂不荣，三荆拆散若为情。

莫云炎峤非吾土，直为丰湖作此行。

交趾珠能令绶去，郁林石可压舟轻。

悬知解印无南物，留面归看白发兄。

刘克庄

刘克庄　送建安郑尉

路人能说尉，壹似建溪清。

寸锦不携去，束书相伴行。

无心干举将，有面见贤兄。

应笑东阳令，淹留白发生。

刘克庄

刘克庄　送金潮州三首

五管惟潮地接闽，自唐牧守畀名臣。

欲安瘴岭疮痍俗，暂辍天家肺腑亲。

新堞永为州壮观，彩虹忽间海横陈。

皆言明主临轩遣，不是诸公启拟人。

刘克庄

刘克庄　送金潮州三首

潮人无计驻轩车，来扇仁风仅岁馀。

棘院从今添立鹄，金堤亘古免为鱼。

真堪香火陪韩庙，谁采风谣继叶渠。

曾忝史官牛马走，不妨奋笔为公书。

刘克庄

刘克庄　送金潮州三首

虞翻骨体素多屯，垂老遭逢白发新。

岂有一辞裨衮斧，亦无三制报丝纶。

孤臣命薄难谐世，明主恩深欠杀身。

不道归田无以报，暮年长作祝尧人。

刘克庄

刘克庄　送金仙玢上人主讲隆寿院

昔委荆榛谁起废，今增轮奂不为奢。

微神通力营经藏，经海潮音转法华。

况有紧幫王打供，岂无长者子倾家。

此行非作衣钵计，饶益尤多等算沙。

刘克庄

刘克庄　送金仙上人罢讲

繙经岩电眼，竖拂海潮音。

暂卓飞空锡，坚辞布地金。

忉忉菩萨语，切切老婆心。

明日入山去，城中何处寻。

刘克庄

刘克庄　送居厚弟二首

少日鱼同队，中年雁失群。

宁师楚胜舍，不羡洛机云。

春梦谢池草，冰衔汉合人。

向来麾节处，尽说小冯君。

刘克庄

刘克庄　送居厚弟二首

昨日传修觐，明朝说祝厘。

予归宁悻悻，子去亦迟迟。

已草引年疏，重吟听雨诗。

如何无一字，端的报来期。

刘克庄

刘克庄　送居厚弟堂禀二首

俱被光华遣，同归寂寞滨。

吾灾因抱椠，子咎在埋轮。

记忆烦明主，招徕到远臣。

要须留晚节，它日白先人。

刘克庄

刘克庄　送居厚弟堂禀二首

怕与亲朋别，那堪送子行。

天威难俟驾，秋暑勿贪程。

若见知名士，为言不慧兄。

孤危托君相，耕钓毕残生。

刘克庄

刘克庄　送君用侄判官

天官长榜该差久，公相繁机押敕迟。

佩玉徐行真上介，着鞭先发任群儿。

方惭当宁询黄发，绝喜吾宗见白眉。

闻说守侯留祢墨，水衡召拜必同时。

刘克庄

刘克庄　送客

夸毗子有谁存者，恩泽侯何足道哉。

一叶绝江载愁去，万花环席突围来。

刘克庄

刘克庄　送客

骑驴送客一壶随，汗透中单热似炊。

客又不来天落雨，路边茅舍坐移时。

刘克庄

刘克庄　送雷司法于发秤提结局一首

吏奉新书多刻峭，君于此事极忠勤。

告缗鲜有丽三尺，投劾不知宽一分。

重币稍权周旧法，大搜安用汉深文。

先民最善言阴德，莫要人知耳自闻。

刘克庄

刘克庄　送雷宜叔右司追录

老恋明时未拂衣，留行无勇惜君归。

和于朝喜群芳聚，减却春因一片飞。

壩岸柳禁频折否，玄都桃恐再来非。

东皇太乙方行令，寄语封姨且霁威。

刘克庄

刘克庄　送李漕用之二首

斜飞庆历皇华远，捷出熙宁使指新。

但记欧公更此职，不知赵济是何人。

剡章遍及孤寒士，奋笔先诛聚敛臣。

自叹暮年衰飒甚，羡君老手独埋轮。

刘克庄

刘克庄　送李漕用之二首

汉廷盐铁议交攻，有诏姑惟旧法从。

闻道岭南歌圣主，一如河北感仁宗。

向舒自是堪王佐，桑孔安知富大农。

它日公归奉清问，可无鲠论赞烹封。

刘克庄

刘克庄　送李用之察院赴潮州二首

乌府名臣暂拥麾，霜棱聊复变春熙。

行人犹谓骢当避，圣世初无鳄可移。

粤俗相携看上日，韩祠配食付它时。

极知不作周南滞，禁闼须君补阙遗。

刘克庄

刘克庄　送李用之察院赴潮州二首

昔在番禺鬻筴时，瞽言不敢计从违。

固知国有三空患，又欲民无再榷讥。

簅裹为生尤瘠薄，牙筹所积恐纖微。

公卿文学方矛盾，应待囊封决是非。

刘克庄

刘克庄　送林德辅粹三山

匹雏力薄难轩轾，一鹗能高易挽推。

屡见衮衣闻吉语，安知夹袋偶遗才。

易云极困将亨矣，谚说平分有是哉。

若饯古公烦问讯，蚤开翘馆筑金台。

刘克庄

刘克庄　送林宽夫父子

家学有渊源，传之于艾轩。

三珠生老蚌，百鸟避雏鹓。

同进谁争贺，诸生定闭蕃。

吾穷无可赆，握手赠君言。

刘克庄

刘克庄　送林若山博赴建粹

入诲诸生方乐育，出为少尹忽高翔。

登临庾月平分处，唯诺侁星一点傍。

署尾冰厅虽寂寂，瞻前铁壁正堂堂。

自怜老病诗情减，纵寄茶来不合尝。

刘克庄

刘克庄　送林上舍

□传纸贵洛阳城，畴昔推高月旦评。

下笔□□□□□，举幡亦足唱诸生。

诗如东野无高论，策到□□□直声。

病叟一春亲药裹，卧看柳色动离情。

刘克庄

刘克庄　送林推官

仕泉一郡共称贤，今仕于漳想亦然。

非有珠犀堪自献，若无栀蜡可为研。

恶贪泉水平生洁，缺相轮尖早晚圆。

若是尚书问村叟，衰残恰似挂冠年。

刘克庄

刘克庄　送林与桂

曾与元方友，因知季子贤。

乌衣况推笏，黄发询安问，

重瞳览奏篇。此行宜努力，

忠孝几人全。

刘克庄

刘克庄　送林元质侍郎赴宣城二首

江乡民力已凋疲，妙选名臣往拊绥。

此去天家增保障，向来帝子拥旌麾。

萧生补郡宁忘谏，谢守看山定有诗。

相国若询周柱史，为言健似出关时。

刘克庄

刘克庄　送林元质侍郎赴宣城二首

玉阶接武侍凝旒，岁晚同寻洛社游。

骑竹小儿迎辄去，戴花老监挽难留。

班春行李那容缓，亭午前茅盍少休。

造物殷勤爱公处，傍无妙丽护衣篝。

刘克庄

刘克庄　送林知录

狗监知才子，雌堂惜上宾。

归船载画重，清俸买书贫。

已作扶犁叟，难留拄笏人。

洛英如见问，为说卧漳滨。

刘克庄

刘克庄　送林知录观

除却留耕知己外，其他蹊径不曾鑽。

泉人浪自夸清史，冰氏安能动热官。

一鹤随身来去易，匹雏无力挽摊难。

东风作意开桃杏，且閟清芗待岁寒。

刘克庄

刘克庄　送林子敬粹武昌

阃外于今有虎臣，孰云立国靠江神。

后车鸡塞勒铭客，前席龙山落帽人。

此去青油烦檄笔，向来赤壁要纶巾。

遥知崔颢题诗处，暇日登楼与拂尘。

刘克庄

刘克庄　送刘连江之官

旧祝土风淳，今闻未易驯。

势侵官府弱，税去县衙贫。

襥印辞州远，开轩与海邻。

中朝峨豸者，多用满归人。

刘克庄

刘克庄　送龙岩林主学

官冷君行勿鄙夷，儒风未有盛斯时。

进青衿子陈新义，为紫阳公广旧规。

然否听人来议政，尊严无士敢嘲师。

虀盐堪饱芹堪采，况值文翁适拥麾。

刘克庄

刘克庄　送明甫初筮十首

三间参佐廨，昔也处先公。

矮屋儿无叹，翁生矮屋中。

刘克庄

刘克庄　送明甫初筮十首

守相卿耆旧，相逢必霁威。

渠宁私邑子，汝勿视翁归。

刘克庄

刘克庄　送明甫初筮十首

禄米皆前定，分铢不可添。

园葵莫争利，邻枣亦伤廉。

刘克庄

刘克庄　送明甫初筮十首

宁游屋溪畔，勿傍盗泉边。

监竹不食笋，先贤样在前。

刘克庄

刘克庄　送明甫初筮十首

莫叹家庭远，卿侯即父师。

尚于吾缱绻，定不汝瑕疵。

刘克庄

刘克庄　送明甫初筮十首

先绪微如线，未知谁亢宗。

翁犹惭父祖，汝可复惭翁。

刘克庄

刘克庄　送明甫初筮十首

十载脾神厄，何曾食有鱼。

击鲜徒溷汝，遗鮳适忧君。

刘克庄

刘克庄　送明甫初筮十首

记取元城语，南州热异常。

别无卫生诀，止酒是丹方。

刘克庄

刘克庄　送明甫初筮十首

博士今儒彦，遥知讲席重。

汝宜束修往，吾亦执经从。

刘克庄

刘克庄　送明甫初筮十首

汝幼不努力，忽为三十馀。

勉旃教汝子，要付善和书。

刘克庄

刘克庄　送明甫赴铜铅场六言七首

文度何须膝上，阿奴姑可目前。

载驰载驱王事，一喜一惧父年。

刘克庄

刘克庄　送明甫赴铜铅场六言七首

盐铁论儿读否，聚敛臣子攻之。

公卿大夫民贼，贤良文学汝师。

刘克庄

刘克庄　送明甫赴铜铅场六言七首

出程行店绝少，官舍去家匪遥。

吾闻粉□□□，□□红巾已枭。

刘克庄

刘克庄　送明甫赴铜铅场六言七首

旦市有攫金者，地灵岂爱宝哉。

零陵贪而乳尽，合浦清而蚌回。

刘克庄

刘克庄　送明甫赴铜铅场六言七首

世禄鲜由礼法，家驹勿使荒嬉。

但愿儿读十纸，孰云孙隔一皮。

刘克庄

刘克庄　送明甫赴铜铅场六言七首

化蝶但贪睡美，舐犊尚为爱牵。

三年不见心痗，十日无书眼穿。

刘克庄

刘克庄　送欧阳上舍梦桂

许奉太夫人以往，欧迎大君子而行。

无惭当日四门祖，起敬同时六馆生。

反哺儿怜亲老大，将雏翁喜世升平。

刘诗未必如韩笔，聊见临歧折柳情。

刘克庄

刘克庄　送强甫赴惠安六言十首

警报环四面至，急符寓一分宽。

吾儿行矣无怨，太守似元次山。

刘克庄

刘克庄　送强甫赴惠安六言十首

宰社如宰天下，其难举者莫胜。

忍事吸醋三斗，不饮强饭二升。

刘克庄

刘克庄　送强甫赴惠安六言十首

予夺平生足矣，痛痒以身体之。

薤本何须先拔，蒲鞭不可妄施。

刘克庄

刘克庄　送强甫赴惠安六言十首

古云若保赤子，亦曰如烹小鲜。

雉驯万物遂性，犬吠一村废眠。

刘克庄

刘克庄　送强甫赴惠安六言十首

巽以行权亦可，方于事上未然。

或迎使者负弩，或为刺史挽船。

刘克庄

刘克庄　送强甫赴惠安六言十首

脑上笔不会插，心头肉其忍剜。

乍可侬无花判，莫教渠有租瘢。

刘克庄

刘克庄　送强甫赴惠安六言十首

彼民若不骇舆，乃翁可就安车。

击鲜之力不足，啜菽之欢有馀。

刘克庄

刘克庄　送强甫赴惠安六言十首

村叟昔尝为宰，溪民今未忘吾。

汝父德薄勿效，前有子野易□。

刘克庄

刘克庄　送强甫赴惠安六言十首

得百里地虽小，作三年计勿忙。

但愿彼禾稼熟，莫愁汝松菊荒。

刘克庄

刘克庄　送强甫赴惠安六言十首

或问汉庭名卿，仅数洛阳耆英。

汝见诸公执贽，各为老子寄声。

刘克庄

刘克庄　送强甫赴漳粹二首

囝罢各华颠，临分倍黯然。

吾惛如隔雾，汝孝可通天。

郡古多文献，厅寒少事权。

东冈今召父，犹在乃翁前。

刘克庄

刘克庄　送强甫赴漳粹二首

平生受用语，祖道试重拈。

御下慈亲恕，持身处女严。

民歌齐相静，守说许丞廉。

宽作期年别，吾衰勿久淹。

刘克庄

刘克庄　送强浦注籍

老别亲朋已动情，可堪玉树离阶庭。

新吟不数苍蝇窍，多病真成碧鹤形。

翁迫崦嵫迟暮景，儿看风雪短长亭。

早归共举屠苏酒，莫爱西湖柳色青。

刘克庄

刘克庄　送权郡詹通判

镇静一如无，颁条甫月馀。

来惟居传舍，去不识兵厨。

健判风生笔，精祈雨洒车。

丈夫何必假，行矣两轮朱。

刘克庄

刘克庄　送饶司理端学

一郡夸饶掾，才名果不虚。

忽闻归去勇，极恨往还疏。

囚戴公平德，奴担性理书。

京华逢友旧，为说闭门居。

【卷26】

刘克庄

刘克庄　送人赴庐陵尉

闻说江西路，而今不宿师。

省民来着业，少府去吟诗。

夜月营门鼓，春风射圃旗。

虽然溪峒事，闲暇要先知。

刘克庄

刘克庄　送人西上

华胄惟莆冠七闽，陈岩所产必闻人。

穆陵凤阁曾分席，朝道麟台有后身。

上览四书方唱叹，子行三策好条陈。

明时独擅将雏曲，未数燕山桂与椿。

刘克庄

刘克庄　送人西上

贺白词□□□□，□□□□□□先。

飞腾海鹘并天马，隔结□□□□□。

□□□□□点首，剑神紫气夜冲天。

□□□□□□□，□□□□一券传。

刘克庄

刘克庄　送日老住九座山

瓶锡飞来方款曲，旛华迎去倏分离。

草虑毡睡身皆稳，刀割香涂佛岂知。

守土亲为大檀越，开山留下废砧基。

直须金碧千间了，却访溪庵亦未迟。

刘克庄

刘克庄　送三赵

闻说金鸡下帝傍，径从楚泽返虞痒。

当时只道刍言切，今日徐思榄味长。

中垒几封知有汉，奉天一诏可存唐。

却怜依附冰山者，不信云开见太阳。

刘克庄

刘克庄　送僧道茔

胡卿阑热曾鸟寺，刘叟荒凉似乌窠。

无客嘲雄知免矣，有僧谒愈欲如何。

真禅和子逢场少，会实封人说法多。

若见珍公烦问讯，天寒煨芋肯公麽。

刘克庄

刘克庄　送山甫赴岭口仓五言二首

跬步难相舍，今为薄宦驱。

长年干父衜，晚节赖家驹。

刘克庄

刘克庄　送山甫赴岭口仓五言二首

乡近多安讯，时清少急符。

故人问郎罢，卧起一筇扶。

刘克庄

刘克庄　送山甫赴岭口仓与黄兄来复同载

德远先生学者师，此郎超诣可传衣。

凌云才子声名早，煮海粗官气力微。

二尺檠商今与古，三家村有是和非。

直须满了葵丘戌，策杖溪边待璧归。

刘克庄

刘克庄　送山甫铨试二首并寄强甫

二昆南北各驱驰，季复随君试有司。

蕃衍皆因先世积，荒嬉端为乃翁慈。

争名古有笞儿语，任运吾无责子诗。

万一原夫能末缀，采蒲裹粽待归期。

刘克庄

刘克庄　送山甫铨试二首并寄强甫

家事如今亦尽传，此冠未挂待何年。

忍抛老汉□□畔，去傍渠侬水镜边。

逆旅我能几时客，自家□□□人怜。

归鸿数寄平安字，莫遣衰翁望眼穿。

刘克庄

刘克庄　送沈僩

建学多通显，何为尚布衣。

不闻行聘久，始悟设科非。

落日君寻店，深山我掩扉。

几时残烛下，重听讲精微。

刘克庄

刘克庄　送实之倅庐陵二首

刍言当日偶然同，白首家山各固穷。

海内仅存一畏友，人间遂有两愚公。

似闻黄阁登迂叟，且向青原访醉翁。

此士未庆无着处，栖栖十载六治中。

刘克庄

刘克庄　送实之倅庐陵二首

君去江边春色浓，郡花照席万枝红。

守分风月元非赘，吏白文书但托聋。

黄本何堪处秦观，白麻近已拜申公。

早归了却兰台史，莫久吟诗快阁中。

刘克庄

刘克庄　送侍读常尚书绝句六首

蚀月妖蟆俄扫穴，鸣阳丹凤力回天。

围腰不爱重金带，洗脚宁登一叶船。

刘克庄

刘克庄　送侍读常尚书绝句六首

季唐兵柄由中尉，先汉铜山赐弄臣。

不是银台批敕手，北司将谓国无人。

刘克庄

刘克庄　送侍读常尚书绝句六首

先帝倦勤扬末命，嗣皇访落记孤忠。

铜人嘿嘿输伊辈，铁汉堂堂止此翁。

刘克庄

刘克庄　送侍读常尚书绝句六首

粟泉竭泽剥床肤，券封如山泄尾闾。

埒国贾胡成小贩，专城太守甚癯儒。

刘克庄

刘克庄　送侍读常尚书绝句六首

瑶编日益百千人，琛税年夸钜万缗。

公对玉阶方寸地，细为天子说州贫。

刘克庄

刘克庄　送侍读常尚书绝句六首

制酒何曾把巨觥，抛书不复对寒檠。

老儒愿忍须臾死，要看诸贤起太平。

刘克庄

刘克庄　送孙季蕃

家在吴中处处移，的于何地结茅茨。

囊空不肯投笺乞，程远多应税马骑。

短剑易钱平近债，长瓶倾酒话馀悲。

衡山老祝凄凉甚，明日无人共讲诗。

刘克庄

刘克庄　送孙梦宫

大帝开江左，无锥与远孙。

自言埋战地，也胜活侯门。

短褐边风紧，孤舟海浪翻。

知他三尺剑，携去报谁恩。

刘克庄

刘克庄　送孙明府

三年于赤子，摩拊极殷勤。

令尹留方寸，吾民受一分。

宛如小滕国，突过大冯君。

四境风谣美，诸公必采闻。

刘克庄

刘克庄　送汤伯纪归番易

华宗所产必人英，久见诸贤说父兄。

荀氏晚添文若出，杨家又有敬之生。

进堪负荷斯文责，退亦流传后世名。

身老荒村无可恨，独于佳友尚关情。

刘克庄

刘克庄　送汤季庸监岳

季子真奇士，声名亚长君。

尚难友裘牧，何敢吏朱云。

江国无生业，沙场有异闻。

临岐各珍重，世故属纷纭。

刘克庄

刘克庄　送陶仁父

自古送行情味恶，君行快似泛仙槎。

新班人少先投卷，下水船轻易到家。

南浦不堪看草色，西湖尚可及荷花。

诸公若问栖栖者，为说吟诗两鬓华。

刘克庄

刘克庄　送外弟方时父寄呈□古心相公

一自子猷回棹后，溪边风雪少来宾。

栎樗吾偶逃天伐，瓜葛君犹访古亲。

不以痴顽疏此老，绝胜富贵合它人。

相公留下阳春脚，应念诗翁白首贫。

刘克庄

刘克庄　送王梅州二首

州境与潮邻，徐行止浃旬。

瘴乡元一气，盐子亦吾民。

日晏烟岚敛，兵馀户口贫。

定将田里事，闭合细条陈。

刘克庄

刘克庄　送王梅州二首

祸始自三枪，菑犹被一方。

帝将安渤海，君肯薄淮阳。

老手何忧斩，新眉尚费妆。

汉庭褒郡最，蚤晚入为郎。

刘克庄

刘克庄　送王南海二首

昔作翘材客，曾谈执友贤。

虽无金屋贮，赖有归巢迁。

此老飞仙去，斯文付嫡传。

病翁犹未聩，要听武城弦。

刘克庄

刘克庄　送王南海二首

史氏循良传，儒家果艺科。

土荒耕老少，海近贩人多。

古有宁馨语，今无于蒵歌。

县知新令尹，琴调得民和。

刘克庄

刘克庄　送王实之

欲去还留每自怜，竟为吾子弟先鞭。

孤忠尽见万言疏，十口同登一叶船。

屈法相全烦圣主，上书俱贬愧前贤。

南归定过西山下，细把行藏告墓阡。

刘克庄

刘克庄　送王实之赴长沙幕

贾傅遗踪在，君于此泛莲。

不应卑湿地，犹着广寒仙。

策好人争诵，名高士责全。

衡山余所管，拟结草韕缘。

刘克庄

刘克庄　送王允恭隐君

一叶撑来江浪阔，兼金却去客囊空。

都将岁月供丹灶，不要功名上景钟。

古有礼罗招处士，今无书币起逋翁。

南阳只在荆州北，时一登高吊卧龙。

刘克庄

刘克庄　送尉侄

忽有先驱至，相迎看武夷。

尉尤去民近，汝勿叹管卑。

不必求三步，惟当戒四知。

要令人刮眼，云是挺之儿。

刘克庄

刘克庄　送魏录事

君去民称颂，吾州录事廉。

平心决蛮触，恕笔谳髠钳。

守法仁人勇，持身处女严。

城中旗傍盛，不欠恶诗拈。

刘克庄

刘克庄　送吴时父侍郎二首

慧灯溥照人幽隐，心秤能权物重轻。

士子比之常相国，吏民道是蔡端明。

来时稻蟹非常熟，去日琴龟作伴行。

安得四方皆结辈，苍黔开眼看升平。

刘克庄

刘克庄　送吴时父侍郎二首

十行礼仲归荷橐，五朵云飞堕草庐。

西北战尘锋锐甚，东南民力磬悬如。

帝开宣室初前席，公忆康山旧读书。

问讯少君无恙否，衰残久不奉双鱼。

刘克庄

刘克庄　送五六弟赴四明仓官

子去为仓氏，人应重客卿。

须怜舂簸苦，勿爱釜钟赢。

羊贵脾神厄，葠佳肺气平。

亲闱最关念，频寄雁传声。

刘克庄

刘克庄　送婺教林伯良兼柬直卿山长

郑虔别去已离群，迟暮何堪又别君。

弟子皆知师□季，上官应不吏朱云。

才多未给尚方札，饭少聊羹泮水芹。

定与朋招及门者，共寻坠绪访遗文。

刘克庄

刘克庄　送仙游黄尉

三载仙豨上，萧然少府厅。

不曾填格日，但见纂图经。

刘克庄

刘克庄　送项使君季约二首

世有凝香乐，君侯总未知。

清斋灯火夕，闭合荔支时。

郡小留难住，民愚去始思。

两年案头笔，一字不容私。

刘克庄

刘克庄　送项使君季约二首

但见两眉颦，何曾一馔珍。

节如僧更苦，家比郡尤贫。

琴鹤均为赘，莼鲈颇切身。

荡山有来雁，莫惜寄声频。

刘克庄

刘克庄　送谢眸之温陵

纵未肩康乐，犹堪跨惠连。

生涯悬罄尽，诗句弹丸圆。

古有王官采，今无海贾传。

不知谁著价，携去访心泉。

刘克庄

刘克庄　送邢仙游

彼美邢侯者，逢人满口夸。

有恩沾小户，无势挠公家。

拔尽民间薤，栽添境内花。

吾诗采清论，一字不曾加。

刘克庄

刘克庄　送熊主簿

邑事多商榷，惟诗未暇论。

母慈催扇枕，父老谩攀辕。

新戌谋何地，初程宿某村。

西风有来雁，书札傥相存。

刘克庄

刘克庄　送徐鼎夫用庐陵通守博士戴文韵

一春风雨郡斋寒，荒了麻姑老子坛。

吏抱文书排闼至，客携诗卷退衙看。

愁来镜里丝难梁，老去胸中锦已残。

若棹扁舟见安道，为言岁晚习申韩。

刘克庄

刘克庄　送徐平父往水南

东汉高士后，晚唐先辈家。

聚萤十年读。中鹄一毫差。

昔有人还贽，今无佛雨花。

水南士渊薮，弹铗不须嗟。

刘克庄

刘克庄　送徐守寺正二首

榤埜先生子象贤，向来心印得单传。

谚云蜡烛真明矣，罚止蒲鞭亦肃然。

执贽客多樽有酒，诟租吏少箧无钱。

玺书底事催归急，不许邦人借一年。

刘克庄

刘克庄　送徐守寺正二首

闻道君侯欲解麾，士农攀卧共依依。

野人恨作滕民晚，州牧能如结辈稀。

虽有荔枝懒包贡，亦无薏苡可囊归。

诸公万一询衰朽，为说羊裘坐钓矶。

刘克庄

刘克庄　送徐夏叔

昔与长君亲，今方识少君。

极知皆造理，何止并能文。

读照湘中雪，吟开岳顶云。

老余才思竭，搔首念离群。

刘克庄

刘克庄　送薛明府

长官三载内，屡被督邮嗔。

镇静苔刑少，公清县库贫。

减租沾野老，扫榻待诗人。

只恐凫飞后，民间事事新。

刘克庄

刘克庄　送勋侄铨试

十日阴霾潦未乾，可堪送汝上征鞍。

店荒待米晨炊晏，桥毁呼船野渡难。

尚喜山公铨综允，莫愁冰氏户门寒。

笔耕无准先畴薄，且着青衫揖上官。

刘克庄

刘克庄　送勋侄之官嵢峡五言五首

津吏难绳束，滩船易覆番。

能除一方害，不忝二刘孙。

刘克庄

刘克庄　送勋侄之官嵢峡五言五首

李下与瓜田，嫌疑谨未然。

先贤监竹木，不食笋多年。

刘克庄

刘克庄　送勋侄之官嵢峡五言五首

襩被囊书去，讥征市与关。

姑全蔺卿璧，勿买郑商环。

刘克庄

刘克庄　送勋侄之官嵢峡五言五首

机难下鸥鸟，察至见渊鱼。

何日抽回去，商人愿出涂。

刘克庄

刘克庄　送勋侄之官嵢峡五言五首

太守今元结，论交四十年。

汝行勿前却，如在父兄边。

刘克庄

刘克庄　送延平邓医

和扁过门千百辈，邓先神妙七闽推。

非关玉枕方犹閟，自是金篦刮已迟。

天下岂无书未见，世间唯有老难医。

绮裘宝马相酬赠，未抵樗翁七字诗。

刘克庄

刘克庄　送延平张生归南溪

问讯南溪水，韩张泛几回。

侍郎何处在，司业有孙来。

刘克庄

刘克庄　送颜□之清漳六言三首

与人尤严师友，名世不在文章。

既是来从颜巷，如何去傍刘墙。

刘克庄

刘克庄　送颜□之清漳六言三首

清漳古佛竺国，尚书令鲁郡公。

始信十年夜读，不如明月春风。

刘克庄

刘克庄　送颜□之清漳六言三首

昔有华阳真逸，今惟员峤老仙。

悬弧小余□岁，拈花先我两年。

刘克庄

刘克庄　送杨休文

寂寞鳏翁搑县斋，吏传刺字睡惊回。

自从黄鹤仙人去，谁遣青牛道士来。

适梦羽衣良有徵，共吟石鼎愧无才。

殷勤问讯西山老，何日山中伴访梅。

刘克庄

刘克庄　送杨彦极提刑二首

闽蜀相望万里遥，敢图斗垒屈魁杓。

南州处士蒙殊礼，魏府牙兵不更骄。

邦伯如今安得结，国人它日会思侨。

瓣香垂去犹精祷，果有甘霖溉旱苗。

刘克庄

刘克庄　送杨彦极提刑二首

绣斧翩翩向福唐，百城敛衽避风霜。

梦回桑下初何恋，手植棠阴故未忘。

判笔有神皆可录，抄书无数即行装。

从今病叟牢扃户，莫望严公访草堂。

刘克庄

刘克庄　送叶尚书奉祠二首

先生清梦绕林泉，黄纸除书拜地仙。

报答吾君吾相了，徜徉某水某丘边。

事光白傅求闲后，衔似温公约史年。

笑向故山猿鹤说，古来晚节几人全。

刘克庄

刘克庄　送叶尚书奉祠二首

身于七邑最孤寒，每辱黄堂刮眼看。

乍可郡无九年蓄，要令民受一分宽。

公闲去伴种司谏，我懒思寻靖长官。

曾出龙门称弟子，感知恀　有寸心丹。

刘克庄

刘克庄　送叶尚书赴永嘉二首

落辊纷纷孰是非，孤忠惟上与天知。

何曾后世无公论，不愿明时有党碑。

去奉绣帘差足喜，来调金鼎未为迟。

铃斋一穟柑香起，细听中和乐职诗。

刘克庄

刘克庄　送叶尚书赴永嘉二首

曾击金狨扈属车，田间访旧尚勤渠

都忘森戟临方岳，但记燃藜共值庐。

谢守吟来谁继者，洛英老去各何如。

山林深密江湖远，相见烦公问起居。

刘克庄

刘克庄　送叶士龙归竹林精舍

侍讲开甥馆，三间不至奢。

少曾居北面，老只住东家。

野笋庖尤美，深衣衮未华。

何时寻旧路，去谒玉川茶。

刘克庄

刘克庄　送叶士岩二首

曾约还辕席子记，几回扫榻伫经过。

待先生敬虽如此，与老人期柰后何。

走马看花消许急，杀鸡为黍误侬多。

吴中故旧还相问，一臂偏枯两鬓皤。

刘克庄

刘克庄　送叶士岩二首

向来参请遍诸方，恍惚如痴亦似狂。

雪与膝平犹未退，斤从鼻过了无伤。

拈花弟子知谁悟，撼树群儿不自量。

极欲为君露消息，天寒日短话头长。

刘克庄

刘克庄　送叶知郡

家在春风住二年，借侯无路意恓然。

到来不饮官中水，归去难谋郭外田。

灯远村民多点塔，担轻津吏易排船。

壶公亦似追程送，青过囊山古寺前。

刘克庄

刘克庄　送叶制参

闻说秋防急，安危寄阃臣。

无心致羔雁，有分上麒麟。

毡帽环吾境，纶巾赖此人。

晋朝陶庾辈，岂必靠江神。

刘克庄

刘克庄　送游潮州二首

霜简刚言璧有瑕，清朝耳目不应差。

醉翁绝少环滁饮，范老何心庆朔花。

省库钱皆留享士，高斋琴却带还家。

邵平旧圃元无恙，未必封侯胜种瓜。

刘克庄

刘克庄　送游潮州二首

虽森画戟惟清啸，因讨红巾有雪髯。

孟子曾称伯夷隘，汉人亦议弱翁严。

交游皆叹遗公误，仇怨犹言太守廉。

可惜遒人官久废，此诗湮郁在闾阎。

刘克庄

刘克庄　送余子归

去岁与君同聘召，何曾杯酒暂相离。

兵谋元帅多亲访，心事同官尽得知。

三釜忽怀归去檄，一枰未了着残棋。

此生聚散须牢记，记上扬州战艦时。

刘克庄

刘克庄　送宇文粹二首

昔以县为滩，于今粹亦难。

纵令急符下，且放大弦宽。

航海船粳白，游山谱荔丹。

应怜铜墨吏，舒惨在毫端。

刘克庄

刘克庄　送宇文粹二首

祖佐文忠幙，初新肃愍祠。

昔曾瞻古柏，今始识孙枝。

西鄙方头重，南辕若背驰。

汉朝如论蜀，草檄舍君谁。

刘克庄

刘克庄　送玉融周医

苛留孤月伴长庚，无奈残星欲启明。

曾子数商诚有罪，韩公云籍未尝首。

病深不早迎秦缓，赀薄将何谢宋清。

客问后村翁健否，呻吟中有句将行。

刘克庄

刘克庄　送月蓬道人南游寄呈阳岩侍读直院侍郎六言三首

昔燕见沉香亭，今送老破茅屋。

醉翁之耳虽白，坡仙之鬓已秃。

刘克庄

刘克庄　送月蓬道人南游寄呈阳岩侍读直院侍郎六言三首

首从淇奥君子，数到越王潞公。

世仅有一两个，君毋□八十翁。

刘克庄

刘克庄　送月蓬道人南游寄呈阳岩侍读直院侍郎六言三首

□□士之渊薮，阳岩学者山斗。

三麻九制□□，要渠一马来否。

刘克庄

刘克庄　送张守秘丞二首

斗垒那堪数旱饥，君侯苦节未为非。

宾筵虽画何尝卜，雩祷于天且不违。

岁俭粟输仓氏少，郡贫饷入洛阳稀。

老农夹道攀辕叹，作麽携琴载鹤归。

刘克庄

刘克庄　送张守秘丞二首

逐客门庭断履綦，时迂小队访茅茨。

追随雅有蓬山旧，爱助惭无薤水规。

舆腻岂为名士涴，羊碑长遣后人思。

安知昭代輶轩使，不向民间采此诗。

刘克庄

刘克庄　送张应斗还番昜

蕉荔漫山雾雨繁，虬须客子悔南辕。

久留闽囝谁堪语，却忆番君可与言。

豪杰虽穷留气在，圣贤不死有书存。

归时洗换征衣了，拣个深山紧闭门。

刘克庄

刘克庄　送章通判

半刺已官尊，常时读鲁论。

身居恭叔里，心在晦翁门。

贫士来遮路，诗人送出村。

君能齐得丧，何必恋华轩。

刘克庄

刘克庄　送赵抚干赵班

贵重元身外物轻，荐书怂恿入都城。

金闺得路通初籍，玉座临轩再唱名。

岩邑古人难锦制，长官叔世少琴声。

今皇取法乾淳帝，峨豸多由此陟明。

刘克庄

刘克庄　送赵阜主簿

罢税无兼局，萧然古廨寒。

士称为善类，民说是清官。

力薄难推毂，身轻易起单。

竹林逢大阮，试为问平安。

刘克庄

刘克庄　送赵和录与启

饯送多逢掖，俱怀倒屣恩。

浮图无合颖，冤狱有平反。

辇路催华毂，山城漫彩门。

病翁不下榻，判袂一销魂。

刘克庄

刘克庄　送赵将崇{上执下心}一首

边地犹防哨，中原屡失机。

君豪横槊去，吾老荷锄归。

昔被毛锥误，今恁羽扇挥。

军前需露布，陛下久宵衣。

刘克庄

刘克庄　送赵叔愚赴浔州理掾

未奉三雍对，聊为五筦行。

乡书逾岭少，诗思入湘清。

远宦身差稳，中州事日生。

向来几离别，此别最关情。

刘克庄

刘克庄　送赵司理归永嘉

终岁闭柴荆，于君面尚生。

客谈花判健，民道李官清。

方喜片言折，忽因微罪行。

吕侯今秉钺，羔雁必来迎。

刘克庄

刘克庄　送赵司理若钰之官潮州

辨幕资筹笔，圜扉待雪冤。

未论公喜怒，先为母平反。

君壮行其志，吾贫赠以言。

自怜刘跛子，不及送前村。

刘克庄

刘克庄　送赵信州二首

君于朝列号名流，信在江东亦望州。

保抱彼民思父母，齰咨吾辈惜交游。

香凝应物吟诗榻，虹贯元章载画舟。

涧上泉边今寂寞，岂无遗藁待搜求。

刘克庄

刘克庄　送赵信州二首

贫者惟言可赠行，临分握手尽交情。

马于辔力穷时骇，鸥向机心动处惊。

齐士岂无堪客礼，蔡人便遣作牙兵。

遥知陌上罗敷女，况看双旌出劝耕。

刘克庄

刘克庄　送真舍人帅江西八首

谏书元不为求名，上有穹苍鉴至诚。

索虏传观皆动色，岂知难悟汉公卿。

刘克庄

刘克庄　送真舍人帅江西八首

闻道泉人截{左革右登}留，翰林从此去吾州。

村中父老相持泣，但祝今侯似故侯。

刘克庄

刘克庄　送真舍人帅江西八首

舶客珠犀凑郡城，向来点涴几名卿。

海神亦叹公清德，少见归舟个样轻。

【卷27】

刘克庄

刘克庄　送真舍人帅江西八首

应对诙谐路亦开，汉家天子日招徕。

当时惟有胶西相，不向平津合里来。

刘克庄

刘克庄　送真舍人帅江西八首

淮汉泇泇战血腥，蜀山鬼哭不堪听。

如何一线江西路，独现奎星并福星。

刘克庄

刘克庄　送真舍人帅江西八首

自昔安危等置棋，击人着数匪天为。

何因国手来当局，要看开奁布子时。

刘克庄

刘克庄　送真舍人帅江西八首

少小闻人说复雠，至今禾黍遍宗周。

自怜谢病离军去，始听王师下海州。

刘克庄

刘克庄　送真舍人帅江西八首

身已为民与世疏，的无一步离村居。

昨朝出郭迟公至，废了窗间数叶书。

刘克庄

刘克庄　送真西山再镇温陵

父老香花夹路催，朱幡那忍更徘徊。

弓张至此尤宜弛，珠去安知不复回。

海上有艘堪致粟，洛中无篚胜生财。

泉人毕竟修何福，消得西山两度来。

刘克庄

刘克庄　送郑粹子善

早饮世德如龙虎，晚挹英标亦凤麟。

重瀎陂塘今长古，不私风月肯分人。

衮衣国既归真宰，珠履君应作上宾。

洛社诸贤问村叟，暮年已饰太丘巾。

刘克庄

刘克庄　送郑端州

想入漳潮境，牙旗夹路红。

帝方忧瘴俗，君可惠清风。

海有沉珠户，岩无斩砚工。

它年循吏传，要杂古人中。

刘克庄

刘克庄　送郑君瑞知闽清

兹邑犹淳古，君行作长官。

假令三尺密，终有一分宽。

栗里归差易，桐乡爱极难。

千峰青绕郭，暇日想凭栏。

刘克庄

刘克庄　送郑甥主龙溪学

去年殿上侍天颜，亲见龙墀拜敕还。

瓜地我归耘旧圃，杏林君去主荒坛。

春光已过三分二，寒食都无数日间。

天气未佳宜且住，老来不喜听阳关。

刘克庄

刘克庄　送郑司户

目送双旌已黯然，可堪之子去联翩。

遥知幕下闻三语，不要山阴送一钱。

聊与远民蠲热瘴，并为迁客饮寒泉。

昔游仅及罗浮半，安得从君访绝巅。

刘克庄

刘克庄　送质甫侄铨集

乾淳门户芳菲歇，尚喜兰芽接续开。

不学老刘看花去，又牵小阮入林来。

汝贤能宝郑公笏，吾耄难燃内史灰。

天目侍郎今水镜，不妨长榜注官回。

刘克庄

刘克庄　送质甫侄铨试

处和昔牧罗浮郡，不载南州一物还。

酝藉汝何惭小阮，空疏吾谬作梁山。

步趋诸老先生后，遨兀斋郎太祝间。

华发病翁无喜事，直须春榜一开颜。

刘克庄

刘克庄　送仲白

官舍萧条苇盖檐，拾薪独有一张髯。

同来社友因饥瘦，远作参军得俸廉。

国士交情穷乃见，古人诗律晚方严。

中年各要身强健，别后寒衣切记添。

刘克庄

刘克庄　送仲晦国录赴康州二首

帝重南邦妙选抡，徐卿又驾两朱轮。

龙潜不付茧丝手，蜑俗争看玉雪人。

五瘴下车如痛痒，二麾负郭尚清贫。

吾评此去今萧汲，惜不居中牧远民。

刘克庄

刘克庄　送仲晦国录赴康州二首

别我暑竹三百里，使君此举古今稀。

班荆不以牙旗从，剪韭都忘草具微。

浪汩鸢飞毋久住，颍川凤下可遄归。

未妨黠鬼揶揄笑，专壑专城孰是非。

刘克庄

刘克庄　送仲晦徐监丞

曩岁屡嗟萧补郡，此行稍喜□居中。

□□□□□□□，清议从来在泽宫。

未必诸生无郭泰，□□□□□□□。

遥知共起淹中蕝，不必畦间拾穗翁。

刘克庄

刘克庄　送周监门

一领青衫似败荷，奈君母老秩卑何。

三年幕府无人荐，常日柴门有客过。

身畔担轻藏棒少，江头船重载书多。

故人若问军中事，为说防秋夜枕戈。

刘克庄

刘克庄　送拄杖还僧

头白高僧行脚懶，一枝筇竹久生苔。

不逢太乙然藜照，时借山翁荷蓧回。

夜挂多寻萧寺壁，晓拈恐化葛陂雷。

还师此物禅须进，曾入诗人手内来。

刘克庄

刘克庄　送庄纠一首

忽枉高轩访，殷勤不忍离。

虽书督邮考，率在过庭时。

辩素推三语，清尤畏四知。

归装无长物，一首后村诗。

刘克庄

刘克庄　送庄知录归觐

彼美佳公子，甘为郡督邮。

鲤庭素钟爱，乌幕不能留。

剡上止一鹗，挽回无万牛。

李官难久旷，来莫待新秋。

刘克庄

刘克庄　送卓漳州二首

韞裦偏裨谒，旛花父老迎。

跖徒方攫市，结辈忽专城。

勤拊无捐瘠，宽征有愿耕。

遥知南诏路，来往渐通行。

刘克庄

刘克庄　送卓漳州二首

调发烦三郡，跳梁满四郊。

欲平绿林乱，先革白茅包。

清昼狐归穴，和风燕返巢。

姑行龚遂策，不必待锋交。

刘克庄

刘克庄　送子敬赴潮粹七言二首

四十年前忝此除，偶因诗祸免题舆。

故交反眼炎凉异，岁月惊心露电如。

衔内条冰疑有欠，镜中须雪摘无馀。

南州剩有随阳雁，若比江湖易寄书。

刘克庄

刘克庄　送子敬赴潮粹七言二首

历监三郡无殊渥，饱阅千帆奈逆风。

晋尚高谈重方外，汉称半刺曰治中。

不惟守听廉丞语，所至民歌别驾功。

他日潮人感遗爱，祠槎溪老又祠公。

刘克庄

刘克庄　送邹景仁

冲寒何处去，新戌尚来年。

客劝休辞幙，君言已买船。

霜清江有蟹，叶脱木无蝉。

若过东林寺，携家往问禅。

刘克庄

刘克庄　送邹莆田

日日焚香出，天知令尹心。

租符环境少，花判入人深。

发路惟诗卷，般家亦俸金。

极为乡井惜，不是怆分襟。

刘克庄

刘克庄　苏柑

橘里争棋叟，壶中卖药公。

苏柑肥似瓠，盛不得樗翁。

刘克庄

刘克庄　苏李泣别图

风云惨恓，草树枯死。

笳鸣马嘶，弦惊鹘起。

熟看境色非人间，祁连山下想如此。

手持尊酒别故人，此生再面真无因。

胡儿汉儿俱动色，路傍观者为悲辛。

归来暗洒茂陵泪，子孟少叔方用事。

白头属国冷如冰，空使穹庐叹忠义。

茫茫事往赖画存，每愁岁久缣素昏。

刘克庄

刘克庄　肃翁饷石门芥菜

食指清晨动，馋涎异味来。

高情分石芥，辣性似徂徕。

刘克庄

刘克庄　涑水

洛下人呼为迂叟，非惟语简意无穷。

曲台不合加美谥，俗了深衣大带翁。

刘克庄

刘克庄　宿别瀑上二首

十里荒荆手共开，屐痕历历在青苔。

山中猿鸟愁予去，争问先生几日回。

刘克庄

刘克庄　宿别瀑上二首

两日相疏鄙吝生，今当远别若为情。

夜窗看到千峰黑，枕上犹贪落涧声。

刘克庄

刘克庄　宿囊山怀洪岳二上人

忆在山中识二僧，一亡一已拂衣行。

壁间笠徒名蓝挂，寺外松过寿塔生。

陇月定知今夕恨，涧泉犹咽旧时声。

隔房侍者皆新剃，不似闲人却有情。

刘克庄

刘克庄　宿千岁庵听泉

因爱庵前一脉泉，襥衾来此借房眠。

骤闻将谓溪当户，久听翻疑屋是船。

变作怒声犹壮伟，滴成细点更清圆。

君看昔日兰亭帖，亦把湍流替管弦。

刘克庄

刘克庄　宿山中十首

城中人怪我，清旦买芒鞋。

君若知其趣，还应日日来。

刘克庄

刘克庄　宿山中十首

玉辔上沙堤，金鞍戌碛西。

何如寒潼底，落日蹇驴嘶。

刘克庄

刘克庄　宿山中十首

就泉为碓屋，累石作书龛。

有意耕汾曲，无心起水南。

刘克庄

刘克庄　宿山中十首

市脯店犹远，刈刍人未归。

夜深语童子，且掩半边扉。

刘克庄

刘克庄　宿山中十首

路危防陟远，溪黑阻穷深。

凉月如高士，频招未出林。

刘克庄

刘克庄　宿山中十首

岩僧殊好事，绝顶庙龙君。

勿笑一泓水，能生六合云。

刘克庄

刘克庄　宿山中十首

崖居供给少，不用犬防篱。

只恐偷儿黠，来窥壁上诗。

刘克庄

刘克庄　宿山中十首

山中无价宝，月色与泉声。

莫向贵人说，将为有力争。

刘克庄

刘克庄　宿山中十首

玉筯篆文古，银钩楷清精。

得知千载下，时有打碑声。

刘克庄

刘克庄　宿山中十首

凄风转林杪，露坐感衣单。

不道山中冷，翻忧世上寒。

刘克庄

刘克庄　宿小寺观主僧升座

静处尤宜策睡勋，径投禅榻炷炉熏。

恰为胡蝶春游美，忽吼华鲸曙色分。

僧袒右肩方说法，我聋左耳若无闻。

平生不作桑间恋，草草逃包下白云。

刘克庄

刘克庄　宿庄家二首

初秋风露变，偶出憩庄家。

原稼无全穗，陂荷有晚花。

疏钟逾涧响，微月转林斜。

邻媪头如雪，灯前自绩麻。

刘克庄

刘克庄　宿庄家二首

茅茨迷诘曲，度谷复逾陂。

世上事如许，山中人不知。

牛羊晴卧野，鹅鹜晚归池。

粗识为农意，秋输每及时。

刘克庄

刘克庄　蒜岭

到此思家切，寒衣半泪痕。

烧馀山顶秃，潮至海波浑。

仆怕昏无店，人言近有村。

吾生输野老，笑语掩柴门。

刘克庄

刘克庄　蒜岭夜行

岭头无复一人来，渔店收灯户不开。

松气满山凉似雨，海声中夜近如雷。

拟披醉发横箫去，只寄乡书与剑回。

他日有人传肘后，尚堪收拾作诗材。

刘克庄

刘克庄　蒜溪

日烁千山草树然，海乡极目少炊烟。

蒜溪一脉涓涓水，只绿庵西数丈田。

刘克庄

刘克庄　岁除二首

儿童烧爆竹，妇女治椒花。

独有龙钟叟，凄凉感岁华。

刘克庄

刘克庄　岁除二首

冰衔常凭麽，雪鬓转皤然。

一然差堪喜，诗多似去年。

刘克庄

刘克庄　岁除即事十首

听得先生去，抛书喜欲颠。

吾闻渥洼种，堕地不须鞭。

刘克庄

刘克庄　岁除即事十首

门外呵寒客，鹑衣百结悬。

藏瓶犹可扑，莫费水衡钱。

刘克庄

刘克庄　岁除即事十首

甚惜光阴去，其如耄老何。

丁宁小儿女，不必看乡傩。

刘克庄

刘克庄　岁除即事十首

岁晚傭耕者，人人诉涝乾。

吾宁减私量，汝莫待租瘢。

刘克庄

刘克庄　岁除即事十首

卖菜犹求益，栽桃不厌多。

小园两三树，冷淡柰春何。

刘克庄

刘克庄　岁除即事十首

想见朱衣吏，催排玉笋班。

老臣绝朝谒，北望祝南山。

刘克庄

刘克庄　岁除即事十首

细切如丝菜，添斟献颂椒。

未曾守除夜，早已问元宵。

刘克庄

刘克庄　岁除即事十首

闻说醉乡里，家家设酒垆。

有刘伶肯饮，无李白谁沽。

刘克庄

刘克庄　岁除即事十首

草市芳菲节，柴门寂寞滨。

桃符聊塞白，免谤作诗人。

刘克庄

刘克庄　岁除即事十首

瘦骨春衫薄，华颠彩胜垂。

菱花应窃笑，妆束不相宜。

刘克庄

刘克庄　岁除前一日

暮年心胆怯，临履极兢兢。

已被梅花恼，时为爆竹惊。

刘克庄

刘克庄　岁除一首

度朔山尤远，酆都狱甚宽。

傩驱顽不去，愈送瞥然还。

刘克庄

刘克庄　岁晚试笔一首

忆与诸贤共造廷，暮年屈指略凋零。

颜郎衫色有时紫，潘令鬓毛无日青。

小草自应惭远志，落英犹足制颓龄。

左丞岂识吾诗者，举向村姑倚树听。

刘克庄

刘克庄　岁晚书事十首

荒苔野蔓上篱笆，客至多疑不在家。

病眼看人殊草草，隔林迢递见梅花。

刘克庄

刘克庄　岁晚书事十首

日日抄书懒出门，小窗弄笔到黄昏。

丫头婢子忙匀粉，不管先生砚水浑。

刘克庄

刘克庄　岁晚书事十首

踏破侬家一迳苔，双鱼去换只鸡回。

幸然不识聱牙字，省得闲人载酒来。

刘克庄

刘克庄　岁晚书事十首

书生元不信秙祥，老去无端虑事祥。

白发社巫云日吉，明朝渫井更苫墙。

刘克庄

刘克庄　岁晚书事十首

郁垒钟馗尚改更，青云变幻几公卿。

人间止有章泉叟，扑断衡山了一生。

刘克庄

刘克庄　岁晚书事十首

细君炊秫婢缲丝，彩胜酥花总不知。

窗下老儒衣露肘，挑灯自拣一年诗。

刘克庄

刘克庄　岁晚书事十首

门冷如冰尽不妨，由来富贵属苍苍。

谁能却学痴儿女，深夜潜烧祭灶香。

刘克庄

刘克庄　岁晚书事十首

岁晚郊居苦寂寥，日高监酪去城遥。

深深榕迳苔墙里，忽有银钗叫卖樵。

刘克庄

刘克庄　岁晚书事十首

主公晚节治家宽，婢惯奴骄号令难。

圃在屋边慵种菜，井临砌畔怕浇兰。

刘克庄

刘克庄　岁晚书事十首

丐客鹑衣立户前，岂知侬自窘残年。

染人酒媪逋犹缓，且送添丁上学钱。







卷192

刘克庄

刘克庄　孙伯符

霸略谁堪敌伯符，每开史册想规模。

一千扫众横江去，十七成功自古无。

不分老瞒称猘子，便呼公瑾作姨夫。

君看末命尤奇特，指顾张昭为托孤。

刘克庄

刘克庄　锁谏图

谠言直触大单于，赖有阏氏上谏书。

若把汉唐宫苑比，玉环飞燕总输渠。

刘克庄

刘克庄　台历

台历传闻两建寅，放灯时候始鞭春。

不愁穷腊梅开晚，豫喜年来麦食新。

刘克庄

刘克庄　太守林太博赠瑞香花

一树婆娑整复斜，使君辍赠到田家。

自惭畒牖绳枢子，不称香囊锦伞花。

小借暖风为破萼，旋浇新水待抽芽。

丁宁童子勤封值，留与甘棠一样夸。

刘克庄

刘克庄　太守林太博赠瑞香花

坏径泥深古槛斜，居然幻作贵游家。

小亭自课僮锄草，空室俄惊女散花。

便觉麝囊无远韵，频挑蚁蠹有新芽。

紫薇红药催公去，独许诗留野老夸。

刘克庄

刘克庄　太守林太博赠瑞香花

吏散庭空戟影斜，吟笺飞到野人家。

隋珠和璧难酬价，禅榻茶瓯忒负花。

谱欠名人为品藻，诗因尤物始萌芽。

近公匹似熏班马，荀令风流未足夸。

刘克庄

刘克庄　太守林太博赠瑞香花

吟讽攀翻到月斜，众惊奇宝聚贫家。

高才盍视宫中草，退士聊看屋角花。

未必园丁谙树性，更愁墨客笑姜芽。

画堂金鼎熏兰麝，岂有天然韵可夸。

刘克庄

刘克庄　太守林太博赠瑞香花

几点朝来小雨斜，未应造物妒山家。

陡惊春报千林信，拟问天留数日花。

写物只今须老笔，染根何处有灵芽。

彩云过眼真如梦，著意追摹岂好夸。

刘克庄

刘克庄　太守林太博赠瑞香花

拙笔芜辞字半斜，情知见笑大方家。

放教吉甫独哦句，除却微之谁别花。

勾引亲朋需果核，堤防风日损根芽。

玉津应制须公等，林下樵歌敢自夸。

刘克庄

刘克庄　太守林太博赠瑞香花

短笺小草墨痕斜，句法来从和靖家。

吟赏岂无神助笔，护持疑有物司花。

莫因山鸟啼榕树，便忆河豚饱荻芽。

多少邦人沾賸馥，愿碑遗爱永传夸。

刘克庄

刘克庄　太守宋监丞新三先生祠刊二刘遗文以二诗纪实

两翁仕不至丞郎，名节能流百世芳。

穷巷号为通德里，旧书藏在善和坊。

古楹日敝加丹刻，老柏年深益黛苍。

太守怀贤崇教化，乡先生盍祭于乡。

刘克庄

刘克庄　太守宋监丞新三先生祠刊二刘遗文以二诗纪实

俱事重华著直声，百年藏藁未流行。

世评谏疏如刘向，公读遗书感乐生。

里有襄阳耆旧传，史无齐鲁大臣名。

孤孙白首荒家学，甘作滕民负耒耕。

刘克庄

刘克庄　叹老

口惟两齿鬓双皤，百计无如耄及何。

少壮未尝参姹女，衰残始欲养黄婆。

原鸰逝去床谁对，辽鹤归来冢渐多。

客笑侬时真滞货，太平典册要声和。

刘克庄

刘克庄　汤熨

汤熨沉绵弥半载，未尝寸步出村居。

登翘材馆多新贵，归善和坊守旧书。

有客嘲杨雄拓落，无人问李白何如。

腐肠端为肥脓尔，且课畦丁力灌蔬。

刘克庄

刘克庄　唐博士祠

博士位尤卑，投名入党碑。

今观名世作，多在谪官时。

太史沅湘笔，仪曹永柳诗。

新祠绵蕞尔，未尽复遗基。

刘克庄

刘克庄　唐二妃像

不但烹三庶，东宫亦屡危。

元来玉环子，别有锦绷儿。

刘克庄

刘克庄　唐二妃像

素艳羞妆额，红膏妒雪肤。

宁临白刃死，不受赤眉污。

刘克庄

刘克庄　唐诗

瀛洲学士风流远，中叶唐惭贞观唐。

灵武拾遗晚羁旅，开元供奉老佯狂。

戏苕翡翠非伦拟，撼树蚍蜉不揣量。

赖有元和韩十八，骑麟被发共翱翔。

刘克庄

刘克庄　唐衣二首

传来两个诗翁像，吾制冠裳略放他。

华似庄农加盛服，清于朝士赐香罗。

儒衣曾有髠钳者，公衮其如跋痜何。

皂缘黄絝安且吉，不妨藉草更眠莎。

刘克庄

刘克庄　唐衣二首

晚持汉藁愧衰迟，先帝恩深解絷维。

貂映虽无华冕贵，鹑悬差胜縜袍时。

笥藏尚喜衣裳在，械击方知剑履危。

画向古贤颜子里，儿童却问此翁谁。

刘克庄

刘克庄　唐子西故居二首

一州两迁客，无地顿奇材。

方送端明去，还迎博士来。

刘克庄

刘克庄　唐子西故居二首

无尽颇纵横，晚方攻蔡京。

犹称贤宰相，应为客先生。

刘克庄

刘克庄　逃禅便面

姑射吸风仍饮露，洛妃习礼更明诗。

梅花浑不施朱粉，直以天香与雪肌。

刘克庄

刘克庄　逃愁

年饥未可倾家酿，昼短真当秉烛游。

中国醉乡隔万里，岂无寸地可逃愁。

【卷28】

刘克庄

刘克庄　题安仁陈慧父词卷

已著西山序集端，欲添一字愧才悭。

平生行脚千诗里，岁晚营巢万竹间。

后有杨雄宁不好，世无孔子孰能删。

归舟它日溪边过，珍重先生莫掩关。

刘克庄

刘克庄　题白渡方氏听蛙亭

塘水拍堤科斗生，想君亭子俯幽清。

黄梅雨足野田润，牡菊烟收村墅晴。

莫信人嫌无理闹，颇疑渠有不平鸣。

画堂方喜听琴阮，谁爱天然律吕声。

刘克庄

刘克庄　题本草

勤读方书不为身，里中耆旧半成尘。

几时作个荒山主，多种黄精售与人。

刘克庄

刘克庄　题壁

儿时挟弹长安市，不信人间果有愁。

行遍江南江北路，始知愁会白人头。

刘克庄

刘克庄　题蔡烓主簿诗卷

诗作平生崇，因而废不为。

君豪频挑战，吾老怯交绥。

哨骑来无定，网船发尚迟。

日长无职事，半是撚髭时。

刘克庄

刘克庄　题蔡烓主簿诗卷

旧止四人为律体，今通天下话头行。

谁编宗派应添谱，要续传灯不记名。

放子一头嗟我老，避君三舍与之平。

由来作者皆攻苦，莫信人言七步成。

刘克庄

刘克庄　题陈复祖节推留远斋

曾读蔡公诗，夫君志可知。

试看鸾铩翼，岂若豹留皮。

寒柏无阳艳，朝花有夕披。

长公真样子，何必远求师。

刘克庄

刘克庄　题陈生学达观堂二首

大观鹏与鷃}，小智管并蠡。

椿菌年修短，夔蚿足少多。

交锋蜗左角，森戟蚁南柯。

惟酒能齐物，醺醺合太和。

刘克庄

刘克庄　题陈生学达观堂二首

华堂需被记，老笔岂能工。

尺鷃}飞篱下，醯鸡舞畒中。

形骸均土木，利欲等苓通。

独学知闻少，烦君为击蒙。

刘克庄

刘克庄　题陈遂卿隐居

蚤日称雄翰墨林，暮年里巷且浮沉。

诸公自负遗贤愧，此士元无谤国心。

子佩子衿输少俊，某丘某水拣幽深。

明时莫作逃尧计，忽有弓旌底处寻。

刘克庄

刘克庄　题陈霆诗卷

读它人作多遗恨，君似连城璧少瑕。

楮叶国工如许刻，菖蒲灵物偶然花。

今无摩诘携同宿，后有荆公选百家。

不惜矮窗残烛下，与将朱笔撷菁华。

刘克庄

刘克庄　题诚斋像二首

欧阳公屋畔人，吕东莱派外诗。

海外咸推独步，江西横出一枝。

刘克庄

刘克庄　题诚斋像二首

平园左相亚传，澹庵资政端明。

老先生活八十，中秘书了一生。

刘克庄

刘克庄　题崔白访戴图

好事过子云，摘仙访贺老。

载醪谈文字，其乐侔击考。

子猷稍崖异，入剡殊草草。

船头一籧簒，船尾一村僚。

扬滕巽怒，飘瞥林岫缟。

何曾携爨具，清景自可饱。

溪边处士庐，雪深无人扫。

肯来斯已奇，倏去良亦好。

游子有饥色，主人省行搅。

异世觉绘事，拊掌为绝倒。

刘克庄

刘克庄　题达卿侄别墅

吾门不幸去华亡，赖有高才出雁行。

自拟退之称稍黠，孰云白也是阳狂。

表阡鹤许侬归老，饮砚虹为汝发祥。

它日雏莺燎黄诰，分墦应许及联墙。

刘克庄

刘克庄　题戴贡士诗卷

新吟亹亹来相逼，华胄遥遥请具陈。

安道晋时名处士，叔伦唐世老诗人。

百家衣莫劳针指，九转丹能蜕肉身。

肯访柴门衰老叟，愧无薄具可留宾。

刘克庄

刘克庄　题丁给事祠堂

辽鹤何年返故乡，天风剑佩已骞翔。

郡人议叶来胥宇，兄子才高肯弗堂。

里选诸儒俱饮惠，谏书百世尚流芳。

试歌此曲陈蕉荔，万一乘云下帝旁。

刘克庄

刘克庄　题读碑图

二人共读道旁碑，一敏一钝天赋之。

敏者过目跃骑去，钝者停鞭方凝思。

哀哉德祖丹颈祸，伏于柏喈黄绢辞。

古人服善有公是，回也知十赐知二。

圣师笑曰女弗如，未闻端木惎颜氏。

鸣呼向使颜氏逢若人，未知何地堪容身。

刘克庄

刘克庄　题端溪王使君诗卷

社友凋零雅道穷，使君于此信英雄。

性情所发前无古，骚选虽高不必同。

蚤日甫曾怀渭北，暮年丘只在家东。

何时偃伯兴文治，尽采新吟献法宫。

刘克庄

刘克庄　题法帖

二王万古擅书名，闻说临池学始成。

瘗鹤字犹看不见，黄庭小楷付来生。

刘克庄

刘克庄　题方海丰诗卷

诗境高吟太白伦，梧州下笔李潮亲。

今观天马非凡种，肯厌家鸡问外人。

力大鳌来吞钓饵，心专虱看似车轮。

盛年出手追风雅，莫与香奁作后尘。

刘克庄

刘克庄　题方楷一轩

初看华扁知趋向，徐览群言见切磋。

鹄至安能令弈善，羊亡岂不为歧多。

爻重翼十几繁矣，贰二参三柰一何。

老汉暮年无顿处，轩中半榻肯分麽。

刘克庄

刘克庄　题方寺丞西重山瀑布亭

与客穷源上尽山，林霏初卷岭泥乾。

似嫌甲第施朱戟，别筑茅亭俯碧湍。

龙怒岂容缘磴汲，雹寒不敢近崖看。

平生粗有登临胆，今日凭高立未安。

刘克庄

刘克庄　题方武成诗草

性僻爱诗如至宝，借君诗卷百回看。

吟来体犯诸家少，改定人移一字难。

束瀑为题犹夭矫，吞山入句尚苍寒。

嗟余老钝资磨琢，安得同衾语夜阑。

刘克庄

刘克庄　题方友民诗卷

删定实惟曾大父，文忠况是老先生。

力行所学斯无愧，偶发于诗亦有声。

合止笙镛成雅奏，抉挑草木示微情。

嗟予公事君归兴，不是相从细讲明。

刘克庄

刘克庄　题方元吉诗卷

古来名世者，一字费吟哦。

物贵常因少，诗传不在多。

词人三影句，处士五噫歌。

子壮吾衰矣，无因共琢磨。

刘克庄

刘克庄　题方至诗卷

华宗人物甲吾乡，丹穴由来出凤凰。

万卷楼高谁敢上，五言城小不能当。

几曾费我挥斤力，尚欲传君齧镞方。

何日重寻豩上路，共羹苦荬饭黄粱。

刘克庄

刘克庄　题放翁像二首

三百篇寂寂久，九千首句句新。

譬宗门中初祖，自过江后一人。

刘克庄

刘克庄　题放翁像二首

诗倍太白子美，年高辕固伏生。

却鹤膝枝身健，读蝇头书眼明。

刘克庄

刘克庄　题佛书六言一首

圆随如一百八，大知识五十三。

旋学梵音朗诵，老无脚力遍参。

刘克庄

刘克庄　题福清薛明府太平禾图

闻说琴堂似水清，天公产瑞告西成。

宛如唐叔称同颖，未羡相如诧一茎。

岳牧定应图画进，朝家曷有玺书旌。

侬诗社舞村歌尔，让紫薇郎作颂声。

刘克庄

刘克庄　题高端礼竹屋

植物惟竹尤清刚，高君占断作屋场。

首阳二子艴然怒，柰何千载侵了强。

七贤六逸接踵起，纷纭聚讼如诸墙。

士师狐疑不能决，后村老子来平章。

世间物以少为贵阳市，姚花禹柏蜀海棠，

箨龙子孙异于是，布满天地并四方。

幽栖自是渠高兴，胜践不与君相妨。

立谈虞芮各冰释，高君奄有千筼箉。

设榻中央墉四旁，莫遣俗客升吾堂。

刘克庄

刘克庄　题高九万菊磵

胡公饮菊潭，八十冠貂蝉。

高叟饮菊磵，六十雪满颠。

胡公死无名，高叟生无权。

权随粪土尽，名与穹壤传。

刘生劝高叟，世事不两全。

饥且拾落英，渴且{左奭右斗}寒泉。

快吟三千篇，多活五百年。

刘克庄

刘克庄　题海陵徐神翁墓

忽被黄符迫下山，许携苕帚面天颜。

早知锦缆盛宫女，因舍红巾问阿环。

空有蚋蝇侵玉骨，断无龙虎守金丹。

秋坟翁仲相酬答，日落僧归家闭关。

刘克庄

刘克庄　题韩柳庙碑一首

韩柳子孙皆物故，士民尸祝尚如新。

吾行天下已头白，三百年唐惟二人。

刘克庄

刘克庄　题何秀才诗禅方丈

景建谈之子，诗禅丈室宽。

能将铅椠事，止作葛藤看。

坏衲蒙头易，玄机得髓难。

何因清夜话，分我一蒲团。

刘克庄

刘克庄　题洪使君诗卷

刻于芹泮士争披，传到茅庐我窃窥。

突过韦郎森戟句，高如柳恽采苹诗。

日惟坐啸熏沉水，间亦摇毫品荔支。

况有太丘为小序，遥知流布满京师。

刘克庄

刘克庄　题后林李伯高诗卷

蝉噪螀啼众窍号，岂知今代有诗豪。

谐如帝所闻天乐，壮似胥江看雪涛。

险韵森严压皮陆，短章高雅逼韦陶。

老夫欲反樊川序，长吉安能仆命骚。

刘克庄

刘克庄　题胡仲威文藁

熟读执事文，恍如入宝山。

瑰异千万种，一一无可删。

瑶草既俯拾，珠树亦仰攀。

美玉不知数，照映穹壤间。

大者中圭瓒，小者堪佩环。

居然郊庙器，胡为委荆菅。

嗟余颇识宝，对之清涕潸。

携寘蔀屋内，虹气惊市阛。

常恐阳虎辈，窃去亡繇还。

何当变姓名，袖出函谷关。

刘克庄

刘克庄　题画二首

奋雄何勇猛，取履若儿童。

眇是沙中帝，不如圯上翁。

刘克庄

刘克庄　题画二首

绝顶风吹酒，中流浪骇舟。

参军颠落帽，处士悔科头。

刘克庄

刘克庄　题画六言一首

子猷无乘兴舟，越石有长啸楼。

雪灭千山踪迹，月照几家乐愁。

刘克庄

刘克庄　题黄景文诗

病叟懒亲灯久矣，得君贽卷阖还开。

专心致意刻成楮，有胆通身占断梅。

中的孟云非尔力，鑽坚颜叹竭吾才。

旧时奇字今忘却，不是无人载酒来。

刘克庄

刘克庄　题黄景文诗

蚤穿草履行求友，晚闭柴荆病绝交。

古德皆曾经棒喝，今人不肯事推敲。

吟千万首等蛩响，续三百篇无凤胶。

霍地鬓毛如雪色，少年岁月莫轻抛。

刘克庄

刘克庄　题击年录

炎绍诸贤虑未精，今追遗恨尚难平。

区区王谢营南渡，草草江徐议北征。

往日中丞甘结好，暮年都督始知兵。

可怜白发宗留守，力请銮舆幸旧京。

刘克庄

刘克庄　题江贯道山水十绝

世间平远景，万幅在洪家。

晚至番君国，方知不是夸。

刘克庄

刘克庄　题江贯道山水十绝

一棹微茫里，孤亭紫翠间。

恍疑涉彭蠡，又似访庐山。

刘克庄

刘克庄　题江贯道山水十绝

江险不容极，禹功胡可忘。

向来小龙子，衮冕食千羊。

刘克庄

刘克庄　题江贯道山水十绝

夹立朝群玉，浓妆列万笄。

中州不敢顿，抛在瘴云西。

刘克庄

刘克庄　题江贯道山水十绝

茆山千万叠，不得见天全。

帆出扶胥口，无山只有天。

刘克庄

刘克庄　题江贯道山水十绝

雪冒禹碑石，云埋泌草堂。

早知抱遗恨，悔不挟乾粮。

刘克庄

刘克庄　题江贯道山水十绝

半夜黄天荡，楼船雪浪中。

当年草檄客，今日负樵翁。

刘克庄

刘克庄　题江贯道山水十绝

太武求溲处，支祁着鏁边。

淮风晨裂面，淮浪夜惊船。

刘克庄

刘克庄　题江贯道山水十绝

展卷嗟丘也，东西南北人。

昔还行脚债，今作卧游身。

刘克庄

刘克庄　题江贯道山水十绝

一匹好东绢，天寒家未温。

尽教儿拆绣，闲管妇无禈。

刘克庄

刘克庄　题金华王山甫吟稿

载贽来相觅，挑灯读失惊。

尊公王逸少，外祖郑康成。

子壮堪传嫡，吾衰浪得名。

江湖有公论，不必问钟嵘。

刘克庄

刘克庄　题近稿

箪瓢久已甘颜巷，笔橐先曾侍汉廷。

杜视王侯等蝼蚁，坡轻名利比蜗蝇。

更无荐鲔仪登俎，时有求羊炬入陵。

老矣终身作伧父，诸公努力佐中兴。

题近藁二首

吾年开八秩，形槁更心灰。

禅缚病居士，诗殃冻秀才。

无功上麟阁，有案在乌台。

攻苦三千首，谁曾着价来。

刘克庄

刘克庄　题近藁二首

世间小家数，不瘦失之寒。

都未饱鲸脍，徒然烹虮肝。

于今无对垒，亘古有荒坛。

改竮无全句，明朝更取看。

刘克庄

刘克庄　题旧记颜

忆携束书来京师，洛下诸贤颇见推。

当日难为元方弟，何处闻有蔡克儿。

晚节免羞彦回面，后生愿识李邕眉。

五陵年少欺衰飒，不见田光盛壮时。

刘克庄

刘克庄　题李斗南诗卷

君家两诗人，诗名满天地。

大者扶宿梧，入论金銮事。

小者乘天风，去草玉楼记。

却后五百年，之子岂苗裔。

奈何不神仙，亦复未富贵。

抱瑟诸公门，索米长安市。

刘克庄

刘克庄　题梁抚干见一堂

勇归陶子元非矫，素懒嵇公每不堪。

僧贺新堂初见一，友忻旧径再开三。

渠侬去矣涯之北，此士佳哉斗似南。

遮莫肯招房□客，老夫或可作同参。

刘克庄

刘克庄　题林户曹寒斋

举世争驰势利场，君于冷处看人忙。

不营摩诘散花室，只设苏州听雨床。

种果园林无虎守，勘书窗几有萤光。

直须唤起西塘老，来向斋中伴石塘。

刘克庄

刘克庄　题林梦馨本朝杂咏

二百新题字四千，庚申已后甲寅前。

继周可以知百世，续汉谁曾到八年。

江左重修泰陵录，水心绝重建隆编。

何时老子真闲退，共结青灯蠹简缘。

刘克庄

刘克庄　题林璞经属平寇录

倏尔蜂窝起，俄然鼠首枭。

果能歌竞病，不枉事票姚。

瘴岭收氛祲，朝家赏烂焦。

祝君深养勇，稍北有天骄。

刘克庄

刘克庄　题林琦友于轩

城中甲第连霄汉，吾子书窗占地悭。

卧地大衾长枕共，呻吟细字短檠间。

一门兄季推谌纪，北屋东西著孔颜。

祗恐四方羔雁到，未容坚坐闭柴关。

刘克庄

刘克庄　题林文之诗卷二首

叔季词人杂雅哇，喜君诗卷美无瑕。

朋侪却走避三舍，句律斩新成一家。

肯学小儿烹虱胫，要看大手拔鲸牙。

村翁岂敢持衡尺，直为痴年两倍加。

刘克庄

刘克庄　题林文之诗卷二首

君豪自合相推逊，吾老犹堪共切磋。

有许奇奇并怪怪，直将少少胜多多。

风人所作葩而正，治世之音乐以和。

他日薰弦要赓载，勿为处士五噫歌。

刘克庄

刘克庄　题临江郭君季韩文卷

二刘三孔萧条久，直至君家擅俊声。

挥麈旧曾参宿老，吹篪蚤合和诸兄。

怪来度度观诗好，闻说人人有集行。

欲荐子虚无气力，津亭折柳若为情。

刘克庄

刘克庄　题灵石日长老所藏寒斋遗墨

佛子扫空泡影后，道家跳出囱门馀。

日公未得为超脱，犹宝寒斋数纸书。

刘克庄

刘克庄　题刘生雪巢

吾宗手葺幽栖处，雪径依衡认虎跑。

冻折岩前百寻木，压翻屋上几重茅。

懒吟二首干韩愈。且耸双肩学孟郊。

只怕景思来认业，别无人与子争巢。

刘克庄

刘克庄　题六二第诗卷

万卷胸中融化成，却怜郊岛太寒生。

霜蹄历块骏无匹，赤子探珠龙失惊。

警句宜为康乐弟，痴年谬作季方兄。

此诗异日君牢记，后有钟嵘不改评。

刘克庄

刘克庄　题龙眠十八尊者

尝闻天台境，肉身往无从。

仁夫示此图，恍惚游其中。

应真一一若旧识，或踞怪石临飞淙。

山鬼投牒何敬恭，天女问法尤丰茸。

盆鱼鬵鬣等针粟，放去夭矫拿空蒙。

山深无人地只出，被服导从侔王公。

前驱鸷兽后夔魍，徐行殿以一瘦筇。

巉巉苍壁谡松，下有老宿眉雪浓。

石桥灭没云气断，似是鬼国非天宫。

层冰融结挟怒瀑，毒虺喷薄含腥风。

至人于此方入定，坏衲羃首枯株同。

等闲一坐六十劫，汝技有尽吾无穷。

书生往往谈性命，怵以祸福犹儿童。

倒持手版口劝进，对此宁不面发红。

我知龙眠笔外意，要与浊世鎝盲聋。

退之云释善变幻，恺之谓画能神通。

幻耶神耶两莫诘，与子持叩西山翁。

刘克庄

刘克庄　题庐陵罗生诗卷

门巷萧然人迹少，华裾客子袖文过。

织千机锦非常巧，熏一铢香已觉多。

持赠白云情厚矣，暗投明月愧如何。

桃花水暖鲈堪鱠，恨不相携买短蓑。

刘克庄

刘克庄　题吕广文春秋易传大圭

砾裂扫空凡例说，精微勘破后先天。

遥知长麈升高座，惜未巍冠列细毡。

秦火安能燔六籍，汉儒浪自费三年。

自惭不是韩宣子，获见春秋易象全。

刘克庄

刘克庄　题罗亨祖丛菊隐居

令君抱送当秋晚，手种寒葩占断清。

伯始厚颜贪饮水，灵均满腹饱餐英。

要须晚节分香臭，宁与朝华角悴荣。

父老方夸琴调古，未应高兴慕渊明。

刘克庄

刘克庄　题倪鲁玉诗后二首

梅经御史鞫成案，村荷先皇敕扁堂。

少日不容人入社，暮年甘被子侵疆。

不应愚谷知名姓，惟许孤山擅影香。

岂独江湖酬唱者，卷中诸老半存亡。

刘克庄

刘克庄　题倪鲁玉诗后二首

自从风雅陵夷后，吟到梅村世岂多。

旷达知章归后作，轩昂予美醉时歌。

击蒙何止闻童稚，谴疟犹堪去病魔。

一听牙弦三叹息，今无钟子奈诗何。

刘克庄

刘克庄　题倪上人诗卷

故交岁晚各西东，解后斯人慰老穷。

莫把冠巾浼澄观，更添须发恼林公。

强牵谢客为禅客，闲伴涪翁作钓翁。

行矣余方有公事，异时傥肯访山中。

刘克庄

刘克庄　题坡公赠郑介夫诗三首

玉座见图叹，累累菜色民。

如何崔白辈，只写蔡奴真。

刘克庄

刘克庄　题坡公赠郑介夫诗三首

向来与相国，投分自钟山。

不入翘材馆，甘为老抱关。

刘克庄

刘克庄　题坡公赠郑介夫诗三首

下吏语尤硬，投荒身转轻。

不然玉局老，肯唤作先生。

刘克庄

刘克庄　题水西何侯诗卷

刘翰潘柽社友称，何侯直要续心灯。

阴山有雪双雕下，碧落无云一鹤新。

觜距专场渠克畏，鼓旗傍噪我安能。

男儿何必毛锥子，麟阁云台有分登。

刘克庄

刘克庄　题四梦图　黄粱

偶然眠一觉，推枕起来惊。

寂寞犹前日，荣华已隔生。

刘克庄

刘克庄　题四梦图　梦笔

异世犹相惎，同时必见攻。

区区一枝笔，悔惜与文通。

刘克庄

刘克庄　题四梦图　梦蝶

浪说身如蝶，安能及蝶哉。

穿花终日去，据槁霎时回。

刘克庄

刘克庄　题四梦图　南柯

筑馆如萧史，专城似买臣。

不知身是幻，错认梦为真。

刘克庄

刘克庄　题四贤像　陈希夷

钱子非仙者，种郎岂隐哉。

先生闭门睡，弟子下山来。

刘克庄

刘克庄　题四贤像　林和靖

吟共僧同社，居分鹤伴间。

魂归应太息，亭榭遍孤山。

刘克庄

刘克庄　题四贤像　邵康节

晚喜貛郎学，前知杜宇声。

乃知常处士，不及邵先生。

刘克庄

刘克庄　题四贤像　魏处士

曾箴王太尉，亦讽寇莱公。

无端两丞相，有愧一山翁。

刘克庄

刘克庄　题寺壁二首

柏子薰衣眉晕销，女垣榆影冷萧萧。

屏山一枕游方梦，横锡飘然过石桥。

刘克庄

刘克庄　题寺壁二首

素练宽裁白社衣，普陀烟里现幽姿。

日长读彻楞伽了，闲折柑花供祖师。

刘克庄

刘克庄　题宋谦父诗卷

佳山祠畔结茅茨，犹记吹埙更和篪。

苏氏旧称小坡赋，秦家晚垂少章诗。

交游一老今华发，畴昔诸昆最白眉。

子不可来吾欲去，壁间尘榻拂何时。

刘克庄

刘克庄　题宋谦父四时佳致楼

四序推移景迭新，二诗体认理尤亲。

爱莲亦既见君子，看竹不须通主人。

领略春风来广坐，分张月色过比邻。

端能着我西家否，客户何妨赘一民。

刘克庄

刘克庄　题孙母陈孺人墓志

诲子如陶母，持身比伯姬。

携扶同出峡，侨寄未还枝。

阡有时而表，魂无所不之。

一端差慰意，徐字与杨碑。

刘克庄

刘克庄　题汤柏纪程文

诏书选后宫，众女竞媒致。

拂镜浓画眉，临风高绾髻。

朝犹东邻居，夕已金屋贵。

彼姝绝代姿，绰约乘云气。

箴史合古趣，佩服与今异。

宜哉寤寐求，惜也憔悴弃。

君门深复深，岁遣花鸟使。

刘克庄

刘克庄　题唐察院诗卷二首

细读公诗屡绝编，心知妙处口难传。

言言箴儆堪垂世，历历行藏自谱年。

但觉朱弦馀倡叹，不烦玉斧玉雕镌。

小儒可是通身胆，拟为坡仙注大全。

刘克庄

刘克庄　题唐察院诗卷二首

不见林夫与子方，坦翁健笔亦堂堂。

孝诚亲有终身慕，忠爱君无一饭忘。

铭座六章韦作佩，入台五字铁为肠。

未应径欲投吟社，谏草长留御榻傍。

刘克庄

刘克庄　题桃源图一首

但记嬴二世尔，岂知晋太康耶。

一境浑无租税，四时长有桃花。

【卷29】

刘克庄

刘克庄　题陶谷朝林山楼帖

鸾胶曲子久喧传，烈祖英明素薄焉。

语草探怀周[以下残缺]

刘克庄

刘克庄　题听蛙方君诗卷二首

湘弦泗磬有遗声，肯作秋蛩唧唧鸣。

同社共推一日长，古人尤重十年兄。

放开只眼饶初祖，蟠屈长身接后生。

不是学人无赞叹，学人见得未分明。

刘克庄

刘克庄　题听蛙方君诗卷二首

前辈凋零雅道衰，陈岩一叟尚庞眉。

昂藏且伴戴花老，么麽安知撼树儿。

警句可编半山集，高风宜配客星祠。

有诗一卷留天地，绝胜征南立二碑。

刘克庄

刘克庄　题听蛙方君写生六言

少济南生十岁，与磻溪叟同庚。

陈岩方氏耆隽，后村老子师兄。

刘克庄

刘克庄　题同班小录

犹记甲申引见，传头几度春风。

短梦听钧天乐，一生泣鼎湖弓。

周章鹤碧朝服，咫尺猩红御袍。

几号失帝陵木，霜着孤臣鬓毛。

帐殿久移南内，桥山已隔西兴。

同时谒帝评事，回首不忘茂陵。

刘克庄

刘克庄　题汪道士云庵

触石才肤寸，垂天忽怒飞。

道人不出户，笑汝出还归。

刘克庄

刘克庄　题王推官应麟诗卷

忆与南宫共说诗，伤心岁晚故人稀。

昔如幽谷莺相友，今作辽天鹤独飞。

绝喜王家生福畴，固应米老有元晖。

不须更傍人篱落，名父亲传夜半衣。

刘克庄

刘克庄　题晤上人诗卷

星星短发茁霜根，今后村非昔后村。

无客雨中能裹饭，有僧月下忽敲门。

佛为摩顶虽真觉，儒劝加巾亦格言。

师不茹荤余止酒，何时煮茗得重论。

刘克庄

刘克庄　题萧令山则文编二首

茧纸银钩写一通，殷勤投赠愧空空。

辙环晚乃交吾子，稇载天将富此翁。

著论未容符独步，操琴欲与愈争雄。

儿童错认眉间喜，疑有珠犀满箧中。

刘克庄

刘克庄　题萧令山则文编二首

咄咄人皆怪老夫，奈何此客去难呼。

招温处士为罗否，待穆先生设醴无。

我有青刍堪秣马，君言白发久占乌。

人生蝉冕腰金印，未抵斑衣膝下娱。

刘克庄

刘克庄　题小室二首

已向深林卓小庵，是中仅可着禅龛。

士师何止三无愠，中散居然七不堪。

一去重华那复得，方当盛汉勿多谈。

近来弟子俱行脚，谁伴山僧面壁参。

刘克庄

刘克庄　题小室二首

阡陌东西山北南，半生常带散人衔。

何曾云梦芥八九，一任狙公芧四三。

合上大夫投欲死，畒间吏部寝方酣。

可怜子骏无家法，下见先人面有惭。

刘克庄

刘克庄　题许介之诗草

我留鸢跕外，君住雁回边。

走仆行千里，敲门授一编。

真妍非粉黛，至巧谢雕镌。

何必周丞相，男儿要自传。

刘克庄

刘克庄　题研六言四首

嘘呵肌理泉润，拊摩德性玉温。

可谓无毫发恨，何曾犯斧凿痕。

刘克庄

刘克庄　题研六言四首

其面固已晬然，其背贵不可言。

宁捧以供李白，勿举以掷郑畋。

刘克庄

刘克庄　题研六言四首

无驳杂者其色，不磷缁者其德。

方岩求之不得，后村不求而获。

刘克庄

刘克庄　题研六言四首

眼如胡僧之碧，口如老庞之吸。

子云要伴玄草，添丁勿翻墨汁。

刘克庄

刘克庄　题砚

吾砚平生极自珍，涂云抹月发清新。

临归携就西湖洗，不受东华一点尘。

刘克庄

刘克庄　题弋阳方友民所藏紫岩西山二帖

摩挲妙墨慢微言，故箧才馀二帖存。

往昔翁为紫岩客，后来子及浦城门。

晚生多说参诸老，它日谁堪见九原。

自叹西河索居者，暮年归梦绕田园。

刘克庄

刘克庄　题永福黄生行卷

废诗二十馀年矣，忽读来诗眼暂明。

处士梅曾如许瘦，化人酒莫过于清。

蛩鸣竞起为唐体，牛耳谁堪主夏盟。

事阔语长殊未竟，跨驴作麽问归程。

刘克庄

刘克庄　题永嘉黄仲炎文卷二首

书坊黄册诱儿童，朝取封侯夕拜公。

贾董奇材无地立，欧苏精鉴与人同。

安知李廳麾门外，不觉刘几入彀中。

蚤晚君王求极谏，莫教豪杰泣途穷。

刘克庄

刘克庄　题永嘉黄仲炎文卷二首

龙泉笔绝文章熄，此作居然可贵珍。

激处翻嫌董生缓，新来却笑退之陈。

假令覆瓿无知者，尚可藏山待后人。

外物区区均粪土，祝君爱取不赀身。

刘克庄

刘克庄　题尤溪赵氏连桂堂

一从五窦联芳后，直至君家四桂堂。

莫是燕山传下本，又疑蟾窟摘来香。

即今录续题千佛，伊昔栽培记十郎。

却笑郄生太矜露，一枝未足诧名场。

刘克庄

刘克庄　题馀干姚三锡书钞

顷传汤序心倾挹，兹得姚钞手阖开。

朱子所疑非孔传，汉儒之罪甚秦灰。

时清纵未经筵召，岁晚宁无掌故来。

揽辔远臣惭力薄，不能为国论遗材。

刘克庄

刘克庄　题袁秘书文藁

场屋声名淳绍初，同时一辈晓星疏。

举人尚记前乡贡，天子亦呼行秘书。

出蜀诗堪编杜集，涉湘文可补骚馀。

中朝典册须鸿笔，何必然藜照蠹鱼。

刘克庄

刘克庄　题杂书卷六言三首

小雅衰周所作

二南治世之音。

子虚失之夸大，太玄文以艰深。

刘克庄

刘克庄　题杂书卷六言三首

论笃惟昌黎伯，史法止太史公。

谁云孔墨道二，但见聃非传同。

刘克庄

刘克庄　题杂书卷六言三首

若稽古至三万，道德经亦五千。

俗学见皮肤止，圣处非口耳传。

刘克庄

刘克庄　题斋壁

浩如烟海积如山，纸上陈人叫不还。

白首书生无事业，一生精力费窗间。

刘克庄

刘克庄　题张簿尉槎溪集

千载枯槎无主名，才翁子晦各偷撑。

分明博望升天诉，不许人间别姓争。

刘克庄

刘克庄　题张遁夫诗卷

忆昔乘云觐帝傍，一时耸听凤鸣阳。

久无老子出幽谷，曾有谪仙流夜郎。

嘿似铜人姑勿论，忧能玉汝义何伤。

唾壶麈尾俱麾去，只挈随身古锦囊。

刘克庄

刘克庄　题张元德著作春秋解二首

端平俱辱弓旌召，鹏鷃}逍遥各不同。

笑我赭衣钳楚市，愧君白帽老辽东。

董迂因被公羊误，杜癖惟于左氏忠。

晚取诸家高束起，且看渠与意林公。

刘克庄

刘克庄　题张元德著作春秋解二首

白头召寘石渠中，将析微言合异同。

灵寿不扶汉庭上，儒衣空立鲁门东。

谁云丞相知殷侑，漫费君王遣所忠。

犹觉暮年有遗恨，书成未及质文公。

刘克庄

刘克庄　题赵别驾委斋

乍看华扁费寻思，徐叩微言极坦夷。

无可奈何安命者，吾非恶此欲逃之。

万羊赋禄渠前定，二鸟蒙恩彼一时。

总被委斋参透了，不求符竹止求祠。

刘克庄

刘克庄　题赵昌花一首

赵叟生长太平，以著色花擅名。

自古良工独苦，于今墨画盛行。

刘克庄

刘克庄　题赵检察贽卷

福唐少尹平生友，函送王孙一卷诗。

始信人间有龙种，又疑天上下麟儿。

月须玉斧修成后，仙待金丹炼熟时。

不是樗翁心有窍，镜中添雪到须眉。

刘克庄

刘克庄　题赵上舍崇{左月右盈}诗卷

系出诸王后，名高胄子中。

昔惟称八凯，今复有□□。

疏可编遗史，诗宁论变风。

所交皆胜彦，未必记衰翁。

刘克庄

刘克庄　题赵西里诗卷二首

紫芝仲白飞仙去，常恐英才不复生。

人叹斯文逢厄运，天留此老主齐盟。

执鞭孰可为之御，序齿吾犹事以兄。

未必时人能着价，后千百载话头行。

刘克庄

刘克庄　题赵西里诗卷二首

不向莺边击宝鞍，海门东畔把鱼竿。

无蒲萄酒博太守，有竹枝歌传小蛮。

到处名山留屐齿，看来元气在毫端。

绣娃辛苦描新样，肯信春风放牡丹。

刘克庄

刘克庄　题赵与{左亻右炙火换言}贽卷

身已明农老一丘，屡空何以答珍投。

新腔高处古乐府，警句当家小倚楼。

此笔生花尤组丽，彼风吹箨漫轻浮。

从前作者皆勤苦，萤雪功夫更讲求。

刘克庄

刘克庄　题赵志仁南溪双莲

乃翁去记玉楼成，岁帅乡人祀洛英。

文耀可无田助祭，象贤赖有谷传声。

奇葩融结双莲瑞，奕叶追攀五桂荣。

累将重侯何足道，几人三世有诗名。

刘克庄

刘克庄　题赵主簿省试议并以将行

世儒通易少，公子信人豪。

几载韦编绝，三篇纸价高。

素心鄙温饱，馀事及风骚。

台阃招徕广，勾朱不足劳。

刘克庄

刘克庄　题赵子固诗卷

紫芝仲白俱仙去，晚秀惟君擅士林。

字肖率更亲手作，诗疑贾岛后身吟。

九成合奏音方备，三染为纁色始深。

老去尤于朋友笃，未忘几研琢磨心。

刘克庄

刘克庄　题真继翁司令新居二首　格轩

招鹤山空衿佩散，至今复以格名轩。

礼诗学已先传子，性理书犹密付孙。

程氏必须通一件，申公云不在多言。

侯芭老去头如雪，曾受吾师罔极恩。

刘克庄

刘克庄　题真继翁司令新居二首　听雨楼

共极堂中听雨楼，谁知华扁有源流。

追攀应物并和仲，友爱全真与子由。

老监情尤种冢嗣，放翁语亦本前修。

文忠百世之标准，更向韦苏以上求。

刘克庄

刘克庄　题真仁夫画卷

草木黄落，水云莽苍。

孤舟卸帆，冻雁失行。

昔余远游，沿漓泝湘。

堠长店疏，仆痡马僵。

行李萧然，有诗满囊。

今其老矣，宁志四方。

抚卷追思，历历不忘。

刘克庄

刘克庄　题郑宁文卷

昔侍西山讲习时，颇于函丈得精微。

书如逐客犹遭绌，辞取横汾亦恐非。

筝笛岂能谐雅乐，绮纨元未识深衣。

嗟余老矣君方少，勤向师门扣指归。

刘克庄

刘克庄　题周从龙养生图

二图心悟非师传，子若通之可以仙。

欲向丹房供洒扫，老人炉灶坏多年。

刘克庄

刘克庄　题竹溪近藁二首

□上翁新授□□，□□字字费精研。

韩婴岂敢为□□，郭象安能□□□。

曾是呕心多警语，或疑枕膝有奇传。

溪□□僻□□□，何日真乘入剡船。

刘克庄

刘克庄　题竹溪近藁二首

□□久让□□□，□□墙低怯浅攻。

白敏居常嘲杜甫，愈谦自说效卢仝。

三千首探骊颔宝，九万里抟鹏背风。

欲往从之翅羽短，碧天无际海连空。

刘克庄

刘克庄　题赚兰亭图

山阴茧纸见者希，辨才传之于永师。

行年八十手不释，栖之梁上鬼莫窥。

虬须天子欲得之，威以祸福僧诡辞。

智勇至此无所施，相国房公乃设奇。

东台御史奉诏驰，易服变姓谒老缁。

止客置醴因联诗，评书订画犹埙篪。

稍稍益狎不见疑，卷而怀之若拾遗。

须臾□都得台移，都督传诏来龙墀。

僧绝复苏成白痴，始悟学究即绣衣。

文皇如尧房如夔，磊磊落落两曜垂。

谲取一帖安肯为，帖归天上神护持。

搨本之价犹不赀，他日昭陵以自随。

温韬掘者果是非，世人空宝定武碑。

刘克庄

刘克庄　天夺

曩造河沙业，今灾梦幻身。

不知岩下电，天夺与何人。

刘克庄

刘克庄　天基节口占二首

报道东方欲辨晨，强扶衰惫起冠绅。

差贤眇者与跛者，窃比封从祝圣人。

野老岂知蒙帝力，农夫稍有告余春。

不须景慕斜川叟，且作田间击壤民。

刘克庄

刘克庄　天基节口占二首

赫风隐隐听宫县，曾立红云一朵边。

天语下询颜不远，帝歌自作墨犹鲜。

台郎谁是玄都旧，舆尉安知绛老年。

散吏宫花能几许，诸孙争怕落人先。

刘克庄

刘克庄　天堑

兴亡天数亦人谋，战艦蒙冲一炬休。

雪浪如山限南北，不湔江令沈侯羞。

刘克庄

刘克庄　天台杨景清以所进春秋发微示余辄题小诗其后

奏篇久矣彻凝旒，谁信栖栖负笈游。

新义书之于简策，微辞知我者春秋。

即今未劝迩英讲，他日应烦掌故求。

历数先儒多晚达，前孙明复后康侯。

刘克庄

刘克庄　田舍

稚子呼牛女拾薪，莱妻自鱠小溪鳞。

安知曝背庭中老，不是渊明辈行人。

刘克庄

刘克庄　田舍二首

雨逗馀寒晓露浓，絮衣著破索重缝。

清狂昔作戴花监，衰病今为卖菜傭。

负耒耦耕沮桀溺，操盂三祝弃句龙。

暮年饱识西畴事，不问家丘问老农。

刘克庄

刘克庄　田舍二首

源里人家太古时，争为鸡黍款渔师。

下山莫向城中说，第一休教太守知。

刘克庄

刘克庄　田舍二首

白布衫宽乌角巾，谁知曾扈属车尘。

行婆内翰共邻曲，田父拾遗相主宾。

设苜蓿盘殊菲薄，沽茅柴酒半漓淳。

直令爵齿如荀爽，晚节依然愧逸民。

刘克庄

刘克庄　田舍二首

桀溺长沮振古豪，不能历聘遂深逃。

貛郎一肚皮周礼，浪说求田意最高。

刘克庄

刘克庄　田舍即事十首

闽土资生少，农家作苦多。

尚能盖牛屋，未肯入鸡窠。

社里戴花舞，原头拾穗歌。

设令生汉代，堪冠力田科。

刘克庄

刘克庄　田舍即事十首

去年赢粟尚储瓶，又见新秧蘸水青。

野老逢人说惭愧，长官清白社公灵。

刘克庄

刘克庄　田舍即事十首

村落争看乌角巾，略谈北事向南人。

百年只有中州乐，世世无为塞下民。

刘克庄

刘克庄　田舍即事十首

场圃先修筑，囷仓次补完。

坐居邻叟下，身杂役夫间。

荷蓧侵星出，肩禾束蕴还。

小窗残卷在，未敢便偷闲。

刘克庄

刘克庄　田舍即事十首

此日田舍汉，当年省禁臣。

丝纶隔世事，蓑笠暮年身。

龙弃真初祖，羊求在近邻。

南朝足名士，吾独爱吾真。

刘克庄

刘克庄　田舍即事十首

古来观社见春秋，茜袂银钗尽出游。

欲与鲁人同猎较，可怜身世尚它州。

刘克庄

刘克庄　田舍即事十首

事国尝陈力，明农晚乞骸。

击鲜儿勿费，执酱老难偕。

仅可从沮溺，安能望赐回。

几曾识奇字，门外客休来。

刘克庄

刘克庄　田舍即事十首

蹴踘韕尖尘不涴，臂鹰袖窄样新裁。

社中年少相容否，也待鲜衣染鬓来。

刘克庄

刘克庄　田舍即事十首

小筑三家聚，新簄万户春。

昔豪几腐胁，今病罕沾唇。

太古华胥氏，丰年畏垒人。

超然市朝外，未易葛天民。

刘克庄

刘克庄　田舍即事十首

邻壁嘲啾诵学而，老人睡少听移时。

它年谨勿如张禹，帝问床前谬不知。

刘克庄

刘克庄　田舍即事十首

畴昔元疏懒，如今转耄荒。

都忘高士传，仅记庶人章。

栖亩牛羊饱，开囷雀鼠忙。

老农识惭愧，先议道官仓。

刘克庄

刘克庄　田舍即事十首

田舍诸雏各雅驯，男儿盍有艺资身。

古来医卜多名世，莫学文章点涴人。

刘克庄

刘克庄　田舍即事十首

条桑女子两鬓垂，车马过门未省窥。

生长柴门蓬户里，安知世有二南诗。

刘克庄

刘克庄　田舍即事十首

小榭无丹雘，低墙略塱茨。

辛勤趋穑事，快活过花时。

懒献嘉禾颂，闲赓滞穗诗。

幸生太平世，不乐复何为。

刘克庄

刘克庄　田舍即事十首

草草衣装挈自随，婿贫毕竟与齐眉。

绝胜京洛倾城色，鏁向侯门作侍儿。

刘克庄

刘克庄　田舍即事十首

浅甽何须浚，荒畦要粪除。

何尝舍耒出，亦或带经锄。

古有神农学，今传氾胜书。

野儒曾涉猎，未可议空疏。

刘克庄

刘克庄　田舍即事十首

比屋篝车满，深林鼓笛喧。

簇花迎妇担，抛果浴儿盆。

古礼曾求野，先民或灌园。

子孙记吾语，切勿羡华轩。

刘克庄

刘克庄　田舍即事十首

儿女相携看市优，纵谈楚汉割鸿沟。

山河不暇为渠惜，听到虞姬直是愁。

刘克庄

刘克庄　田舍即事十首

溪上渔郎占断春，一川碧浪映红云。

问渠定是神仙否，艣去如飞语不闻。

刘克庄

刘克庄　田舍即事十首

凋邑租符紧，荒祠木偶新。

吏谈长官健，巫托社公嗔。

烹犬看承客，吹螺降送神。

二豪怀肉返，去诳别村人。

刘克庄

刘克庄　田舍一首

贫汉殉财夸死权，世间廉退者差贤。

高门炙手今罗雀，废冢枯髅昔珥蝉。

薄糁藜羹诳雷腹，旋蒙絮帽暖霜颠。

时人莫笑侬寒俭，自古舑儒近列仙。

刘克庄

刘克庄　铁塔寺

细认苔间字，方知铸塔时。

不因兵废坏，似有物扶持。

古殿人开少，深窗日上迟。

僧言明受事，相对各攒眉。

刘克庄

刘克庄　铁塔院

铁塔荒凉院，年深失主名。

昔游基已废，今至屋皆成。

人出私钱施，僧凭愿力营。

如何榆塞上，却有未包城。

刘克庄

刘克庄　听蛙方君作八老诗效颦各赋一首内三题余四十年前已作遂不重说倡言

炼不成丹死不休，岂知岁月竟悠悠。

老于蒙叟仍黄馘，丑似弥明亦结喉。

尚隔蓬莱三万里，浪云椿树八千秋。

暮年却羡邻儿黠，阿母蟠桃也去偷。

刘克庄

刘克庄　听蛙方君作八老诗效颦各赋一首内三题余四十年前已作遂不重说倡言

少谙刀笔晚尤工，旧贯新条问略通。

斗智固应维鹜辈，论年亦合作狙公。

孙魁明有堪瞒处，包老严犹在套中。

只恐阎罗难抹过，铁鞭它日鬼臂红。

刘克庄

刘克庄　听蛙方君作八老诗效颦各赋一首内三题余四十年前已作遂不重说倡言

身已龙钟不出村，尚能抱瓮灌蔬园。

瓦盆甚朴常盛酒，茅屋虽低可负暄。

锄倦扶藜访邻叟，祭归怀肉遗诸孙。

后生记取耆年语，世世休思入县门。

刘克庄

刘克庄　听蛙方君作八老诗效颦各赋一首内三题余四十年前已作遂不重说倡言

向来岁月雪萤边，老去生涯井臼前。

举孝廉科非复古，给灵寿杖定何年。

空蟠万卷终无用，专巧三场恐未然。

犹记儿时闻绪论，白头不敢负师传。

刘克庄

刘克庄　听蛙方君作八老诗效颦各赋一首内三题余四十年前已作遂不重说倡言

半间古屋冷飕飕，死尽同参偶独留。

昔已寻师远行脚，今惟见佛小低头。

旧绫无用聊收取，破衲难缝且着休。

年少还知贫道不，曾同王谢二公游。

刘克庄

刘克庄　听蛙方君作八老诗效颦各赋一首内三题余四十年前已作遂不重说倡言

灾祸妖祥判立谈，白头犹舞茜衣衫。

卖符效速抛农业，治崇年深转法衔。

三老赛冬为杀豕，四婆开岁倩祈蚕。

暮归舍下分馀胙，不信人间有季咸。

刘克庄

刘克庄　听蛙方君作八老诗效颦各赋一首内三题余四十年前已作遂不重说倡言

刘叟衣装绛老年，市中卖药且随缘。

驰名最久经三世，阅病虽多未十全。

龟手有方俄贵矣，乌髭无诀触皤然。

卧闻鹊噪扶筇起，偶有邻翁送谢钱。

刘克庄

刘克庄　同安

城不能高甫及肩，临风搔首一怀贤。

当时矮屋今存否，曾着文公住四年。

刘克庄

刘克庄　同安权县林丞和余二首趁韵答之

虽与尊公甲子同，悬鹑久矣愧华虫。

程仇不□□□魏，王贡安能胜鲍龚。

时有放歌吟屋破，且无□□□途穷。

故山处处薇堪采，何必支离粟几钟。

刘克庄

刘克庄　同安权县林丞和余二首趁韵答之

颇闻四境有弦声，雉傍人飞犬不惊。

在处棠阴应勿伐，等闲花判亦流行。

掞庭子盍摛新藻，绝廪□□□落英。

台府诸公衡尺审，春风荐子有谁争。

刘克庄

刘克庄　同秘书弟赋三老各一首　老兵

昔拥雕戈射铁帘，可堪蓬鬓映冰髯。

金疮常有些儿痛，斗力今难寸许添。

至老安能希骆甲，从初悔不事蒙恬。

莫嗟身上衣裘薄，犹向官中请半缣。

刘克庄

刘克庄　同秘书弟赋三老各一首　老奴

少贱肠枵破褐单，傍人门户活饥寒。

自从毁齿初成券，直至长须尚不冠。

冷炙时沾筵上{左食右皴去皮}，秃芒旋扫臼边残。

他时纵取封侯印，仅得君王踞厕看。

刘克庄

刘克庄　同秘书弟赋三老各一首　老妾

伤春感旧似中酲，乐器全抛曲谱生。

自小抱衾无怨色，有时拥髻尚风情。

曾陪太尉斟还唱，犹记司空眼与声。

著主衣裳为主寿，莫如琴客别宜城。

刘克庄

刘克庄　同孙季蕃游净居诸庵

舍俗依空事梵王，韶颜寂寂度年芳。

门前草色迷行径，院里花阴接步廊。

弓样展来靴尚窄，黛痕剃出顶应凉。

当时若使窥鸾镜，一步何因出洞房。

刘克庄

刘克庄　同孙季蕃游净居诸庵

满院静沉沉，微闻有梵音。

不来陪客语，应恐坏禅心。

母处归全少，师边悟已深。

戒衣皆自衲，因讲始停针。

刘克庄

刘克庄　同郑君瑞出濑溪即事十首

汗血名驹白玉鞭，本初父子喜华鲜。

只今无复狂游侣，自卸驴鞍古店前。

【卷30】

刘克庄

刘克庄　同郑君瑞出濑溪即事十首

妓有香分客有鱼，主君头白总因渠。

枯杨此日悲风起，寂寞无人哭墓庐。

刘克庄

刘克庄　同郑君瑞出濑溪即事十首

元凯平生以智推，今看往事一何痴。

山头螭首犹芜没，那有人观水底碑。

刘克庄

刘克庄　同郑君瑞出濑溪即事十首

昔结精庐在半崖，苔扉无主阖还开。

近闻有虎为看守，应是防闲俗子来。

刘克庄

刘克庄　同郑君瑞出濑溪即事十首

豪士宁沦鬼趣中，曼卿昔去管芙蓉。

君今定作梅花主，来往山间傥一逢。

刘克庄

刘克庄　同郑君瑞出濑溪即事十首

虆耜而掩古无讥，何必封崇揭祸机。

到得珠襦金碗出，始知舏葬不为非。

刘克庄

刘克庄　同郑君瑞出濑溪即事十首

古于生死验交情，何况台欹沼渐平。

不是刘君同郑老，苔深草合断人行。

刘克庄

刘克庄　同郑君瑞出濑溪即事十首

铁马防秋记昔曾，晚涂消缩似寒蝇。

同时校尉俱封拜，谁伴将军猎霸陵。

刘克庄

刘克庄　同郑君瑞出濑溪即事十首

北耗而今杳不知，路傍羽檄走无时。

自怜满镜星星发，羞见官中募士旗。

刘克庄

刘克庄　同郑君瑞出濑溪即事十首

老奴昔逐我西东，捷似猿猱跳绝峰。

今日道旁扶一拐，汝公安得不龙钟。

刘克庄

刘克庄　桐庐

桐庐道上雪花飞，一客骑驴觅雪诗。

亦有扁舟蓑笠兴，江行却怕子陵知。

刘克庄

刘克庄　桐庐舟中即事

车前弯帽同声散，关外华簪一揖休。

惟有渐江潮好事，肯随逐客到严州。

刘克庄

刘克庄　铜雀瓦砚歌一首谢林法曹

凉林贼烧洛阳宫，黄屋迁播侨邺中。

兵驱椒房出複壁，帝不能救忧及躬。

台下役夫皆菜色，台上美人如花红。

九州战血丹野草，不闻鬼哭闻歌钟。

时人肆骂作汉贼，相国自许贤周公。

一朝西陵瘗弓剑，帐殿寂寞来悲风。

美人去事黄初帝，家法乃与穹庐同。

繁华销歇世代远，惟有漳水流无穷。

时时耕者钁遗瓦，苏侵土蚀疑古铜。

后来好事斩成砚，平视端歙相长雄。

参军得之喜不寐，携归光怪夜吐虹。

谓宜载宝饷洛贵阳市，顾肯割爱遗山翁。

翁生建安七子后，幼览方册梦寐通。

白头始获交石友，非不磨砺无新功。

复愁偷儿瞰吾屋，窃去奚异玉与弓。

书生一砚何足计，老瞒万瓦扫地空。

刘克庄

刘克庄　土马村

村墟薪湿米如金，犹记来时腊雪深。

曾有小诗题岁月，店荒无壁可追寻。

刘克庄

刘克庄　退之

向来谀墓人，其报在身后。

柳车不免埋，硫黄安能寿。

流传碑板多，篇篇说不朽。

溘先同露电，沙魇曰山斗。

刘克庄

刘克庄　瓦送

瓦送绣行均一去，如公之去独贤哉。

国侨存校如迂阔。涑水辞枢冀挽回。

聊为先师主精舍，不烦残客到翘村。

半山未是忘情者，重拜头厅便出来。

刘克庄

刘克庄　挽安溪黄丞

未得毛锥力，空将铁砚磨。

暗投主司老，私淑里人多。

三韭何妨饱，双松不待哦。

乡邻惜耆旧，为辍相舂歌。

刘克庄

刘克庄　挽表叔赵君任安抚二首

丞相规恢策，家庭已习闻。

宁论乘一障，真可帅中军。

玉麈无能对，金钱有即分。

心知伏波病，多半为忠勤。

刘克庄

刘克庄　挽表叔赵君任安抚二首

叔在兵间日，书常笑我孱。

初云机会易，晚叹事功难。

寂寞郎官省，荒凉上将坛。

遥怜会稽窆，新种短松寒。

刘克庄

刘克庄　挽搏谏议三首

昔事先皇帝，堂堂立玉墀。

进怀伏蒲疏，退诵考槃诗。

哀郢遗言切，忧周素发垂。

它年耆旧传，此笔属诸谁。

刘克庄

刘克庄　挽搏谏议三首

今上龙飞始，先生驿召频。

颇闻曾草疏，终不就蒲轮。

勘破邯郸梦，抽回洛社身。

也令千载下，知世有全人。

刘克庄

刘克庄　挽搏谏议三首

忆昔南山寺，微言叩未终。

晚犹温荐语，病尚寄书筒。

骏厩谁收我，蟆陵合殉公。

春风溪上泪，还与海潮东。

刘克庄

刘克庄　挽蔡遵府阁学二首

外庸为世冠，内守与时乖。

鲠论传文懿，麟编法止斋。

晚方颛史笔，早不面公槐。

已病犹箴谏，难忘耿耿怀。

刘克庄

刘克庄　挽蔡遵府阁学二首

俱侍清光迩，相看素发稠。

已拚老聃去，尚意孔戣留。

雌甲何其厄，同庚只麽休。

龙钟不出户，持此诔新丘。

刘克庄

刘克庄　挽参与蔡公三首

蔡公遂委笃，朝野共嘘欷。

子不税冕去，王将以衮归。

风涛如此急，人物眇然稀。

自古难全传，今无一可讥。

刘克庄

刘克庄　挽参与蔡公三首

磊落多奇节，源流自父师。

力扶举幡士，显拒卖珠儿。

无复金瓯覆，空令玉钺悲。

太常谁议谥，可不采吾诗。

刘克庄

刘克庄　挽参与蔡公三首

昔任高阳里，登堂执束修。

深知二郎故，曾接两翁游。

面棘新班峻，然藜旧话休。

空藏笥中帖。世世宝银钩。

刘克庄

刘克庄　挽长乐王明府

奉常龃龉坐刚肠，月旦评君小奉常。

父子相传似孤竹，越鄞两处有甘棠。

人间梦事一炊熟，宰上埋辞万丈光。

曾识尊公与贤叔，薤歌吟罢意凄凉。

刘克庄

刘克庄　挽陈北山二首

虽拜龙图号，自称槃涧翁。

生难招此老，死可见文公。

断简功夫久，深衣笑语终。

空馀藏藁在，虹气贯山中。

刘克庄

刘克庄　挽陈北山二首

握笔临池惯，残书映雪勤。

今宁无古篆，宁复有唐文。

荒草周飆宅，空山董相坟。

何时携斗酒，一酹墨溪云。

刘克庄

刘克庄　挽陈常卿二首

幼共从师长五年，暮龄彼此各华颠。

我辞台斗先还笏，君望蓬莱忽引船。

差胜于朝于市者，相携某水某丘边。

老儒未至忘情地，便是瞿聃亦泫然。

刘克庄

刘克庄　挽陈常卿二首

族甲蒲鄞鲜拟伦，儿班玉笋婿朱轮。

析财遍及棣华子，艎粟均沾菜色民。

乡饮酒希先酌者，洛英会失戴花人。

与君世世联墙住，晚筑新阡亦卜雘。

刘克庄

刘克庄　挽陈潮州伯霆

当年舍选最居优，上到青云亦白头。

律赋数篇天下诵，遗书几卷馆中留。

入游太乙曾临地，出牧昌黎所典州。

耆旧凋零今欲尽，伤心笳吹掩新丘。

刘克庄

刘克庄　挽陈惠倅

昔预八仙饮，深知七子才。

云何埋玉树，不复倒金罍。

锦制曾三试，罗浮欠一来。

吾衰惭诔笔，搔首寄馀哀。

刘克庄

刘克庄　挽陈检□一首

坊表犹元老，郊恩自复斋。

美材淹选部，拙宦忤铭台。

尚意冰衔改，安知玉树埋。

吾衰阻临穴，挽友想馀哀。

刘克庄

刘克庄　挽陈建昌

一麾逾峤几星霜，岁晚乘云觐帝傍。

方喜吾丘来春计，又闻翁子去怀章。

百弓别业虽清旷，九尺长身已老苍。

原上悲风吹宰树，伤心鸡絮莫携将。

刘克庄

刘克庄　挽陈判官

偶然倾盖欣初识，蓦地分襟惜久暌。

太末谩称三语掾，上林未借一枝栖。

空烦樗叟招魂些，赖有薇郎积善题。

他日广文燎黄诰，原头鹤表与云齐。

刘克庄

刘克庄　挽陈判官

□□□兵少，匹马命如丝。

宝玦化为烬，锦囊存者诗。

无丹驻光景，有雪上须眉。

坐阅君三世，如之何勿思。

刘克庄

刘克庄　挽陈孺人

昨吊空闺涕未收，忍闻绋翣向斯丘。

不为尚子了家事，似与庞公圆话头。

天下断无胶可续，人间最有剑难求。

潘郎文笔尤宜诔，想见新碑字字愁。

刘克庄

刘克庄　挽陈孺人

隐衣先自着，舂具亦同操。

不但鸿高节，鸿发节更高。

刘克庄

刘克庄　挽陈孺人

乡井公评推内则，掖垣铭笔写徽音。

不烦陶子羞蚶鮳，肯与黔娄共布衾。

三语未酬将母志，九原无负托孙心。

樗翁阅世头如雪，二纪前曾挽藁砧。

刘克庄

刘克庄　挽陈师复寺丞二首

已奏囊封墨尚新，又携袖疏榻前陈。

小臣忧国言无隐，先帝如天笑不嗔。

阙下举幡空太学，路傍卧辙几遗民。

愚儒未解天公意，偏寿它人夭此人。

刘克庄

刘克庄　挽陈师复寺丞二首

岁晚沧洲筑草堂，却将逢掖换轩裳。

市朝共叹凤高翥，世俗或疑麟不祥。

童子举扶犹忼慨，门人要絰各凄凉。

衰残无复相镌切，遗墨常留几案傍。

刘克庄

刘克庄　挽陈司直二首

五朝际遇诸家少，四叶封崇一品荣。

不似莺花贵公子，宛然萤雪老书生。

交游绿野旧宾客，濡染沧洲贤父兄。

吾老埋辞失之约，馀哀翻入薤歌声。

刘克庄

刘克庄　挽陈司直二首

隆乾事契姑休论，岁晚相看成两翁。

吾女偶沾郊霈下，君儿亦脱县滩中。

清伊高会耆英少，碧濑新丘伉俪同。

我有蔡邕书欲付，未知何日兆非熊。

刘克庄

刘克庄　挽陈梧州二首

谷目多名士，西轩与石门。

族皆通一谱，君独秀诸孙。

叔季斯人少，耆英几个存。

可怜同社叟，反袂赋招魂。

刘克庄

刘克庄　挽陈梧州二首

小室夷之筑，荒州舜所藏。

身过冰檗苦，面带瘴茅黄。

察使临阳子，遗民笑化光。

定知廉吏传，他日一名香。

刘克庄

刘克庄　挽陈岩方隐君二首

长鲁申公数岁馀，占天随子百弓居。

久抛科举寻初服，不愿君王载后车。

里有学人来问字，朝无掌故就传书。

新春农告西畴事，谁伴樗翁共荷锄。

刘克庄

刘克庄　挽陈岩方隐君二首

溪墅山房委折通，每分半榻听松风。

簄成昔喜同浮白，荔熟今悲自擘红。

宰上碑何惭有道，城中人少识庞公。

单鸡久酒新丘远，迢递扶衰别殡宫。

刘克庄

刘克庄　挽程孺人

七诫尤纯备，三从总吉祥。

良人今绮季，美子古黄香。

花引归西竺，萱疑在北堂。

恨余彤管拙，哀诔不能扬。

刘克庄

刘克庄　挽崔丞相三首

先帝谋元帅，烦公护蜀淮。

军皆歌范老，民各像乖崖。

北顾犹关虑，西归已卷怀。

早令扶日月，宁不扫氛霾。

刘克庄

刘克庄　挽崔丞相三首

麻卷扬庭久，蒲轮就道迟。

虚传杨绾用，不奈蔡谟辞。

祝柱从渠诮，摧梁得许悲。

流传千载下，犹足励清规。

刘克庄

刘克庄　挽崔丞相三首

昔侍琼花宴，回头二纪馀。

嵇康作书懒，魏勃扫门疏。

尚意开黄阁，安知尾素车。

萧然旋马第，人指相君居。

刘克庄

刘克庄　挽戴丞

戴氏多人物，君尤月旦推。

能传后仓礼，亦擅叔伦诗。

故里悬车蚤，名场解褐迟。

它年端有恨，椿桂不同时。

刘克庄

刘克庄　挽段夫人二首

断机手自训三珠，彤史遗芳未必如。

子贵面槐陪国论，母贤画荻课儿书。

百官未讲回班礼，千乘空多送葬车。

曾忝枢庭文字友，束刍无路酹丘墟。

刘克庄

刘克庄　挽段夫人二首

母因子贵滔滔是，惟段夫人夐不同。

丹桂义方如五窦，碧梧典册继三洪。

鱼轩甫拜咸宁郡，象服未朝长乐宫。

何必他人勒阡表，家庭自有大宗工。

刘克庄

刘克庄　挽方{上竹下鶖}粦贡士

秋赋曾宾送，春卿偶脱遗。

离群嗟老境，同队记儿时。

终制从家礼，高怀见墓碑。

亦如陶处士，自作诔兼诗。

刘克庄

刘克庄　挽方粹景楫二首

上世曾通好，君尊昔托孤。

初闻携一束，俄见赋三都。

皆谓终童隽，安知董相迂。

秃翁老无力，爱助尚区区。

刘克庄

刘克庄　挽方粹景楫二首

屡荐于诸老，斯人可在廷。

不令客翘馆，仅使直都厅。

史漫存融表，坟犹待愈铭。

西风已萧瑟，哀铎更堪听。

刘克庄

刘克庄　挽方粹岩仲二首

上世师朱氏，慈闱祖艾轩。

惓惓篡遗绪，历历识前言。

柳记多先友，迁书赖外孙。

悲哉此奇士，寂寞向寒源。

刘克庄

刘克庄　挽方粹岩仲二首

身后青名在，辛勤卜此阡。

书丹翰林笔，埋玉息庵钱。

葛帔孤谁托，蒿簪妇亦贤。

许丞无事业，千古以廉传。

刘克庄

刘克庄　挽方德润宝学三首

龚胜乘车晚，阳城伏合初。

自云臣语戆，不是上恩疏。

黄壤全名节，青编载谏书。

始知年与德，造物有乘除。

刘克庄

刘克庄　挽方德润宝学三首

忆被乌台劾，聃非传偶同。

瞽言拚万死，明诏赦孤忠。

全活皆英主，淹留各秃翁。

伤心古遗直，不返瘴云中。

刘克庄

刘克庄　挽方德润宝学三首

晚赐延和对，言公去国深。

遂良垂白发，臣甫抱丹心。

驰驿无银信，移麾有玉音。

遥知遗奏上，未免动宸襟。

刘克庄

刘克庄　挽方孚若寺丞二首

使君神隽似龙麟，行地飞空不可驯。

诗里得朋卿与我，酒边争霸世无人。

宝钗去尽中年病，珠履来疏晚节贫。

昔共诛茅听瀑处，溪云谷月亦悲辛。

刘克庄

刘克庄　挽方孚若寺丞二首

斯人讵意掩斯丘，六合茫茫不可求。

射虎山中如昨日，骑鲸海上忽千秋。

帝方欲老长沙傅，虏尚能言博望侯。

回首濑溪溪畔路，跛驴无复从公游。

刘克庄

刘克庄　挽方惠粹

家谱推贤裔，乡评号吉人。

佩银成短梦，冠玉漫长身。

朱轸鸾胶断，青林鹤表新。

空令柱下史，反惜幕中宾。

刘克庄

刘克庄　挽方揭阳内子一首

雌燕营巢切，鸣鸠爱子均。

荆练孟光饰，玉雪敬凄身。

女史无其匹，宗姬有若人。

里中多作诔，何况忝朱陈。







卷193

刘克庄

刘克庄　挽方亲来伯

弆藏古物或千年，汉晋隋唐在目前。

死有一孙堪付托，生惟四友共周旋。

宝扶风簋如原甫，临永兴书逼米颠。

占尽人间最清事，吾碑百世后方传。

刘克庄

刘克庄　挽方孺人一首

壶范经亲授，笄年咏好逑。

谓迎荷橐返，岂料蕣华休。

断雁元方恨，离鸾小宋愁。

邻翁惫无力，不及送原头。

刘克庄

刘克庄　挽方武成二首

颇有翁标致，唐衣折角巾。

虽疑头小锐，极爱腹精神。

阔矣云霄志，悲哉露电身。

世间无妙质，一恸惜斯人。

刘克庄

刘克庄　挽方武成二首

乷角诗名出，流传海内夸。

师称起予者，翁问倩人邪。

惜未参诸老，犹堪擅一家。

从今崖瀑上，谁共访梅花。

刘克庄

刘克庄　挽方宜人二首

贫道我儿孝，姑云此妇贤。

诸郎丹穴种，夫子玉堂仙。

□□□宁忍，煎胶法不传。

多情潘骑省，应赋悼亡篇。

刘克庄

刘克庄　挽方宜人二首

分断金钗股，全遮玉镜辉。

竟令鸾独舞，愁见雉双飞。

月照梁鸿案，尘凝孟母机。

平生竺乾学，至此是真归。

刘克庄

刘克庄　挽方岳倅

昨解巴陵绂，将寻洛社盟。

璧埋真可惜，玉立尚如生。

旧辙冰天远，新茔雪濑清。

惟应带来鹤，解作断肠声。

刘克庄

刘克庄　挽高孺人

泝源高适谱，作媲郑虔家。

贤子搴丹桂，高才补白华。

病犹观冕辂，没不待笄珈。

阡表堪传远，何须挽诔加。

刘克庄

刘克庄　挽葛夫人二首

银台曾奋涂归笔，我亦留花批逆鳞。

早共裂麻沮裴相，晚某负耒作滕民。

儿斑衣从双旌贵，母绣帘迎万户春。

方拥皇华荒大国，误他多少借留人。

刘克庄

刘克庄　挽葛夫人二首

不惟婆嫂咸嗟惜，学语儿知此母贤。

味薄居常喜蔬食，心慈劝勿用蒲鞭。

若非腾上天宫里，必是迎归海岸边。

九十老农来祖奠，眼枯不觉亦潸然。

刘克庄

刘克庄　挽龚汀州二首

早日曾庐墓，中年懒建牙。

的无金遗子，仅有笏传家。

穷巷观时事，丛祠阅岁华。

天乎清白吏，名位止斯耶。

刘克庄

刘克庄　挽龚汀州二首

所守老尤刚，清风凛不亡。

洞房无粉黛，垩室屏缁黄。

东阁遵遗令，南山献吉藏。

百年耆旧尽，里社转凄凉。

刘克庄

刘克庄　挽贡士方清卿

矫俗非崖异，诛奸似刻深。

世无爱才意，天有不平心。

陋巷贫犹乐，孤坟死尚吟。

绝怜蔚宗史，未及共研寻。

刘克庄

刘克庄　挽顾监丞

呷州鼓吹迓前茅，几载疮痍变乐郊。

黎母盗清民有犊，佽飞士勇海无蛟。

安排循吏添新传，检点耆英少故交。

欲发幽潜慰冥漠，自惭笔砚暮年抛。

刘克庄

刘克庄　挽顾君任粹二首

有酒常相觅，无金尚欲挥。

竟骑黄鹤去，谁见素骡飞。

华屋俄零露，蓉城果是非。

自嫌闻道浅，怀旧忽沾衣。

刘克庄

刘克庄　挽顾君任粹二首

占断慈恩塔，归来履道坊。

耆英真率社，少尹钓游乡。

子可传汾曲，甥能述渭阳。

如闻无恙日，治塿建祠堂。

刘克庄

刘克庄　挽郭处士

昔闻东郭先生者，处士宁非是远孙。

空有新诗喧一邑，竟无明诏老孤村。

雷琴酷爱应同殉，草字尤工惜不存。

复说归从葱岭去，骚成何路可招魂。

刘克庄

刘克庄　挽韩母李氏

持家霜满鬓，誓口铁为心。

兄戴万钟禄，黔娄一布衾。

嘉宾怀截发，孤女感抽簪。

遗庆观贤子，交游属望深。

刘克庄

刘克庄　挽淮东丘升抚干

子美曼卿流，远携书剑游。

惜攀丹桂晚，勇赴白檀秋。

尚喜前筹壮，聊纾左衽忧。

时危奇士夭，无泪可供愁。

刘克庄

刘克庄　挽黄安人

嫁作儒家妇，韶颜已守孀。

夫穷于仲子，儿胜似元方。

陶母将迎养，庞妻忽坐亡。

吾衰不能诔，短些谩凄凉。

刘克庄

刘克庄　挽黄德远堂长二首

虽与长君友，居常敬少君。

何曾锦袄子，竟老布襦群。

申白无殊礼，程朱有旧闻。

谁为复斋传，应许附青云。

刘克庄

刘克庄　挽黄德远堂长二首

旧宅犹东里，新丘宛北邙。

单鸡频哭友，老鹤悔还乡。

斋记曾磋切，埋文愧耄荒。

诸郎真五宝，虽死未尝亡。

刘克庄

刘克庄　挽黄岩赵郎中二首

朱公徒弟丘公婿，标致虽高气宇和。

心向奏篇尤暴白，发因时事欲苍皤。

讣传淮甸边情惜，路出萧山巷祭多。

最长郎君师友盛，我知墓碣有人磨。

刘克庄

刘克庄　挽黄岩赵郎中二首

青衫昔作督邮时，赏鉴除公更有谁。

勘狱不嫌人守法，撰文常对众称奇。

筑台虚辱生前意，穿冢难酬地下知。

欲写哀思传挽者，身今戎服不能诗。

刘克庄

刘克庄　挽黄拙轩

旷怀无事可攒眉，高兴成章不撚眉，

高兴成章不撚髭。爱杀元公为□赋，

笑他平子作愁诗。山中猿鹤平生友，

天上麒麟是小儿。今代徐陵文价重，

为君郑重述俚辞。

刘克庄

刘克庄　挽惠安林丞

策名迫榆景，谢病去松厅。

博取儒先说，尤深道德经。

族通艾轩谱，葬得竹溪铭。

愁绝蟆陵路，哀笳不忍听。

刘克庄

刘克庄　挽建昌詹使君二首

南渡钧枢后，宣和节义门。

依然窭人子，不似贵公孙。

苦李无谁采，甘棠在处存。

遥知宦游地，巷哭更招魂。

刘克庄

刘克庄　挽建昌詹使君二首

稍喜佩铜鱼，邅回四纪馀。

早无人料理，晚有鬼揶揄。

把酒言犹在，凝香梦竟虚。

斯人止如此，恐坐太清舑。

刘克庄

刘克庄　挽开国陈寺丞二首

昨御祥琴后，多传吉语通。

虚令古列宿，不料奏悲风。

华表孙从祖，生刍婿吊翁。

九原一无憾，全璧见先公。

刘克庄

刘克庄　挽开国陈寺丞二首

伯也不可作，叔兮犹典刑。

公车玉堂荐，书室鹤山铭。

久上通侯印，新营太祝厅。

衰年亲旧少，吟罢涕先零。

刘克庄

刘克庄　挽柯东海

不持寸铁霸斯文，畴昔曾将胆许君。

撰出骚词奴宋玉，写成帖字婢羊欣。

丧无归费人争赙，诗有高名虏亦闻。

昨览埋铭增感怆，累累旧友去为坟。

刘克庄

刘克庄　挽夔漕王中浦二首

羽书堆里挟遗编，往古来今尽粲然。

白发晚持川口节，丹旌暑下峡门船。

生前多半游榆塞，身后才方领木天。

老去一双怀旧泪，谁知滴向建溪边。

刘克庄

刘克庄　挽夔漕王中浦二首

半瓢丹药一邛枝，万里西来抚事悲。

绶着藏中公事定，剑鸣匣内我年衰。

可怜檄笔今零落，尚记纶巾共指麾。

身在沧洲搔白首，断胆吟就八哀诗。

【卷31】

刘克庄

刘克庄　挽礼侍中舍朔斋刘公三首

元佑相君才六世，端平朝士不多人。

冰翁仙去传佳婿，铁汉亡来有后身。

谁向淹中起绵蕝，何曾阁下掌丝纶。

未知造物何年代，昴复储精岳降神。

刘克庄

刘克庄　挽礼侍中舍朔斋刘公三首

纷纷健吏奉新书，一点侁星绝世无。

钳铁冶人心不忍，秉牢盆笔涕先濡。

近臣远作輶轩使，法从舑于陋巷儒。

懊恼西风情太薄，不吹老泪到苏湖。

刘克庄

刘克庄　挽礼侍中舍朔斋刘公三首

玄都观里曾联句，铁壁堂中许附名。

客舍炊粱成蝶梦，僧庐煨芋忽鸡鸣。

君贤惜不登台辅，吾耄何堪拜老更。

直待无身始无恨，有身死到恨难平。

刘克庄

刘克庄　挽李端

要识君操履，全如字画真。

病能妨献赋，穷不废修身。

月旦推先辈，春官失此人。

如闻埋玉速，里巷共酸辛。

刘克庄

刘克庄　挽李法曹一凤内子

□□藁砧死，先畴自垦耕。

双飞鸾影拆，独力燕巢成。

教子鄹人母，持家寡妇清。

今无彤史笔，犹幸有乡评。

刘克庄

刘克庄　挽李秘监

初与游杨事伊洛，后闻王魏起并汾。

空令蟠结千年核，难掩光芒万丈文。

儿似福郊传旧学，友为子厚志新坟。

身今独老西河上，欲酹生刍隔暮云。

刘克庄

刘克庄　挽李卿俦老二首

苦说兵财少，臣非怯塞垣。

上思前语验，人叹左迁冤。

老大云中守，风寒国北门。

故交头白尽，空为赋招魂。

刘克庄

刘克庄　挽李卿俦老二首

人物今衰少，惟侯智勇兼。

悲风起关塞，斜日薄嵫崦。

老子无从涕，诸贤不及髯。

知心惟蜀李，应为发幽潜。

刘克庄

刘克庄　挽李尚书二首

韩范止如此，公乎事又艰。

不陪冶城庙，合殉定军山。

玺出千官贺，弓藏一老闲。

雕戈提十万，犹记凯歌还。

刘克庄

刘克庄　挽李尚书二首

幕下多材隽，于今尽策勋。

可怜狂处士，曾揖大将军。

久戌儿郎老，新招部曲分。

此生甘寂寞，有泪湿高坟。

刘克庄

刘克庄　挽李秀岩二首

耆旧凋零尚秀岩，可堪华表揭新衔。

甘泉颂就抛荷橐，宝苑方收入枕函。

宿昔山人来少室，暮年太史滞周南。

嗟余去速公归晚，不得埋腰立雪参。

刘克庄

刘克庄　挽李秀岩二首

获麟以后更休论，化鹤而归亦浪言。

过眼忽看遗老传，终身不及长公门。

山房惜未从公择，书局闻曾拟道原。

六合茫茫千载远，些成无路可招魂。

刘克庄

刘克庄　挽李宜人

上将驰齐币，元台助麦舟。

乡评荣此母，治命买新丘。

夫婿于陵子，郎君定远侯。

嗟予衰甚矣，不及酹原头。

刘克庄

刘克庄　挽连夫人

渡江门户已华簪，嫁得黔娄作藁砧。

畴昔曾为宾截发，暮年亲见子腰金。

泷阡新刻丰碑妙，防墓重封宿草深。

忆与夏卿联禁路，些辞题罢一酸心。

刘克庄

刘克庄　挽林安人

薄宦周旋广及邕，一生甘苦藁砧同。

孟光事远嗟谁继，督护歌悲听未终。

鹤表魂栖高燥地，凤毛名在广寒宫。

病翁空自吟哀些，撚断霜髭竟欠工。

刘克庄

刘克庄　挽林承奉

性与聃书合，平生宝俭慈。

鹿门妻采药，蟾窟子攀枝。

君可先贤传，吾惭幼妇碑。

衰年窘才思，呵冻课哀诗。

刘克庄

刘克庄　挽林德遇主学

摛掞多新意，研寻最苦心。

可怜策名晚，谁遣读书深。

兄老悲长枕，妻贤敛短衾。

近书犹未答，展玩一沾襟。

刘克庄

刘克庄　挽林法曹实甫二首

老学多推谊，诸公孰荐雄。

却行吾日暮，渴睡汝冬烘。

宰木经春雨，园花逐晓风。

寝门哀未尽，寓在薤歌中。

刘克庄

刘克庄　挽林法曹实甫二首

昔我叨驰髍，惟君伴聚萤。

病翁尚占毕，良友忽幽冥。

古有东方赞，今无贞曜铭。

不知吟几些，叫得屈原醒。

刘克庄

刘克庄　挽林夫人

奉使年三十，声名满四夷。

奇哉何物媪，生此丈夫儿。

墓竟同孙窆，家犹有妇持。

向来称寿地，忍听鼓箫悲。

刘克庄

刘克庄　挽林焕章二首

昔在端平际，临朝想老成。

但闻辕固召，不见伏生行。

霜柏无寒暑，朝华有悴荣。

由来天所靳，上寿与高名。

刘克庄

刘克庄　挽林焕章二首

束帛徵诸老，深衣立一儒。

乡人偕猎较，童子共凤雩。

屑屑羞来往，兢兢迨举扶。

自惭衰竭久，书墓觉词芜。

刘克庄

刘克庄　挽林计院二首

材名汉廷选，文学孔门科。

不仿治安策，宜赓喜起歌。

三麾老龚遂，一榻病维摩。

此事悬于命，吁嗟可奈何。

刘克庄

刘克庄　挽林计院二首

检点齐年友，凋零重可悲。

君逢庚子鹏，我叹甲辰雌。

鸥社同盟少，蟆陵会哭谁。

暮龄多感慨，邻笛更须吹。

刘克庄

刘克庄　挽林进士

一门皆擢第，君独老儒冠。

试卷年年纳，经书日日看。

文为前辈赏，命合主司难。

遥想泉台恨，铭旌未写官。

刘克庄

刘克庄　挽林韶州

堕落红巾手，崎岖白刃间。

死难令北面，囚尚着南冠。

汉使无金赎，相如与璧还。

都将双鬓雪，换得两轮丹。

刘克庄

刘克庄　挽林韶州

东起平戎策，铃斋昼掩扉。

身留峤南老，饷至洛中稀。

瘴自茅花起，丧同薏苡归。

不知汤介子，朝论是耶非。

刘克庄

刘克庄　挽林侍郎二首

端平初偶忝朝班，亲见仙枝折广寒。

揭晓名高推虎榜，凌云赋奏动龙颜。

烹桑犹记攻京尹，谏草何妨上史官。

膜外浮荣姑勿论，长留公是在人间。

刘克庄

刘克庄　挽林侍郎二首

玉殿龙墀元会日，千官拜舞奉尧樽。

问周大老今安在，叹鲁灵光尚独存。

次对职清褒橐从，中书君秃愧□□。

自怜洛社归差晚，旧话无人可共论。

刘克庄

刘克庄　挽林推官内方孺人

身畔无钗泽，何由葬礼奢。

明时选人妇，先帝近臣家。

白首持巾帨，青灯楫苎麻。

寺西同窆处，风日怆寒笳。

刘克庄

刘克庄　挽林武博二首

郭令科名翁冠绝，董生制策子蝉联。

向来景行珠林老，末后冰衔玉局仙。

食肉恨公非燕颔，冲霄从古要鸢肩。

可怜閒袖功名手，仅驾朱轮楚泽边。

刘克庄

刘克庄　挽林武博二首

畴昔论交四十霜，知公出处我尤祥。

召来空赏凌云赋，麾去全疏偃月堂。

近寄丽葠怜老病，忽吟楚些隔存亡。

从今野叟凝尘几，无复三溪文字行。

刘克庄

刘克庄　挽林新恩君用

汗血早曾空北野，苍颜晚始对南廊。

风云志懒功名左，月旦评佳意味长。

玉镜相从归吉兆，锦衣不待拜高堂。

吾铭未必堪传远，留与贤郎自表冈。

刘克庄

刘克庄　挽林学录五言二首

节麾三世显，萤雪一生贫。

愈积家馀庆，咸称里善人。

幼常推李泌，老忽哭卢纶。

圣恶无从涕，那堪是外亲。

刘克庄

刘克庄　挽林学录五言二首

昔报尊公讣，奔丧万里程。

生居诸子下，身代二兄行。

负骨叹纯孝，分财见不争。

九原面先舅，应问白头甥。

刘克庄

刘克庄　挽林宜人

曾究西方学，儒书亦有闻。

赐金存日施，遗珥病时分。

白首夫同穴，青山子结坟。

吾诗非溢美，字字考埋文。

刘克庄

刘克庄　挽刘母王宜人二首

上寿今何憾，殷忧昔备尝。

分灯照邻女，画荻训贤郎。

石窌将开邑，陇阡自表冈。

吾衰彤管废，短些不成章。

刘克庄

刘克庄　挽刘母王宜人二首

原上车千两，倾城出送终。

孟邻怀旧好，防墓怆新封。

鹤吊孤峰顶，牛鸣半驿中。

会携刍一束，自往唁林宗。

刘克庄

刘克庄　挽刘学谕

少游乡磁针至华，常以虀盐养浩然。

科举法行无誉士，丘园礼废有遗贤。

刘贲下第人称屈，李汉编文后必传。

闻道诸郎皆秀孝，拂云华表看它年。

刘克庄

刘克庄　挽柳斋陈公四首

夹辅曾调鼎，分忧屡建牙。

虏犹闻范老，盗亦说宗爷。

公晚参黄檗，人痴望白麻。

临歧却荤茹，应怕念头差。

刘克庄

刘克庄　挽柳斋陈公四首

已老乌衣巷，何心虎节门。

予宁无可毁，公尚有流言。

客散翘材馆，樵窥独乐园。

空留殿后者，头白赋招魂。

刘克庄

刘克庄　挽柳斋陈公四首

昔有罴当道，今无雀可罗。

憗遗公已矣，殄瘁国如何。

末句拈花笑，前知曳杖歌。

晚交惟赵子，曾作诔文麽。

刘克庄

刘克庄　挽柳斋陈公四首

受学龙图老，于今五十春。

常为惊坐客，不比扫门人。

荐我烦金口，酬公盍漆身。

自怜双鬓秃，扶惫演恩新。

刘克庄

刘克庄　挽六二弟二首

叹惜三良尽，龙钟一老存。

瓜稀悲摘蔓，豆润惜同根。

梦句空遗恨，连床不践言。

奈何令杖者，要絰向寒原。

刘克庄

刘克庄　挽六二弟二首

向来造诣极深醇，土苴浮名贵重身。

无愧里中称正士，有辞地下白先人。

大招谁识三号礼，小敛惟消一幅巾。

老别亲朋犹作恶，可堪白首哭天伦。

刘克庄

刘克庄　挽楼昫叔二首

白首临凋瘵，虀盐似旧时。

仅持一麾止，安用五车为。

库有留州赋，家无葬地资。

空馀清俭字，长使郡人思。

刘克庄

刘克庄　挽楼昫叔二首

平生所历最崎嵚，不觉周南岁月深。

拙宦元无金润屋，悼亡新有雪盈簪。

凄凄德曜齐眉案，草草黔娄覆首衾。

曾忝郡民渐教化，眼看双旐一沾襟。

刘克庄

刘克庄　挽卢母黄太孺人

太孺贤声众论推，府君经学里人师。

牛衣隐约能偕老，萤火凄凉自课儿。

畴昔黄齱曾百畒，只今丹桂已双枝。

乌虖卢母哀荣甚，何必人题墓上碑。

刘克庄

刘克庄　挽卢氏子考功

二难不在机云下，犹记联翩入洛来。

方喜朱弦将迭奏，忽惊白璧已双埋。

守曹参法曾传髓，效玉川诗亦夺胎。

愁绝象贤肇家传，夜窗三复有馀哀。

刘克庄

刘克庄　挽罗庆元

昔与先君子，同时宰建溪。

晚看康乐凤，亦割武城鸡。

幼嗣莱妻立，新阡乐令遗。

伤心埋玉早，□□远难携。

刘克庄

刘克庄　挽闽漕章吏部二首

邂逅曾倾盖，殷勤许制铃。

荣枯一炊黍，聚散两浮萍。

方喜占郎宿，俄惊陨使星。

遥知华表路，新种短松青。

刘克庄

刘克庄　挽闽漕章吏部二首

昔我如冰冷，惟公独岁寒。

杯难洗马鬣，箧尚宝龙团。

吟笔兄谁和，调琴予忍弹。

蟆陵百馀里，欲往愧衰残。

刘克庄

刘克庄　挽南皋刘二先生

久无羔雁聘遗贤，白首邱园气最全。

聊与荆公续诗选，不闻谯叟入经筵。

讲师翁庶几三昧，朴学余才说一篇。

两侍细旃莫推挽，谀需此愧若为湔。

刘克庄

刘克庄　挽南皋刘二先生

少时已诵水心铭，今息庵文可并行。

椿算过如大君子，蒲轮莫致老先生。

纵无掌故来传诏，盍有门人与易名。

尝辱蓬山授经说，蟆陵道远一伤情。

刘克庄

刘克庄　挽南塘赵尚书二首

赵掌端平制，萧萧素发新。

更生宗室老，太白谪仙人。

贵矣狨施马，悲哉笔绝麟。

谁为篆华表，题作宋词臣。

刘克庄

刘克庄　挽南塘赵尚书二首

自从水心死，麈柄独归公。

于易疑程氏，惟诗取晦翁。

二箴家有本，孤论世无同。

不复重商榷，骑鲸浩渺中。

刘克庄

刘克庄　挽南雄林使君

东路归何及，南柯梦忽醒。

居然鸣挽铎，都未制斋铃。

官已题华表，名空录御屏。

遥知泉下意，犹待竹溪铭。

刘克庄

刘克庄　挽聂孺人

已病犹蔬素，西归不复疑。

飞凫逾岭远，别鹤返乡迟。

箴史传贤女，巾褠付侍姬。

白头潘令在，应有悼亡诗。

刘克庄

刘克庄　挽潘柄

复斋之客潘夫子，生死相从未忍分。

薛守颇曾参道洁，志完何可欠承君。

鲁生邀饮犹同去，庞嫂来呼已不闻。

菆舍一卮真永诀，老无脚力拜翁坟。

刘克庄

刘克庄　挽丘大卿二首

方喜辽天孤鹤返，忽惊蔡岭一牛鸣。

理官未遣俦三后，拙宦才令至九卿。

尽翦萑莆潢弄息，不囊薏苡粤装轻。

厚诬岂待他人雪，自有尧言与辨明。

刘克庄

刘克庄　挽丘大卿二首

武仲孝标皆己矣，可堪又夺到丘迟。

汉家卿将今能几，洛社耆英在者谁。

作有道碑宁免愧，过乔公墓定何时。

春风自绿原头草，不管人间殄瘁悲。

刘克庄

刘克庄　挽去华主簿侄二首

汝是家珍宝，虹光贯夜窗。

友生垫巾慕，才子树旗降。

颜氏应难两，黄香未易双。

向来有椽笔，老去付谁扛。

刘克庄

刘克庄　挽去华主簿侄二首

子美尤称位，昌黎若惜滂。

色空融佛性，冰炭置吾肠。

未审生何国，犹疑在我傍。

一条胜谢傅，老不废期丧。

刘克庄

刘克庄　挽邵武洪倅

不识监州面，闻名似旧知。

空馀商榷恨，竟失合并时。

昔作大苏客，今观小谢诗。

西风丹旐过，一为士林悲。

刘克庄

刘克庄　挽史馆资政木石尢公三首

往年群玉顶，典领偶然同。

我去如廷秀，君来似放翁。

同聃驾牛出，鲁叟感麟逢。

纵有招魂些，谁为寄浙中。

刘克庄

刘克庄　挽史馆资政木石尢公三首

虽云钩二府，终未到头听。

密勿多中赤，淹留了汗青，

谗能离主眷，史果有天刑。

太息崇儒世，申公不在廷。

刘克庄

刘克庄　挽史馆资政木石尢公三首

历代名书画，中原古鼎彝。

教萧翼看，常怕米颠知。

此物空盈笈，何人与掌匙。

贵无它嗜好，焉用太清为。

刘克庄

刘克庄　挽水心先生二首

一梦孝皇初，恓然四纪馀。

国人莫知我，天下孰宗予。

散地虽无柄，名山尽有书。

乌虖传万世，犹足矫玄虚。

刘克庄

刘克庄　挽水心先生二首

所学如尴海，吁嗟不一施。

未闻访箕子，但见诔宣尼。

空郡来陪哭，无人敢撰碑。

纷纷门弟子，若个解称师。

刘克庄

刘克庄　挽宋泉粹

连墙终岁小相过，时听书声警睡魔。

懒续胶弦欢意薄，虽分风月皱眉多。

廉如玉雪谁知者，仕止牙绯奈命何。

昨送华轩今哭墓，伤心相挽不成歌。

刘克庄

刘克庄　挽汤仲能二首

拔起真三艉，分飞只二难。

怕趋丞相热，宁忍后山寒。

梅老徒书局，徂徕不谏官。

如何令国弈，白首局傍观。

刘克庄

刘克庄　挽汤仲能二首

讣至聋三日，悲来赎百身。

太丘州里化，伯起子孙贫。

零落欧门士，消磨濮议人。

殷勤赍掬泪，一洒素车尘。

刘克庄

刘克庄　挽唐伯玉常卿二首

身自无安处，升州更广州。

逐教子方去，死到了翁休。

凤至虞廷喜，麟亡鲁野愁。

忧时兼悼友，白却九分头。

刘克庄

刘克庄　挽唐伯玉常卿二首

久欲携莼鲫，呻吟去未能。

甫封陶母墓，俄吊董生陵。

言立何曾死，骚招更不应。

那须论宿草，身尽泪方冰。

刘克庄

刘克庄　挽外舅林明道二首

闹处功名少，闲中岁月长。

汉曾招绮季，鲁仅有灵光。

玉雪生难涴，渊水死未忘。

两州残父老，怀惠各悲凉。

刘克庄

刘克庄　挽外舅林明道二首

少小亲函丈，而今白发生。

居然明我秽，久矣愧翁清。

川逝悲贤淑，山颓惜老成。

年来得瘖疾，相挽不能鸣。

刘克庄

刘克庄　挽汪守宗博二首

虽则凝香无几日，攽条下教得民和。

迎来境内风谣美，仙去城中巷哭多。

应似柳侯驱疠鬼，又疑包老作阎罗。

眼看青史常如此，命制于天可奈何。

刘克庄

刘克庄　挽汪守宗博二首

还笏归为负耒农，清谈常许奉从容。

刍荛孰肯来询汝，薤水吾无可语公。

怀惠俱垂岘碑泪，旌廉合有寝丘封。

莆人谩课招魂些，应伴迂斋返甬东。

刘克庄

刘克庄　挽王华甫提刑二首

乷角从诸老，麻衣客五侯。

风云疑反手，江海不回头。

寂寂生堪笑，皇皇死未酬。

空馀老知识，闭户著穷愁。

刘克庄

刘克庄　挽王华甫提刑二首

何必求佳传，家庭论自公。

颍滨碑玉局，曲阜状南丰。

辔远方追电，筝调每值风。

深知有遗恨，不见捷旗红。

刘克庄

刘克庄　挽王简卿侍郎三首

先帝初更化，公曾以谏闻。

身虽迁柱史，袖尚有弹文。

晚境图成佛，它山预作坟。

那知非变幻，止在石桥云。

刘克庄

刘克庄　挽王简卿侍郎三首

末着尤奇特，杯行忽坐亡。

无香分侍女，有砚遗诸郎。

长乐旌旗改，平泉竹石荒。

公今呼不应，浮议果何伤。

刘克庄

刘克庄　挽王简卿侍郎三首

已矣孤知己，颜苍鬓发稀。

虽曾参话俩，终未契禅机。

尚欲扁舟访，俄传只履归。

无因拜公墓，稽首忏前非。

刘克庄

刘克庄　挽王居之寺丞二首

元老登庸晚，同年召用初。

惜哉武公耄，甚矣董生迂。

汾曲庐旋返，平津合寖疏。

空令双鬓白，犹待两轮朱。

刘克庄

刘克庄　挽王居之寺丞二首

忆昔陪真率，华居甫落成。

坐宾来堕帻，侍女出弹筝。

无复吴趋曲，空馀楚些声。

九泉见忠简，应问老门生。

刘克庄

刘克庄　挽王礼部二首

留滞身犹健，招延鬓已皤。

竟无金实橐，虚有锦为窠。

貂角传空响，蛾眉妒渐多。

向来真率伴，回首半消磨。

刘克庄

刘克庄　挽王礼部二首

曲学多希世，方穿竟忤时。

麈谈巾垫角，燕处案齐眉。

峙鹄非常秀，离鸾得许悲。

残年有何乐，偏作故人诗。

刘克庄

刘克庄　挽王孺人

贞洁如图史，纖微到米盐。

辟纑穷亦乐，反鮳训尤严。

封邑才纶诰，还乡尚绣帘。

自惭铭笔拙，何以发幽潜。

刘克庄

刘克庄　挽王助教

彼此俱丁未，相逢忆少时。

工书有筋骨，嗜句入肝脾。

鲁泮郎君秀，唐官助教卑。

直须燎黄诰，方慰蓼莪悲。

刘克庄

刘克庄　挽翁仲山常卿二首

进由孤士列华簪，曾对薰风和舜琴。

资善体行貂竖肃，议郎疏出马群喑。

畿民犹说张京兆，宫媛皆知李翰林。

麾去招来关气数，浩穹于此本无心。

刘克庄

刘克庄　挽翁仲山常卿二首

昔驾輶轩忝外台，爱文学掾有高才。

曾留太白论文去，亦辱奇章贽卷来。

玉树枝成终古诀，紫薇花对别人开。

时危国蹙英贤夭，空撚霜髭赋八哀。

刘克庄

刘克庄　挽吴君谋少卿二首

重瞳亲简擢，华发困招麾。

汶上吾行矣，胶西等弃之。

翟门罗爵静，鲁地泣麟悲。

意一奇风骨，如何不论思。

刘克庄

刘克庄　挽吴君谋少卿二首

昔为枢掾侍延英，蓦听胪传第一声。

仙籍香浮广寒殿，奏篇纸贵洛阳城。

亲逢明主真千载，曾谓斯人止九卿。

惟有一端差慰意，鹤山大字扁堂名。

刘克庄

刘克庄　挽吴君谋少卿二首

吴公卿尚少，刘叟耄而迂。

一任群儿谤，相辉九老图。

客谁哭横墓，友可托嵇孤。

心折蟆陵路，终当酹束刍。

刘克庄

刘克庄　挽吴君谋少卿二首

立德尤高似立言，常嗟此语欠精论。

邺侯架冷惟书在，董子陵荒有策存。

太息晚犹条世务，大招未易返骚魂。

薤歌不尽云亡恨，直待碑成慰九原。

刘克庄

刘克庄　挽吴茂新侍郎三首

□□乘骢马，安能作噤乌。

去因攻潞国，来又荐君谟。

□□延英疏，丹青洛社图。

呜呼传不朽，犹足警奸谀。

刘克庄

刘克庄　挽吴茂新侍郎三首

□先□皇志，公除法从真。

玉楼要新记，铁壁夺全人。

宿草俄封墓，柔蒲谩裹轮。

岂无南董氏，奋笔传名臣。

刘克庄

刘克庄　挽吴茂新侍郎三首

衰老归休矣，公曾怂恿之。

门无今雨客，笥有隔年诗。

友课招魂些，儿徵积善碑。

白头哭同社，心折可胜悲。

刘克庄

刘克庄　挽徐吏部二首

仰鑽无篚实，平进少梯媒。

一鹤竟归去，万牛难挽回。

空驰驿使召，不见省郎来。

欲挂原头剑，徐君安在哉。

刘克庄

刘克庄　挽徐吏部二首

昔过高阳里，宫墙许一窥。

有楼藏册子，无院处歌姬。

罗雀闭穷巷，杀鸡留晚炊。

欲携船鲫往，道远叹吾衰。

【卷32】

刘克庄

刘克庄　挽薛潮州

醇谨真贤胄，廉能亦吏师。

潘花一手种，韩木百年思。

良友招魂些，遗民堕泪碑。

今无黄绢笔，书墓叹吾衰。

刘克庄

刘克庄　挽颜尚书二首

忆昨端平际，烦公尹帝京。

解弦三辅理，免胄一军惊。

举国言尊勇，无人议敞轻。

如何开济手，寂寞向佳城。

刘克庄

刘克庄　挽颜尚书二首

昔有颜光禄，依稀即此翁。

祖传孙愈盛，官与姓皆忠。

遗训言犹在，楞伽读未终。

遥知空巷送，笳鼓咽城东。

刘克庄

刘克庄　挽姚漕贵叔

昔建经离乱，烦公出拊循。

鲁宫恢故宇，蔡卒即吾人。

薏苡何伤我，甘棠尚在民。

悲哉元日招，当宁记名臣。

刘克庄

刘克庄　挽姚循州

太息龙川守，专城美绩传。

方闻歌叔度，俄有谤文渊。

旧府黄茅外，新丘紫帽边。

二姚俱已矣，怀昔一恓然。

刘克庄

刘克庄　挽叶夫人

年与藁砧齐，来嫔自始笄。

典刑丞相子，礼法大夫妻。

怪鵩惊频集，离鸾忍只栖。

伤心谬含等，犹是嫁时賫。

刘克庄

刘克庄　挽叶谦夫尚书二首

履声腾上逼星辰，俄驾朱辬去牧民。

不作金张门下客，亦非牛李党中人。

公宁抽版还丞相，谁更移书责谏臣。

爪距纷纷夸鸷搏，安知鲁野有祥麟。

刘克庄

刘克庄　挽叶谦夫尚书二首

道山昔谬领群仙，同舍推公最妙年。

方立班心九霄上，忽骑箕尾列星边。

奏篇谁肯收遗藁，主祭妻为选象贤。

百嶂千峰环县郭，未知何处是新阡。

刘克庄

刘克庄　挽叶潜仲运干二首

虽出自貂蝉，清贫雪满颠。

若无愧简后，一似布衣然。

读久遗编绝，藏深拱璧全。

悲乎如此士，不贵又无年。

刘克庄

刘克庄　挽叶潜仲运干二首

俱入平蛮幙，同登出岭舟。

交情倾盖尽，世事阖棺休。

客致生刍去，家惟断藁留。

遥知风雨夜，愁绝老参谋。

刘克庄

刘克庄　挽叶寺丞二首

少日思乘博望槎，中年归种邵平瓜。

力辞骠骑安祠廪，因忤弘羊失使华。

互市贾胡共香火，专城战地再桑麻。

可怜送老茅山观，空费君王拊髀嗟。

刘克庄

刘克庄　挽叶寺丞二首

何待台倾曲沼平，昨朝户牖上丹青。

寒花自拆侍中圃。劫火犹存太祝厅。

托绍遗言那忍负，哭怜哀挽不堪听。

空令雪鬓龙钟叟，秉笔来书宰上铭。

刘克庄

刘克庄　挽意一徐枢二首

苦言玉座常追忆，坚卧蒲轮未易招。

昔喜凤来韶石奏，今愁鳌去海山摇。

覆瓯望绝民无福，亡鉴悲深帝辍朝。

欲向蟆陵沥卮酒，荒烟衰草路迢迢。

刘克庄

刘克庄　挽意一徐枢二首

长公宿草几番春，犹幸天留一颍滨。

士欲捧盘定盟主，上看折槛记忠臣。

翟门昔有张罗叹，徐墓今无挂剑人。

夫子雅言武公谑，寻思一一可书绅。

刘克庄

刘克庄　挽毅斋郑观文二首

嘉定名尤重，端平眷最浓。

子虽曾摄相，公自要明农。

尚意宣麻拜，俄惊斩板封。

白头西府掾，无复奉从容。

刘克庄

刘克庄　挽毅斋郑观文二首

卷服辞三事，深衣立一儒。

羞扶孔公杖，宁入洛英图。

鉴已云亡矣，梁其不坏乎。

纷纷扫门客，曾拜董陵无。

刘克庄

刘克庄　挽游勉之侍郎二首

不假横金贵，居然比玉温。

诸公从上雍，一老立东门。

伯氏推难弟，先师有嫡孙。

耆英凋落尽，旧事向谁论。

刘克庄

刘克庄　挽游勉之侍郎二首

昔在高阳里，曾登夫子堂。

武城愧言偃，畏垒化庚桑。

病臂书全阙，惊心鉴忽亡。

平生刍一束，道远不能将。

刘克庄

刘克庄　挽袁侍郎二首

华发始遭逢，其如道不同。

可曾留孟叟，俄已罢申公。

谏草多传出，经疑尽解通。

岂无南董氏，奋笔纪孤忠。

刘克庄

刘克庄　挽袁侍郎二首

遗诰兼新讣，同时至荜门。

龙髯先帝远，鲐背几公存。

方恨三旌晚，俄惊一鉴昏。

潸然关世道，不是哭私恩。

刘克庄

刘克庄　挽章孺人

□种岗头新宰树，追严案上旧楞伽。

埋词更不烦谀墓，反哺何曾似自家。

此女安知非妙善，夫人亦恐是摩耶。

遥知兜率迎归去，天乐泠泠夹路花。

刘克庄

刘克庄　挽漳浦陈丞璧

非但闻诗礼，居然识典章。

探环如梦里，拥笏向亲旁。

州县淹斯立，家庭惜季方。

北风无赖甚，吹雁不成行。

刘克庄

刘克庄　挽赵漕简叔二首

虽拥轺车贵，萧然似布韦。

家依僧舍住，俸买古琴归。

海内胜流尽，民间廉吏稀。

空馀诗卷在，展玩一沾衣。

刘克庄

刘克庄　挽赵漕简叔二首

恰讶书题少，俄惊讣问临。

死方抛笔研，贫不涴珠琛。

劫火难隳节，浮云肯动心。

悲哉广陵散，旧谱有谁寻。

刘克庄

刘克庄　挽赵漕克勤礼部二首

渠观英游转首空，玄都蔡麦几春风。

米郎笔绝九霄上，子骏星移五管东。

雅拜从渠投石友，遗言以子为山公。

定应去判芙蓉馆，不堕蛮云蜑雨中。

刘克庄

刘克庄　挽赵漕克勤礼部二首

息影空山与世疏，感君意气独勤渠。

颇怜凤阁舍人老，犹寄羊城使者书。

化鹤安知耽是我，骑鲸难问白何如。

岂无莼鲫堪携去，衰病谁扶上素车。

刘克庄

刘克庄　挽赵粹

半刺官虽滞，全人世所稀。

生无瑕可指，古以死为归。

故笥斑衣在，新阡鹤表飞。

铭幽仍相挽，老泪拭还挥。

刘克庄

刘克庄　挽赵母郑氏

攀桂者联翩，皆由母训焉。

摘髭人共羡，出腹子多贤。

穉耄三从美，哀荣五福全。

幽明无一憾，玉润自铭阡。

刘克庄

刘克庄　挽赵卿无垢二首

血衣尚在久乘边，入手功名费十年。

圯上一编非鬼授，晋阳三版以人全。

共祠石室思方切，不画云台命使然。

玉树堂堂如昨日，安知冠剑隔重泉。

刘克庄

刘克庄　挽赵卿无垢二首

自是妖星死诸葛，非关潦雾病文渊。

莼鲈不复归吴矣，琴鹤还如出蜀然。

贤有丰碑存岘者，俭无高冢象祁连。

东风一掬交游泪，吹向柯山宰树边。

刘克庄

刘克庄　挽赵孺人

婉变宗姬性，坚贞烈士肠。

簪蒿安隐约，画荻训偏傍。

防墓夫同穴，泷阡子表冈。

夫人真范母，那得不生滂。

刘克庄

刘克庄　挽赵硕人二首

华毂早于飞，深知梦幻非。

幽闲林下气，澹素嫁时衣。

客不闻辧釜，儿犹宝断机。

天风环佩远，兜率是真归。

刘克庄

刘克庄　挽赵硕人二首

苦恋莱衣乐，非贪汉绣行。

上方优斡腹，儿未可陈情。

风木终身恨，朝华过眼荣。

谁言彤史废，阡表自峥嵘。

刘克庄

刘克庄　挽赵虚斋二首

俱列儒臣侍细毡，各为逐客问归船。

亲贤有诏徵刘向，疏远无人赎史迁。

当日金台诸客散，暮年铁壁几人全。

伤心滴露研朱笔，抱在萤窗雪案边。

刘克庄

刘克庄　挽赵虚斋二首

前岁山人来访逮，墓田丙舍报余知。

法书尚宝元章帖，拙笔深惭有道碑。

重作大招难尽意，共谈太极永无期。

可怜老病忘昏昼，但记西窗剪烛时。

刘克庄

刘克庄　挽赵仲白二首

生被才名谴，摧残到死休。

家留遗藁在，棺问故人求。

对月悲孤咏，逢山忆共游。

昔年携手地，今送入松楸。

刘克庄

刘克庄　挽赵仲白二首

昨吊寝门外，莱妻泣最悲。

因言儿上学，复为墓求碑。

零落烧丹诀，凄凉哭鹤诗。

托孤朋友事，非谓刀泉知。

刘克庄

刘克庄　挽郑参议

同榜飞腾尽，君初拜小侯。

地寒推易去，天远借难留。

新垅家山畔，生祠岭海头。

历官如杜老，白首止参谋。

刘克庄

刘克庄　挽郑夫人二首

九秩复何憾，生荣没更哀。

闺门天下则，地位佛中来。

贝叶从头看，庭槐一手栽。

侍儿闻晓磬，犹恐坐禅回。

刘克庄

刘克庄　挽郑夫人二首

昔事征西幕，年年拜寿闱。

那知丹旐至，曾劝板舆归。

元帅抛金印，诸生返布衣。

感恩惟有泪，来向路傍挥。

刘克庄

刘克庄　挽郑贡士

少日鸣秋赋，中年读古书。

宁游鲁侯泮，不诣汉公车。

邻老先生行，申公八十馀。

何妨凤雏小，玉涧亢门闾。

刘克庄

刘克庄　挽郑计院

方与誉髦连茹进，忽然避弋下乔来。

空令归访盟鸥社，不使重登市骏台。

古有孟尝能好客，今无鲍叔青分财。

吾衰难秉铭幽笔，短些凄凉不尽哀。

刘克庄

刘克庄　挽郑郎公卫夫妇二首

灯窗磨岁月，竹帛勒功名。

晦迹溪西隐，终身谷口耕。

似山犹有漏，于佛悟无生。

尚喜家驹骏，何惭辅嗣甥。

刘克庄

刘克庄　挽郑郎公卫夫妇二首

遗言传属纩，内则冠幽闺。

刘尹真长妹，黔娄处士妻。

鸾离暮年恨，鹤吊冻云迷。

慧性无生灭，幡花导向西。

刘克庄

刘克庄　挽郑令人二首

乃翁自是里名儒，箴史遗言幼染濡。

设馔礼如初作妇，貤封谊不忍先姑。

色丝尤妙于前制，彤管从删以后无。

一事可纾存没恨，即今丹穴有双雏。

刘克庄

刘克庄　挽郑令人二首

宋伯中朝第一人，向来曾卜太初邻。

凝香侯有孤高趣，拥絮翁馀老病身。

嗟汝弃予宁返顾，祝公存我勿伤神。

瑞云道远西风冷，想见斋居百岁新。

刘克庄

刘克庄　挽郑判官

族谱康成裔，先儒谷叔孙。

汉廷无表荐，鲁壁有书存。

莲幙翻留滞，萱堂废凊温。

吾衰惭宋玉，不解赋招魂。

刘克庄

刘克庄　挽郑瑞州

召来未得久居中，麾去安知尚不容。

虹卧雪涛怀旧惠，马跑白日掩新封。

村边宅昔邻王翰，冢上碑今愧蔡邕。

绿树青山总无恙，伤心杖履断过从。

刘克庄

刘克庄　挽郑甥主学二首

北辙心犹锐，南廊策不迁。

美芹干将相，采藻淑生徒。

赋鵩方强仕，闻鸡漫壮图。

未应精爽尽，丹穴有双雏。

刘克庄

刘克庄　挽郑甥主学二首

亲则班□子，贤于辅嗣甥。

奠刍终古诀，炊黍霎时荣。

先墓身为殉，新丘手自营。

老人尤惜泪，何况又偏盲。

刘克庄

刘克庄　挽郑淑人

忆生军中为记室，谢公门馆事皆知。

谦卑若妇初嫔日，检素犹夫未贵时。

病了死生惟点首，晚忧家国每颦眉。

旧人独有任安在，揽涕西风献些词。

刘克庄

刘克庄　挽郑宣教

传嫡生枢府，耽书肖肯亭。

未论禽拜后，姑喜鲤趋庭。

葛帔悲交态，瑶环忆妙龄。

吾无施力处，遗恨托于铭。

刘克庄

刘克庄　挽郑永福

竹间梧畔故应佳，非但才高诗亦葩。

世胄蚤通枢相谱，里人知是大魁家。

谁言陶令才为米，不遣潘郎再种花。

□□云深华表远，北风无赖送哀笳。

刘克庄

刘克庄　挽郑子敬都承二首

重入修门两鬓丝，延和累疏竭忠规。

立朝颇慕汲生戆，谋国不知晁氏危。

老去故人能有几，古来君子例无时。

传闻近事堪悲慨，说向重泉亦皱眉。

刘克庄

刘克庄　挽郑子敬都承二首

向来俱触相君嗔，里社追随二十春。

尚记残编灯下共，忽看华表路傍新。

行车不忍过三步，临宋应难赎百身。

岁晚空山风雨横，奠刍归去倍伤神。

刘克庄

刘克庄　挽朱丞一首

伯厚汉人推雅操，庆馀唐世擅诗盟。

辞家东走先□□，奉对南廊晚策名。

昨日庭移二松种，几时坟有一芝生。

遥知灵鹫山边路，烟惨云愁薤露声。

刘克庄

刘克庄　挽朱吏部子明二首

渡江太史后，当世大儒门。

诸老贤宗子，文公爱嫡孙。

不来陪讲席，却去护留屯。

寂寞冯唐老。无人为上言。

刘克庄

刘克庄　挽朱吏部子明二首

忝居言偃室，偶在郑公乡。

尽识阶庭秀，多窥屋壁藏。

数行杜陵泪，一瓣孔林香。

吾老无行役，何由沥奠觞。

刘克庄

刘克庄　挽卓元夫国博一首

仲氏联芳比酥酪，长君独冷饱虀咸。

五升日籴尤清苦，一枕风来且黑甜。

儒馆谁怜郑公老，颍川空说许丞廉。

朔斋平昔知心者，细读新铭笔力严。

刘克庄

刘克庄　晚出

晚出别村干，夜深徒步归。

饭犹悬早稼，衣尚在邻机。

关塞秋防急，田园岁入微。

喟然投耒叹，事事与心违。

刘克庄

刘克庄　晚春

书幌泠泠子夜风，杜鹃啼月小墙东。

江南词客惜春老，清晓披衣拾堕红。

刘克庄

刘克庄　晚春

花事匆匆了，人家割麦初。

雨多田有鹳，潮小市无鱼。

秃笔回僧简，褒衣看古书。

经年稀见客，磬折转生疏。

刘克庄

刘克庄　晚悟

晚悟才为崇，深居学养生。

乃知景升字，差胜少游兄。

绝涧携瓶汲，空山抱耒耕。

儿孙听苦语，世世勿谈兵。

刘克庄

刘克庄　晚意

鸡报东方欲白时，林林群动起飞驰。

匹居岘上入城少，颇怪淮南拔宅迟。

惊饵何妨潜密藻，安巢谨勿托危枝。

末年慕用寒山子，不是行家本色诗。

刘克庄

刘克庄　妄想

妄想如冰已尽消，朱颜日向镜中凋。

玉关万里曾投笔，草市三家却负樵。

弱水古来无路到，小山岁晚有人招。

吾庐寂寂何须笑，君看闲僧住退寮。

刘克庄

刘克庄　为圃二首

屋边废地稍平治，装点风光要自怡。

爱敬古梅如宿士，护持新笋似婴儿。

花窠易买姑添价，亭子难营且筑基。

老矣四科无入处，旋锄小圃学樊迟。

刘克庄

刘克庄　为圃二首

衰病归来占把茅，譬如僧葺退居寮。

因存橘树斜通径，伯碍荷花小著桥。

古有功名兴钓筑，今无物色到渔樵。

可怜岁晚闲双手，种罢芜菁撷菊苗。

刘克庄

刘克庄　卫生

卫生草草昧周防，小郡无医自处方。

采下菊宜为枕睡，碾来芎可入茶尝。

身因病转添萧飒，人到衰难再盛强。

旧喜读书今亦懒，铜炉慢炷一铢香。







卷194

刘克庄

刘克庄　卫生一首

沙虱鬼车微物尔，偶然逢彼立灾身。

朵颐唇吻中伤汝，射影疮疣点污人。

读卫生书思解毒，持降魔咒竟无神。

寄声禽大休轻出，莫向荒山点水滨。

刘克庄

刘克庄　未开梅

老树天机早，潜回一点春。

寒梢方蓓蕾，玉骨已精神。

冷淡看前辈，芳菲总后尘。

更须香共色，未是览花人。

刘克庄

刘克庄　尉侄寄百雀图

犹子知余嗜，封来半尺绡。

谁将一兔颖，写作百鹪鹩。

具体侔针粟，卑飞集苇苕。

笑他九万里，辛苦上云霄。

刘克庄

刘克庄　魏胜庙

天与精忠不与时，堂堂心在路人悲。

龙颜帝子方推毂，猿臂将军忽死绥。

洒泣我来瞻画像，断头公耻立降旗。

海州故老凋零尽，重见王师定几时。

刘克庄

刘克庄　魏太武庙

荒凉瓜步市，尚有佛狸祠。

俚俗传来久，行人信复疑。

乱鸦争祭处，万马饮江时。

意气今安在，城笳暮更悲。

刘克庄

刘克庄　魏志

称帝称王非一个，国家不可便无孤。

此言只是瞒孀幼，岂有英雄也恁愚。

刘克庄

刘克庄　温故

号寒博士灯檠作，冻死秀才衣带诗。

鲸吸偶陶陶兀兀，蝉嘶尚怪怪奇奇。

刘克庄

刘克庄　温陵太守赵右司惠诗求荔子适大风雨扫尽辄和二绝

吾家皱玉玉堂红，粹美宁非间气钟。

绝喜诗来相品藻，安知物有不遭逢。

刘克庄

刘克庄　温陵太守赵右司惠诗求荔子适大风雨扫尽辄和二绝

端明仙去谱犹存，珍重君侯拂藓痕。

法石白虽无一颗，太仓红已饱千村。

刘克庄

刘克庄　温陵诸贤接刊拙稿竹溪且院有诗助噪戏和一首

行世安能保不刊，自怜敝帚笑傍观。

熏香未可疏班马，抓痒无过看杜韩。

雷挟六丁来取易，天教两鸟不鸣难。

吾闻海上鲸堪脍，休把鸾刀切蚁肝。

刘克庄

刘克庄　闻城中募后有感二首

调发年多籍半空，虎符招补至闽中。

庄农戎服来操戟，太守儒装学拍弓。

去日初辞乡树绿，到时愁见戌旗红。

募金莫作缠头费，留制衣袍御北风。

刘克庄

刘克庄　闻城中募后有感二首

昔在军中日募兵，万夫鱼贯列行营。

悬金都市招徕广，立的辕门去取精。

二石开弓犹恨少，双重补铠尚嫌轻。

伍符今属他人手，历历空能记姓名。

刘克庄

刘克庄　闻笛二首

少年球马逐秋风，笛起连营响裂空。

今夕梦回村墅冷，一枝孤奏月明中。

刘克庄

刘克庄　闻笛二首

初如废将哭穷边，又似孤臣诉左迁。

何必谢公双泪落，野人听罢亦凄然。

刘克庄

刘克庄　闻东轩讣

君给相如札，吾方长道山。

燕犹栖旧垒，驹已养天闲。

位逼将求说，书来欲铸颜。

柰何化鹤去，不见珥貂还。

刘克庄

刘克庄　闻何立可李茂钦讣二首

初闻边报暗吞声，想见登谯与虏争。

世俗今犹疑许远，君王元未识真卿。

伤心百口同临穴，极目孤城绝捄兵。

多少虎臣提将印，谁知战死是书生。

刘克庄

刘克庄　闻何立可李茂钦讣二首

何老长身李白须，传闻死尚握州符。

战场便合营双庙，太学今方出二儒。

史馆何人徵逸事，羽林无日访遗孤。

病夫畴昔曾同幕，西望关山涕自濡。

刘克庄

刘克庄　闻黄德常除德安倅

幕下相从若弟兄，当年曾悔误谈兵。

足行江北生重趼，发为山东白几茎。

病拥琴书专一壑，老携檄笔赴孤城。

暮云不见关山路，空有天涯故旧情。

刘克庄

刘克庄　闻居厚得祠复次韵二首

诸贤谈稷下，孤士卧漳滨。

母亦为投杼，儿宜勿斩轮。

无书留逐客，有些吊累臣。

一室才容榻，奚烦问疾人。

刘克庄

刘克庄　闻居厚得祠复次韵二首

稍欣公议白，又报喷言行。

上漫招东马，人方毁李程。

迎来新观主，伴取老师兄。

汉士方云合，何须鲁雨生。

刘克庄

刘克庄　闻五月八日宸翰口号十首

有文殊佛来禅室，无复将军顾草庐。

肉眼错看病居士，玉音犹记老尚书。

刘克庄

刘克庄　闻五月八日宸翰口号十首

叩墀还笏今三闰，誓墓垂车又五春。

赖有两轮大圆镜，当空照见戴盆人。

刘克庄

刘克庄　闻五月八日宸翰口号十首

饮瓢未必舑颜氏，裹饭谁曾访子来。

天上人间唯玉帝，肯分雨露到枯莇。

刘克庄

刘克庄　闻五月八日宸翰口号十首

树精犹识吕翁仙，舆尉安知绛老贤。

黄吻小儿吾语汝，古来天子礼高年。

刘克庄

刘克庄　闻五月八日宸翰口号十首

喜孝肃才令次对，携明逸手与同登。

臣于二老非俦匹，惭愧虚加学士称。

刘克庄

刘克庄　闻五月八日宸翰口号十首

三重茅喜无乾雨，一瓣香祈大有年。

却笑痴人即山铸，不如老子仰天田。

刘克庄

刘克庄　闻五月八日宸翰口号十首

物色桐江垂钓客，招延商岭茹芝翁。

永歌帝阁薰弦里，密启词垣夹袋中。

刘克庄

刘克庄　闻五月八日宸翰口号十首

曾为元礼登龙客，亦上昭王市骏台。

相与席间珠履说，此翁虽瞽有诗来。

刘克庄

刘克庄　闻五月八日宸翰口号十首

翁参老龙华皓首，儿非逸骥附青云。

瓣香先祝尧天子，次祝汾阳郭令君。

刘克庄

刘克庄　闻五月八日宸翰口号十首

古人一饭必思偿，恩大如天未易忘。

囝罢白头相告语，三生不可负容堂。

刘克庄

刘克庄　闻喜宴李教君瑞不赴小诗赞美

脍人肝与采山薇，举世营营为饱饥。

始信洋洋而逝矣，已烹鶂鶂复哇之。

伏雌雉亦防身害，畴昔羊能兆祸基。

独有广文君卓识，残杯冷炙也牢辞。

刘克庄

刘克庄　闻祥应庙优戏甚盛二首

空巷无人尽出嬉，烛光过似放灯时。

山中一老眠初觉，棚上诸君闹未知。

游女归来坠一珥，邻翁看罢感牵丝。

可怜朴散非渠罪，薄俗如今几偃师。

【卷33】

刘克庄

刘克庄　闻祥应庙优戏甚盛二首

巫祝讙言岁事祥，丛祠十里鼓箫忙。

衣冠优孟名孙□，□□□□□□□。

□□阏氏成妒妇，幻教穆满作□□。

□□□□□□□，何必区区笑郭郎。

刘克庄

刘克庄　闻竹溪得玉局祠二首

溪上人来暮叩关，殷勤一纸报平安。

甘泉宿老求闲局，苦县仙人有废坛，

拜敕定披新紫氅，傍斋应许旧黄冠。

冰衔怪得缄题异，自起呼童剪烛看。

刘克庄

刘克庄　闻竹溪得玉局祠二首

诸将时时送捷书，未知西事近何如。

剑关昔有豺狼守，焦获今无玭狁居。

全盛海棠多剪伐，久枯庙柏再扶疏。

汉家似欠相如檄，岂特殊廷要扫除。

刘克庄

刘克庄　蚊二首

□□□□□，□□□□□。

中伤过吻士，窥伺捷偷儿。

□□□□□，□□□□□。

□□露筋女，千载有荒祠。

□□□□□，□□□□□。

□□□□□，□处半身麻。

□□□□□，□□□□□。

□□□□□，□落忝承家。

□□□□□，□□□□□。

□富烹炰侈，颜舑饮啄馋。

鼠肝虽眇小，蛛腹欲婪酣。

若辈盈穹壤，哀哉馁不堪。

刘克庄

刘克庄　蚊二首

昔曾蹴龙象，而况尔区区。

敢以一只口，当吾七尺躯。

□生形猥琐，扑杀血模糊。

欲换秋衣著，渠犹恋布襦。

刘克庄

刘克庄　蚊蝇五言一首

蚊集殊难散，蝇驱已复回。

偏能侵枕簟，尤喜败樽镭。

恰则噬脐去，何曾洗足来。

化工生育尔，岂不甚仁哉。

刘克庄

刘克庄　问讯大渊痔疾

秋来日日候双凫，霍地光阴迫岁除。

古有客过雄寂寞，今无人问白何如。

苏先自说饥餐面，蒙叟曾嗤舐得车。

纵使村翁穷到骨，岂无薄醴与枯鱼。

刘克庄

刘克庄　问讯竹溪二首

与子穷通占得失，词臣进退击污隆。

拾青伊辈俱腾上，饮墨夫谁不热中。

有太学生笑韩子，为西崑者谤欧公。

他时陆氏庄相望，始验先生造士功。

刘克庄

刘克庄　问讯竹溪二首

几度书来说乞身，果然跳出软红尘。

推黄粱枕了无梦，对紫薇花他有人。

杜老诗犹怀主相，瞿昙法贵等冤亲。

竹君樗叟俱强健，天遣相从寂寞滨。

刘克庄

刘克庄　问友人病

病来清瘦欲通仙，深炷香篝扫地眠。

野客劝寻廉药买，外人偷出近诗传。

术庸难靠医求效，俗陋多依鬼乞怜。

鸥鹭如欺行迹少，分明溪上占渔船。

刘克庄

刘克庄　卧雪图

冻合千门闭，传呼一市惊。

岂无僵卧者，辇毂未知名。

刘克庄

刘克庄　乌石山

儿时逃学频来此，一一重寻尽有踪。

因漉戏鱼群下水，缘敲响石斗登峰。

熟知旧事惟邻叟，催去韶华是暮钟。

毕竟世间何物寿，寺前雷仆百年松。

刘克庄

刘克庄　乌石山

客子家山亦此峰，可堪投宿听疏钟。

旋沽村酒开霜柿，欲访禅扉隔暮松。

乡信写成无便寄，寒衣著绽倩人缝。

远来只为营瓜圃，不是贪渠万户封。

刘克庄

刘克庄　无题

主圣如天忍弃遗，臣愚何地着孤危。

白虹贯日殆虚语，中野履霜无怨辞。

宝玦已随尸血浸，铁鞭未必鬼臂知。

莫年一寸丹心在，却怪湘累有许悲。

刘克庄

刘克庄　无题

鲸海外多仙境界，蚁窠中有小乾坤。

不愁北谷愚公老，自觉南柯太守尊。

刘克庄

刘克庄　无题二首

江北尘高战鼓酣，惜无赤壁顺风帆。

城池险固为楼百，郡邑萧条有户三。

明主依然劳圣虑，诸君岂得尚清谈。

呜呼颇牧不复作，谁与儿郎共苦甘。

夕烽一夕彻甘泉，铸印分弓玉座前。

天狗如雷防急变，佛貍死卯竟讹传。

汉家岂可无三策，胡运何曾有百年。

刘克庄

刘克庄　无题二首

恕汉唾师德，酒徒拳伯伦。

吾评此二士，颜子后无人。

刘克庄

刘克庄　无题二首

游公念旧才叁月，郑傅怜才恰半年。

老去独当千箭镞，向来不踏两船舷。

刘克庄

刘克庄　无题二首

郭郎线断事都休，卸了衣冠返沐猴。

棚上偃师何处去，误他棚下几人愁。

刘克庄

刘克庄　无题二首

棚空众散足凄凉，昨日人趋似堵墙。

儿女不知时事变，相呼入市看新场。

刘克庄

刘克庄　无题二首

顶垂翅短立褵褷，孤泪谁听只自悲。

宁瘗焦山山下土，不将身托上林枝。

刘克庄

刘克庄　无题二首

季世雠相复，先贤量有馀。

潞还子方谪，坡答致中书。

刘克庄

刘克庄　无题一首

毫挥万字思如泉，曾映金莲读奏篇。

藜杖方燃芸阁上，叶舟忽傍钓台边。

诗成渭北空相忆，谋寝淮南恐未然。

君去吾当从此逝，未知握手定何年。

刘克庄

刘克庄　无题一首

死以子托友，病将身付医。

友今多市道，医或似屠儿。

刘克庄

刘克庄　吴大帝庙

露坐空山里，英灵唤不回。

久无祠祭至，曾作帝王来。

坏壁虫伤画，残炉鼠印灰。

今人浑忘却，江左是谁开。

刘克庄

刘克庄　吾里前辈林删定甫六十挂冠夹漷艾轩诸老皆为赋诗追次其韵

□定飞仙去不留，惜余生晚欠从游。

种明逸后屈二指，范景仁边放一头。

有鹿门栖堪遁去，无菟裘计径归休。

却怜荷蓧非真隐，鸡黍殷勤止仲由。

刘克庄

刘克庄　浯溪二首

上置书堂下钓矶，漫郎陈迹尚依稀。

无端一首黄诗在，长与江山起是非。

刘克庄

刘克庄　浯溪二首

形容唐事片言中，元子文犹有古风。

莫管看碑人指点，写碑人是太师公。

刘克庄

刘克庄　五和

少时弓旌频招呼，北走淮水东陪都。

行衡周览楚峰秀，游桂颇笑秦城愚。

簪山带水虽绝境，羊肠鱼腹真畏涂。

南辕亦涉尉佗境，乌睹所谓阳燧珠。

何烦安车遣使者，自有弱马从奚奴。

岂惟客与宾戏笑，里胥亭长交揶揄。

晓露自开木槿花，春风不到枯松株。

东家夫子吾畏友，同时失脚青云衢。

居然牵联入诗社，未肯落托称酒徒。

似曾汉廷招两生，谁谓鲁国惟一儒。

贵重羊裘比蝉冕，夸诧齑畒侔冰壶。

拂衣久抛青绫被，还珠并却红罗襦。

向来泉涌属文思，老去雾隔观书矑。

随州城坚未易破，南都壁峻那须扶。

羡君茧纸序游览，亦或麈尾谈虚无。

人言名士少实用，天子宰臣未斥诛。

怜才不胜欲杀者，加罪岂患无词乎。

十夫众口能挠铄，彼谗谮于蜂蠍虐。

安知书生事铅椠，亦若轮人为轸较。

残编尚尔守铁檠，破砚讵必磨铜爵。

甫也尤赏白清新，籍辈妄讥愈杂駮。

机锋相触毋庸避，鼓旗傍噪亦一乐。

识字信为忧患始，作文尤忌悲哀数。

暮年已学鹪巢林，徂岁无异蛇赴壑。

炉中榾柮聊檀栾，门外爆竹任逼剥。

归耕何幸逢米贱，息阴本自嫌木恶。

刘克庄

刘克庄　五和

客怪村翁老犹健，我知造物有乘除。

曾看鲸海鹏天了，岂比蜂窝蚁垤如。

旧敬尊公维北斗，今为后学指南车。

此生只合熏班马，掩鼻人间等鲍鱼。

刘克庄

刘克庄　五和

雾扫山如泼黛浓，一开口笑古难逢。

斩新种柳辋川水，火急移莲玉井峰。

甚爱名花当辇致，远求佳果莫函封。

人生惟有田园乐，未可轻将仕易农。

刘克庄

刘克庄　五和

出门机阱已相随，竟放灵均逐伯奇。

始者齧肤微似蚋，俄然择肉及于罴。

不言快箭穿杨叶，却讶长松托兔丝。

败坏人材由利禄，乃知曾点胜颛师。

刘克庄

刘克庄　五和

少日父兄夸俊声，后来场屋擅文名。

锦橐久矣憎长吉，玉枕几于杀阿平。

底鸥材群及鱼队，化为虎落与蛇坑。

可怜彩翠矜毛羽，顾影无言只自惊。

刘克庄

刘克庄　五和

江湖浩渺常存阙，云汉昭回妙阐坤。

妓或携来安石墅，客谁畔去翟公门。

戴花老岂非同姓，拾穗翁犹有远孙。

杀马毁车吾耄矣，尚堪扶杖过邻村。

刘克庄

刘克庄　五和二首

尚记诸贤聚本朝，当时君相急旁招。

箫韶九奏凤谐乐，金弹一声莺下乔。

彊项昔尝攀殿槛，饥肠今欲把憎瓢。

蚤知不得文章力，却悔从初夺锦标。

刘克庄

刘克庄　五和二首

颓然一榻懒巾靴，二月东风尚未和。

雀闯屋檐来作宿，蜂衔窗纸去为窝。

牢愁余发五分白，健思君才十倍多。

欲访东皋贤鼻祖，几回路与醉乡蹉。

刘克庄

刘克庄　五言二十韵别方氏长孙女

中年别作恶，大老何以堪。

我如安昌侯，爱女甚于男。

念汝明当发，一夕起再三。

绝怜汝父贫，练裳与蒿簪。

不量此蓝缕，遣嫁彼槐潭。

古云妇难为，采桑自餧蚕。

冰鱼或冬笋，旦旦营旨甘。

亦有嗜江水，远汲劳肩担。

今汝一何幸，琴瑟和且湛。

虎符舅光宠，象服姑尊严。

亭传盛供帐，吏士罗騱骖。

汝但谨内则，毋使妇德惭。

晨昏躬定省，富贵勿豢酣。

百行孝为先，彤管垂美谈。

汝当法淑人，倩当肖铁庵。

汝翁虽在家，譬如住精蓝。

不下赵州床，常共弥陀龛。

愿汝福惠全，早叶维熊占。

它日来归宁，伴我村北南。

庞老与灵照，安知非同参。

刘克庄

刘克庄　五言一首

驴多为令仆，蚁亦拜侯王。

恰则封万户，俄然梦一场。

刘克庄

刘克庄　五月旦日鸡鸣梦袖疏墀下先君问言何事答曰犹素论也先君太息称善闻

梦中候对殿东厢，解后先亲问答详。

碓磨不能移素论，曝芹终欲献清光。

触屏训谄生犹臭，攀槛传名死亦香。

君父临之安所避，凌晨起坐涕淋浪。

刘克庄

刘克庄　五月二十七日游诸洞

来南百虑拙，所得惟幽寻。

矧余玉雪友，共此丘壑心。

江亭俯虚旷，穴室穷邃深。

是时薄雨收，白霭笼青岑。

弃筇追野步，却扇开风襟。

炎方岂必好，差远鼙鼓音。

且愿海道清，莫问神州沉。

徘徊惜景短，留滞畏老侵。

昨游感莺唘，今至闻蝉吟。

常恐官事絷，佳日妨登临。

譬如逃学儿，汲汲贪寸阴。

何因释胶扰，把臂偕入林。

刘克庄

刘克庄　午窗

恩赋支离粟一囊，午窗卧看世人忙。

东家学究穷于我，六月褒衣上讲堂。

刘克庄

刘克庄　武冈叶使君寄诗次韵二首

词客纷纷载后车，谁能远寄病相如。

双旌已拜湖南牧，尺素犹题岭外书。

诗句骑驴游蜀后，情怀赋鵩吊湘馀。

似闻阖郡春风暖，便拟移家占籍居。

刘克庄

刘克庄　武冈叶使君寄诗次韵二首

北戌逢君岁建寅，岂知今作落南人。

瘴来客病邻山鬼，舶去乡书托海神。

目送飞鸢偏恋土，梦随画隼共行春。

谢家兄弟如双璧，交契宁非有宿因。

刘克庄

刘克庄　武涉道中

一路荒凉极，无端过此频。

官于盐起税，俗事衜为神。

暝色初逢驿，溪声只隔林。

留题空满壁，不见有诗人。

刘克庄

刘克庄　戊辰书事

诗人安得有春衫，今岁和戎百万缣。

从此西湖休插柳，剩栽桑树养吴蚕。

刘克庄

刘克庄　戊辰重阳绝句

冯唐白首尚含香，卫武谆谆肯惰荒。

万一享年如二老，犹堪烂醉十重阳。

刘克庄

刘克庄　戊午上巳谒何恭人坟三绝

织素尘机长寂寞，燎黄锦诰谩荣华。

堪同络秀书前史，谁为王符访外家。

刘克庄

刘克庄　戊午上巳谒何恭人坟三绝

华堂不洎千钟养，荒垅空遗四尺封。

愁绝狐狸潭畔路，不知更扫几番松。

刘克庄

刘克庄　戊午上巳谒何恭人坟三绝

当日封崇殊草创，末年付授绝悲哀。

子孙记取吾翁语，斗酒单鸡岁岁来。

刘克庄

刘克庄　戊午生朝和居厚弟五绝

懒值悬弧浑不记，老当还笏复奚疑。

潞公未得为全福，晚惜斋旄尚涕垂。

刘克庄

刘克庄　戊午生朝和居厚弟五绝

符辈安能划且编，可怜辛苦事雕镌。

绝弦举世无能听，覆瓿他时未必传。

刘克庄

刘克庄　戊午生朝和居厚弟五绝

□□□□□□□，□□□□□□□。

□□□□□□从，晚福全输于少公。

刘克庄

刘克庄　戊午生朝和居厚弟五绝

灵龟曳尾防鑽壳，老蚌潜光怕剖珠。

史笔久无两龚传，画家曾有二疏图。

刘克庄

刘克庄　戊午生朝和居厚弟五绝

曾结诗絧玉座傍，放狂归去老知章。

钝迟一任嘲元白，迂阔皆因駮录黄。

刘克庄

刘克庄　戊午元日二首

过去光阴箭离弦，河清易俟鬓难玄。

再加孔子从心岁，三倍周郎破贼年。

耄齿阻陪鸠杖列，瞽言曾献兽樽前。

磻溪淇澳吾何敢，且学香山也自贤。

刘克庄

刘克庄　戊午元日二首

败絮萧然拥病身，久疏朝谒作闲人。

公卿各趁黄麾仗，宾客谁看乌角巾。

菱照无情难讳老，杏梢作意已撩春。

卧闻儿女夸翁健，诗句年光一样新。

刘克庄

刘克庄　物化

今朝风物甚美，明日阴晴未知。

夕阳无回照理，落花有上天时。

刘克庄

刘克庄　西淙山观雨

与客同登万仞崖，蔽天风雨蓦然来。

六丁白昼诛炎魃，百怪苍渊起蛰雷。

毒蟒喷时林尽黑，怒龙裂处石中开。

吾生不及观河决，得赋斯游亦壮哉。

刘克庄

刘克庄　西风二首

性爱芙蓉淡复秾，倚栏日日待西风。

池边数本无消息，愁绝东家半树红。

刘克庄

刘克庄　西风二首

老业犹存是苦吟，或投野店憩寒林。

西风何处无诗料，水际山颠亦去寻。

刘克庄

刘克庄　西林寺

将谓如庐阜，因迂数里行。

问俱无古迹，来等慕虚名。

借榻眠难熟，逢碑眼暂明。

残僧逃似鼠，难结社中盟。

刘克庄

刘克庄　西山

绝顶遥知有隐君，餐芝种术鹿为群。

多应午灶茶烟起，山下看来是白云。

刘克庄

刘克庄　西斋

西斋残月上窗扉，犹记挑灯共撚髭。

欲见阿连惟有梦，老人无梦亦无诗。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

天不生斯物，将如冻者何。

为谁忙作茧，到底化为蛾。

种至春还育，功于世最多。

香闺不知织，岁岁赐香罗。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

兹虫虽小物，一一抱微忠。

多士从先主，君臣立悼公。

献花朝贡谨，酿蜜国储丰。

处仲目空露，名居畔逆中。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

占断十分清，飞来一点轻。

死还为腐草，生怕傍长檠。

扇扑随风远，囊盛彻夜明。

藜灯与莲炬，不似尔多情。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

未省吞腥腐，惟承晚露餐。

三年齐女怨，千首孟郊寒。

腹馁鸣尤激，身轻蜕不难。

何须珥华冕，吾欲挂吾冠。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

古云龟与鹤，阅世寿尤长。

试问刳肠卜，何如曳尾藏。

有灵宁毁椟，无用且支床。

吸视堪传否，仙家不死方。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

伺夜偏乘隙，逢人辄噬肤。

不饶豫让炭，肯恕玉环酥。

暗空愁逢蝠，虚檐巧避蛛。

吾无红拂妓，姑命小奴驱。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

绛帕妖方士，青襟小茂才。

集瓜讥汝否，止棘刺谁哉。

倏忽寻声去，曾无濯足来。

吾衰臂力短，驱去复飞回。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

么麽常情忽，潜形未易知。

嗅香太尉足，起粟婕妤肌。

醯畒偏常集，纱厨巧似窥。

平生长尘尾，至此竟难麾。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

物理或难诘，疑经多未通。

蜚虽笔麟史，荔不产龟蒙。

记异因同蜮，为灾岂减螽。

恨余非博识，安敢注鱼虫。

刘克庄

刘克庄　昔陈北山赵南塘二老各有观物十咏笔力高妙暮年偶效颦为之韵险不复

不觉渠泥臭，偏依井干蹲。

声尤粗水鸟，腹欲大河豚。

焚鞠存经训，如簧避谮言。

主人方戒杀，毋怪尔徒喧。

刘克庄

刘克庄　昔方孚若主管云台予监衡岳每岁瑞庆节常聚广化寺拈香癸未此日独至

同作祠官荷圣朝，年年相待放生桥。

精庐此日来无伴，稽首炉熏自祝尧。

刘克庄

刘克庄　昔坡公粹杭有悯囚诗后守杭岁除狱空又和前作庐山吴公前粹后守践坡

坡去二百载，尚有遗爱留。

孤山领众客，三圄无一囚。

吴尹学问人，刀笔盖所羞。

惓惓民隐瘼，不翅已戚休。

大意师长公，尚德贱智谋。

谈文及谈政，俪美襄与修。

刘克庄

刘克庄　昔坡公粹杭有悯囚诗后守杭岁除狱空又和前作庐山吴公前粹后守践坡

吾闻霹雳手，刮决靡停留。

彼哉刑名家，腊晦方报囚。

烹鲜贵不扰，劾鼠呵可羞。

怒斋仁满腔，圄空吏沐休。

清静有古意，正大无阴谋。

乍可免京兆，安能媒蹇修。

刘克庄

刘克庄　昔仕

昔仕年伤早，今归计恨迟。

赖存南岳草，可答北山移。

刘克庄

刘克庄　昔与仙游傅常傅父子游从识其幼子方总角晚归田里忽袖二诗见访余开

议郎座上识郎君，窃意趋庭有异闻。

客屦今无同辈在，书灯昔与长公分。

虫冰寒暑余侵耄，萤雪光阴子尚勤。

见说架签犹万卷，肯将浊臭博清芬。

刘克庄

刘克庄　昔与仙游傅常傅父子游从识其幼子方总角晚归田里忽袖二诗见访余开

窗下陈编懒更窥，还丹难染镜中丝。

后生可畏前贤远，妄校皆封老将奇。

辟谷差贤东郭乞，归耕莫待北山移。

凤凰池听渠侬夺，不夺溪边放鸭池。

刘克庄

刘克庄　惜春

乱漂源里红雨，净洗枝头雪绵。

只讶欢非前日，安知春是去年。

刘克庄

刘克庄　惜笋二首

主人尤爱竹，老病鲜窥园。

粟鼠竞携子，箨龙空长孙。

化为玉版去，留得锦绷存。

虽有监临者，贪眠昼闭门。

刘克庄

刘克庄　惜笋二首

手移孤竹氏，遍地长孙枝。

挺挺堪传嫡，疏疏欲咎谁。

汝馋犹可忍，吾俗恐难医。

虽有监临法，宽柔不忍施。

刘克庄

刘克庄　惜舟

生世谁令抱百忧，点黄不肯上眉头。

江边风雨飘蓬箬，爱惜扁舟一夜愁。

刘克庄

刘克庄　溪庵放言十首

石椁堤防速朽，金棺妆点湼槃。

说乾矢橛差胜，恋臭皮袋一般。

刘克庄

刘克庄　溪庵放言十首

八斛四斗舍利，一丈六尺金身。

右胁已寂已灭，双趺是妄是真。

刘克庄

刘克庄　溪庵放言十首

拟拉陶潜入社，不消王翰卜邻。

有梦通华胥国，无德薰晋鄙人。

刘克庄

刘克庄　溪庵放言十首

客子相过有携，先生烂醉如泥。

暮年尚可三爵，他日不烦只鸡。

刘克庄

刘克庄　溪庵放言十首

辟疆驱名士出，穰侯怕说客来。

樗庵无一钱事，柴门作八字开。

刘克庄

刘克庄　溪庵放言十首

少而汲汲皇皇，老犹踽踽凉凉。

即今归□□□，□□起瞻四方。

刘克庄

刘克庄　溪庵放言十首

蒙叟之言卓诡，尹喜之事诞夸。

白云腾上尸假，紫气横空眼花。

刘克庄

刘克庄　溪庵放言十首

林处士功行满，谯先生须眉苍。

见说两川丧乱，不知二叟在亡。

刘克庄

刘克庄　溪庵放言十首

废陵有斧柏盗，清野无浇松人。

百年幸生佛国，一点不吹战尘。

刘克庄

刘克庄　溪庵放言十首

市朝易得虚夸，乡井难讳实年。

还笏殿前已晚，饰巾牖下差贤。

刘克庄

刘克庄　溪庵十首

涨水侵门堂跳蛙，偶来常是到昏鸦。

宛如逆旅主人舍，谁访毗耶居士家。

煨芋不嫌牛粪火，供茶就用鹿衔花。

老来脚力全非昔，且可龛中坐结跏。

刘克庄

刘克庄　溪庵十首

昔美少年今老黧，云林深处葺幽栖。

空房安得登伽女，同穴惟应法喜妻。

尧桀两忘何足辨，彭殇俱尽不须齐。

灵山弟子都麾去，免绕金棺掩面啼。

刘克庄

刘克庄　溪庵十首

曾结丝絧侍玉旒，暮年身世寄沧洲。

丑容讵得陪三阁，强项安能事五楼。

何用渡芦登彼岸，偶然斩草乐斯邱。

牧童窃听商歌起，此老胸中不著愁。

刘克庄

刘克庄　溪庵十首

买断荒山手拮据，旋移短树已扶疏。

尊堂背市知闻少，竹迳通溪出入迂。

辟畒牖轩聊对卷，改弓弦路劣容车。

可怜四壁空诸有，客至难营饭与刍。

刘克庄

刘克庄　溪庵十首

挟册相从只一童，林间终日饱松风。

小窗面野容山入，曲甽分溪与沼通。

定有裔孙寻远祖，尽教智叟笑愚翁。

绝怜樗里无标致，一暮何须夹二宫。

刘克庄

刘克庄　溪庵十首

自有身来即有愁，谁能身外出神游。

西方佛比于泡影，南面王输与髑髅。

儒运金椎尤可笑，{内隹外鬼}为石椁更何忧。

曹瞒遗令空悲慨，铜雀台荒邺水流。

刘克庄

刘克庄　溪庵十首

病鹤曾栖禁苑枝，瞥然惊坠羽褵褷。

包弹靡靡萧萧制，指摘深深款款诗。

表圣暇时先卜圹，牧之他日自为碑。

独惭师说多遗忘，老抱残编嘱付谁。

【卷34】

刘克庄

刘克庄　溪庵十首

村深保社杂樵渔，岁晚溪翁此卜居。

门下诸生皆去矣，塿旁二客定谁欤。

即今不惜频投辖，他日毋烦更下车。

却笑兰亭轻感慨，王侯归处即丘墟。

刘克庄

刘克庄　溪庵十首

户外履綦常不到，手中锄柄少曾闲。

古时废地今花坞，昨日荒陂忽蓼湾。

牧马童乖能识路，操蛇神黠怕移山。

颜曾老矣虽难免，犹在长沮桀溺间。

刘克庄

刘克庄　溪庵十首

豫为终制付诸儿，莫待飞腾变化时。

涑水书仪非含玉，魏公治命欲披缁。

外加麟楦中先悴，生著蝉冠死岂知。

除卸布衾堪覆首，更无一物可相随。

刘克庄

刘克庄　溪庵种蓻六言八首

且与古梅为友，未论茯苓可仙。

一寸灵根蟠地，十年黛色参天。

刘克庄

刘克庄　溪庵种蓻六言八首

卿辈败人清思，此君有岁寒心。

宁许子猷借宅，莫放阿戎入林。

刘克庄

刘克庄　溪庵种蓻六言八首

悟漆园自伐语，爱淮南招隐章。

臭与流芳孰愈，老而弥辣何妨。

刘克庄

刘克庄　溪庵种蓻六言八首

此翁见事常迟，八秩尚移荔枝。

何曾无戴白老，会须有擘红时。

刘克庄

刘克庄　溪庵种蓻六言八首

功名胡蝶梦里，心功橐驼传中。

环合千林苍翠，参差数株白红。

刘克庄

刘克庄　溪庵种蓻六言八首

阆苑花神妒艳，晏家园吏偷春。

当时传一二本，今日化千亿身。

刘克庄

刘克庄　溪庵种蓻六言八首

蟠踞祠前得地，生长石间弃才。

子美咏歌不足，之罘苦招未来。

刘克庄

刘克庄　溪庵种蓻六言八首

杜曲有攒眉老，汉庭无友辱人。

但看灵妃启齿，不烦里女俲颦。

刘克庄

刘克庄　溪西

暮止溪西宿，喧呼聒四邻。

满村无别姓，比屋喜生人。

§￡榻勤为黍，烘衣许觅薪。

客房惟有月，偏照不眠身。

刘克庄

刘克庄　席间次水村主人韵

游人似蚁磨边旋，惊怪壶中有别天。

铁画谁如奎画妙，锦湖赛过鉴湖贤。

悬知星照严光濑，不管江通鲁望田。

昭代未应无狗监，诵公新作冕旒前。

刘克庄

刘克庄　席间即事

急召传来主第中，孙郎上马鼓三通。

山人无复金莲梦，稳听琵琶到曲中。

刘克庄

刘克庄　喜大渊至二首

乾鹊查查得许忙，弓寮越境访溪堂。

故交有约过安道，季世无人吊卜商。

聊为先儒增管见，为烦太乙下藜光。

要知韩孟新吟否，此则赓酬第一章。

刘克庄

刘克庄　喜大渊至二首

敕尾词头老不任，偶逢寸暇惜如金。

进赓圣制董弦曲，退伴君联石鼎吟。

晓漏闻钟犹共话，雪泥蹑屐每相寻。

而今不辨人颜色，坐久琅琅认语音。

刘克庄

刘克庄　喜洪君畴除工侍内制

热官不拜意何如，诏改冬卿眷礼殊。

保晚节香似公少，问今日愈造朝无。

儒绅易以黄金带，宫锦加诸白布襦。

直待铺张太平了，却寻北阜与东湖。

刘克庄

刘克庄　喜洪君畴除工侍内制

不但持荷班法从，兼闻视草属鸿儒。

迩英两讲烦箴砭，文德三麻待播敷。

即日载赓虞帝作，几时重入洛英图。

诸公若问樗庵叟，岁晚偏盲又夹扶。

刘克庄

刘克庄　喜六二弟生子

邵子生男四十五，弟今方邵过三年。

莫随夷甫举遗逸，且教伯温成大贤。

洛下耆英为汝喜，河南闻见待渠传。

会当杨柳芙蓉下，快与翁抄击壤编。

刘克庄

刘克庄　喜晴一首

□尚纷言扰，烛龙深伏藏。

金鸡不能忍，腾出照扶桑。

刘克庄

刘克庄　喜汤伯纪登第

老觉人间无一忻，怪来乾鹊耳边闻。

休嗔穷鬼揶揄我，绝喜春官摸索君。

畴昔先生有高第，即今后死与斯文。

不应也跃看花马，忘却江天树与云。

刘克庄

刘克庄　喜雨二首柬张使君

一穟祥烟彻九关，六丁澒洞起泥蟠。

皆云端笏精虔际，不觉翻飘胖蠁间。

侯念牧刍无德色，仆尸香火有惭颜。

分明唤得天公应，清旦朱幡谢雨还。

刘克庄

刘克庄　喜雨二首柬张使君

天人谁道不相关，方寸精诚极际蟠。

绿简赤文宣读顷，青秧白水立谈间。

昔沾一溉犹衡虑，今卜三登始解颜。

野老放锄相劳苦，官租堪了债堪还。

刘克庄

刘克庄　喜雨口号九首呈潘侯

蔬是侬家野八珍，小畦自灌极艰辛。

清晨卧听檐声喜，馀惠分沾抱畒人。

刘克庄

刘克庄　喜雨口号九首呈潘侯

谷贱如泥未一年，那堪四野复焦卷。

亢桑姑射神通小，惟有君侯立动天。

刘克庄

刘克庄　喜雨口号九首呈潘侯

虽拥朱幡只泽舑，孕鱼丹荔免苞苴。

未应旱魃无分别，更把秋阳懊恼渠。

刘克庄

刘克庄　喜雨口号九首呈潘侯

忧见须眉膳却荤，分明上帝见忠勤。

赤章夜彻通明殿，一缕烟生六合云。

刘克庄

刘克庄　喜雨口号九首呈潘侯

昨日昫乌赤似金，朝来忽化作甘霖。

老农失喜逢人说，滴滴来从太守心。

刘克庄

刘克庄　喜雨口号九首呈潘侯

火伞朱旗总叱开，新凉稍自白苹回。

世人枉了嗔风伯，到底烦渠送雨来。

刘克庄

刘克庄　喜雨口号九首呈潘侯

先做田间三日霖，冰轮出海扫秋阴。

人言侯是调元手，慰了农心慰士心。

刘克庄

刘克庄　喜雨口号九首呈潘侯

扶杖追凉看稻花，不烦轧轧踏沟车。

残年无以酬公上，长作输租第一家。

刘克庄

刘克庄　喜雨口号九首呈潘侯

白首归来作老农，丰年里社得过从。

劝君莫梗贤侯化，去后思侯未易逢。

刘克庄

刘克庄　喜雨五首

箫鼓修雩祭，风雷起古湫。

虽无豢龙氏，尚有斩蛟侯。

刘克庄

刘克庄　喜雨五首

点点沃枯焦，声声伴寂寥。

五更初听雨，千载后闻韶。

刘克庄

刘克庄　喜雨五首

巫祝呼神去，缁黄送水还。

若非宿来雨，仙圣亦惭颜。

刘克庄

刘克庄　喜雨五首

昕朝避黄屋，露祷动苍穹。

野老安知帝，豚蹄赛社公。

刘克庄

刘克庄　喜雨五首

在处陂池白，宁愁汲路遥。

老犹堪抱畒，穷未至操瓢。

刘克庄

刘克庄　喜仲晦除江西宪二首

江卿二皋除书下，不与寻常遣使同。

玉佩懒随小儿走，绣衣聊展丈夫雄。

剑刀俗革田秋熟，贯索芒收圄夜空。

想伴清言惟小谢，有诗毋惜寄衰翁。

刘克庄

刘克庄　喜仲晦除江西宪二首

厌闻桑孔工掊克，少见龚黄出拊循。

官吏但知行白简，壮丁多去入红巾。

昔阳和少千村瘴，今福星来一路春。

闻说崆峒方麦熟，幕中有作凯歌人。

刘克庄

刘克庄　戏答同游

君到中峰力不加，却疑绝顶事皆夸。

烟含晚市微分塔，日照邻州近隔沙。

刘克庄

刘克庄　戏书客舍

已去光阴挽不回，渐惊老态逼人来。

决河犹有方堪塞，脱发应无术可栽。

圯戌宝藏惟檄草，南游稛载是诗材。

客愁何物禁当得，聊向旗亭买一杯。

刘克庄

刘克庄　戏孙季蕃

少日逢春一味痴，轻鞭小袖趁芳时。

常过茶邸租船出，或在禅林借枕欹。

名妓难呼多占定，好花易落况开迟。

身今惟悴投空谷，悔不当年秉烛嬉。

刘克庄

刘克庄　戏题山庵二首

曾批龙鳞捋虎须，君恩天大偶全躯。

入华胥国浑成梦，移太行山得许愚。

无剑拄颐但樵服，有衾覆首胜珠襦。

他时只着深衣去，不必防闲发冢儒。

刘克庄

刘克庄　戏题山庵二首

封高四尺宁从险，穴锢三泉岂不愚。

客过唐陵悲石马，盗穿秦冢得金凫。

蛩吟不必人歌挽，鸡絮那无客吊孤。

自作铭诗差实录，免教人谤退之谀。

刘克庄

刘克庄　戏效屏山书斋十咏

尖新赖摹画，老秃计休闲。

露顶张长史，科头管幼安。

刘克庄

刘克庄　戏效屏山书斋十咏

莫匪并州者，轻坚耐淬磨。

文通怀内锦，裁割已无多。

刘克庄

刘克庄　戏效屏山书斋十咏

虽无鹦鹉鸟，亦欠琵琶姬。

纵使敲方响，獠奴佯不知。

刘克庄

刘克庄　戏效屏山书斋十咏

炎郁甚炊蒸，夏虫难语冰。

家无红拂妓，捉麈自驱蝇。

刘克庄

刘克庄　戏效屏山书斋十咏

欲击伯仁肘，难悬季子腰。

自刊聊自用，渠刻任渠销。

刘克庄

刘克庄　戏效屏山书斋十咏

轻薄如蝉翼，择兮风未休。

烦劳汝威重，镇压彼轻浮。

刘克庄

刘克庄　戏效屏山书斋十咏

有时一画起，有时三绝编。

朱丝弦侧畔，玉界尺傍边。

刘克庄

刘克庄　戏效屏山书斋十咏

莫谓蟾蜍小，渊源在许中。

曹溪一滴水，驾浪作南宗。

刘克庄

刘克庄　戏效屏山书斋十咏

雪萤贫士眼，珠翠贵人身。

自从墙角弃，无复案头亲。

刘克庄

刘克庄　戏效屏山书斋十咏

工师将考室，何止大为杗。

搘案虽微用，由来寸有长。

刘克庄

刘克庄　戏咏文房四友

昔可摧坚阵，今难作选锋。

自怜吾鬓秃，亦笑汝头童。

刘克庄

刘克庄　戏咏文房四友

方穿新砚众，寸眼旧岩稀。

难倩宫娥捧，堪搘织女机。

刘克庄

刘克庄　戏咏文房四友

吾墨千金价，曾登七宝床。

终身惟守黑，断腕不书黄。

刘克庄

刘克庄　戏咏文房四友

月似金莲炬，天如碧玉笺。

剡藤边幅窘，写不尽遗编。

刘克庄

刘克庄　戏郑闽清灼艾

点穴不须医，针经手自披。

既云丹熟后，焉用火攻为。

简出创牵步，端居痛上眉。

闭门功行满，应有解飞时。

刘克庄

刘克庄　郄谢

蒙叟云大儒倡，晋人以小字呼。

谢琰仅呼未婢，方回故是伧奴。

刘克庄

刘克庄　禊亭

年年春草上亭基，父老犹能说左司。

寂寞当时修禊处，一间老屋两残碑。

刘克庄

刘克庄　下蜀驿

幄殿荒凉屋欠扶，绍兴遗老故应无。

旧来曾识高皇帝，尚有庭前柳一株。

刘克庄

刘克庄　夏旱

满望梅天雨，谁知日转骄。

畦蔬新住摘，盆树久停浇。

米贵粮囷尽，泉乾汲路遥。

未遑忧世事，灾已到颜瓢。

刘克庄

刘克庄　夏旱四首

沟堪揭厉难车水，雨怕讥征不入城。

沃野燥刚妨种艺，老农歌哭不成声。

刘克庄

刘克庄　夏旱四首

蛟潭雩祀稀曾讲，蟹井灵泉亦未迎。

代拜烦它村祝叟，愿丰误杀老书生。

刘克庄

刘克庄　夏旱四首

吾闻曲礼当凶岁，诸大夫安敢食粱。

婢舋香芹羹过美，水车声畔不能尝。

刘克庄

刘克庄　夏旱四首

甚歉不烦官踏旱，先输莫待吏催租。

辛勤终日拾遗穗，展转通宵据槁梧。

刘克庄

刘克庄　夏旱五首

南荡浅堪戽，北沟乾可田。

龙船无顿处，欲起待明年。

刘克庄

刘克庄　夏旱五首

井以瓶罂竭，溪堪揭厉行。

蟹泉一摘子，辛苦上山迎。

刘克庄

刘克庄　夏旱五首

尚食停珍膳，清斋祷竹宫。

方当歌云汉，未可和薰风。

刘克庄

刘克庄　夏旱五首

奴挈军持去，丁宁费耳提。

汝宁缓化坞，吾欲救蔬畦。

刘克庄

刘克庄　夏旱五首

士穷犹可忍，拾穗亦可歌。

岁事还如此，畦间有穗麽。

刘克庄

刘克庄　夏夜

热极不可度，起行林影中。

开窗需过月，移簟就来风。

豪鼠喧深夜，高蝉响半空。

永言时物变，露已湿莎丛。

刘克庄

刘克庄　仙游县

不见层岗与複岩，眼中夷旷似江南。

烟收绿野连青嶂，树阙朱桥映碧潭。

丞相无家曾住寺，聘君有字尚留庵。

荒山数亩如堪买，径欲诛茆老一龛。

刘克庄

刘克庄　先儒

先儒绪业有师承，非谓闻风便服膺。

康节易传于隐者，濂溪学得自高僧。

众宗虚誉相贤圣，独守遗编当友朋。

门掩荒村人扫迹，空钞小字对孤灯。

刘克庄

刘克庄　先识一首

新戒几曾参古德，死人不信有神仙。

蚊虻纵使皆成佛，鸡犬何修得上天。

刘克庄

刘克庄　闲居

纳履归来六载强，身闲冷看世人忙。

远公有酒邀莲社，录事无资助草堂。

柿被鸟残分亦好，李为螬食咽何妨。

春山何处无薇蕨，更不须求辟谷方。

刘克庄

刘克庄　闲居即事

性偶安林薮，元非慕独清。

米从仁祖乞，粟是伯夷耕。

废井通邻汲，深墙隔市声。

却因虚澹极，亦自觉身轻。

刘克庄

刘克庄　闲情

宴坐仅留半窗月，归装只载一船愁。

可怜潘令无标致，却为闲情白了头。

刘克庄

刘克庄　咸淳龙飞大魁之归卿大夫以某兄弟有一日之长俾主其事水村农卿谓某

倾城迎侯锦归忙，儿女鲜衣妓晓妆。

龙首榜来春满郡，鸡栖车已久还乡。

团司局结慈恩寺，一炬灯传旧弼坊。

莫作寻常先辈看，淳熙相府甲科郎。

刘克庄

刘克庄　咸淳龙飞大魁之归卿大夫以某兄弟有一日之长俾主其事水村农卿谓某

射策人如射利忙，岂知世有古来妆。

汉庭儒半坏科举，天下士宁论国乡。

但诧高标广寒殿，谁能更读善和坊。

观君毛羽真鸾凤，羞杀粗豪白面郎。

刘克庄

刘克庄　相法一首

姑射仙风肌似雪，卢郎鬼质面如蓝。

不劳鉴裁分妍丑，但览丰标辨圣凡。

刘克庄

刘克庄　香山寺

佛废何关儒者事，要知开创亦辛勤。

居人公拆纯椤柱，巨室深藏旧记文。

钟已毁楼移出寺，石犹镌字徒为坟。

吾诗句句通阴骘，安得檀那子细闻。

刘克庄

刘克庄　湘江一首

屈贾死将千载，刘君来泛湘江。

沽酒偶留村店，看山不掩船窗。

刘克庄

刘克庄　湘南楼

偶陪群彦赋登楼，一笑聊宽故国愁。

近郭山来晴槛里，待船人立晚沙头。

春天晴雨常多变，晦日文书得小休。

尚有残钱沽老酒，落花时节约重游。

刘克庄

刘克庄　湘潭道中即事二首

败絮龙钟拥病身，十分寒事在湘滨。

若非野店黏官历，不记今朝是立春。

刘克庄

刘克庄　湘潭道中即事二首

傩鼓咚匝庙门，可怜楚俗至今存。

屈原章句无人诵，别有山歌侑佳尊。

刘克庄

刘克庄　湘中口占四首

少年裘马事清狂，晚看梅花天瘴乡。

一任海风吹面黑，免教人谤作何郎。

刘克庄

刘克庄　湘中口占四首

船头吹火卢仝婢，马后肩书颖士奴。

安得世间名画手，写予出岭泛湘图。

刘克庄

刘克庄　湘中口占四首

江边金碧谩层层，户口稀疏塔庙增。

楚俗不知黄面老，家家香火事湘僧。

刘克庄

刘克庄　湘中口占四首

津吏沙边立指呼，放船出锁要州符。

书生行李堪抽点，薏苡明珠一例无。

刘克庄

刘克庄　象弈一首呈叶潜仲

小艺无难精，上智有未解。

君看橘中戏，妙不出局外。

屹然两国立，限以大河界。

连营凛中权，四壁设坚械。

三十二子者，一一具变态。

先登如挑敌，分布如备塞。

尽锐贾吾勇，持重伺彼怠。

或迟如围莒，或速如入蔡。

远砲勿虚发，冗卒要精汰。

负非繇寡少，胜岂击彊大。

昆阳以象奔，陈涛以车败。

匹马郭令来，一士汲暗在。

献俘将策勋，得隽众称快。

我欲筑坛场，孰可建旗盖。

叶侯天机深，临陈识向背。

纵未及国手，其高亦可对。

狃捷敢饶先，讳输每索再。

宁为握节死，安肯屈膝拜。

有时横槊吟，句法尤雄迈。

愚虑仅一得，君才乃十倍。

霸图务并弱，兵志贵攻昧。

虽然屡克获，讵可自侈忲。

吕蒙能馘羽，卫瓘足缚艾。

南师未宜轻，夜半防斫寨。

刘克庄

刘克庄　小劳

性不耐闲懒，小劳方小佳。

锯沉成薄片，末麝入新芽。

刘克庄

刘克庄　小圃有双莲夏芙蓉之喜文字祥也各赋一诗为宗族亲朋联名得隽之谶

一色双葩费剪裁，固知造物巧胚胎。

机云乍自吴中出，坡颍初从蜀道来。

佳谶似因先辈设，瑞苞不为老人开。

集英明岁薰风里，席上英才即斗魁。

刘克庄

刘克庄　小圃有双莲夏芙蓉之喜文字祥也各赋一诗为宗族亲朋联名得隽之谶

四月池边见拒霜，园丁惊问此何祥。

花如云锦翻新样，叶似宫袍染御香。

病不能陪花酒伴，诗犹堪讁鼓旗傍，

诸君笔力回元化，努力先春压众芳。

刘克庄

刘克庄　小暑日寄山甫二首

微官便有简书畏，贫舍非无水菽欢。

插架签存先世旧，堆床笏美一时观。

远书且问平安好，前哲曾嗟嗣守难。

了却台参早怀檄，暂归亦可小团栾。

刘克庄

刘克庄　小暑日寄山甫二首

七年侍膝极融怡，半月分襟费梦思。

比鹿门翁吾齿耄，作鱼梁吏汝官卑。

击鲜何忍为儿溷，反鮳无烦寄土宜。

若见省郎问村叟，不能书札尚能诗。

刘克庄

刘克庄　小寺

小寺无蹊迳，行时认藓痕。

犬寒鸣似豹，僧老瘦于猿。

涧水来旋磨，山童出闭门。

城中梅未见，已有数株繁。

刘克庄

刘克庄　小桃源

出山已不辨东西，新径多岐失故蹊。

源里飘红无杂树，村中戴白有遗黎。

略加蕝识认来路，似有茅茨遥隔溪。

太守渔郎两痴绝，自迷岂解指人迷。

刘克庄

刘克庄　小雪后二日二首

吾评世间病，至惨莫如盲。

亲友不觌面，子孙惟认声。

根存神不死，食既魄难生。

赖有鬳斋老，书来吊失明。

【卷35】

刘克庄

刘克庄　小雪后二日二首

一苍头赞谒，两赤脚扶行。

医柰毋吟咏，宾嗔不送迎。

都忘虚室白，时梦小窗明。

回首然藜地，谁怜老更生。

刘克庄

刘克庄　小饮

暮年衰老读书慵，惟有杯中兴尚浓。

枕菊惰人真远祖，看花颇子亦同宗。

鮦鱼虾{左鱼右差}何亏汝，螺蠃螟蛉妄议侬。

帝赐醉乡为食邑，此生不必更移封。

刘克庄

刘克庄　小园即事二首

何处瑶姬款户来，蔷薇花下暂裴徊。

分明粉蝶通消息，未有人知一朵开。

刘克庄

刘克庄　小园即事二首

因听箫声一念差，碧云遮断阿环家。

春来无遣闲愁处，玉面纱巾出看花。

刘克庄

刘克庄　小园即事五首

投老诛茆水竹村，未论避谤且逃喧。

屋低稳似于谁屋，园小贤于乐彼园。

待小车来时上阁，有高轩过勿开门。

蜗牛不晓虫鱼法，作意麻搽篆粉垣。

刘克庄

刘克庄　小园即事五首

灵椿难减菌难加，莫笑山翁两鬓华。

不与公荣同饮酒，只留禹锡独看花。

客来稍觉罍空耻，事去方知畒算差。

归老东陈无可恨，失侯不失故园瓜。

刘克庄

刘克庄　小园即事五首

乍脱重裘试薄纨，绿阴多处小凭栏。

李甘尚可分螬半，柿落何妨拾鸟残。

贷粟监侯宁忍饿，借衣友婿不如寒。

獠奴但怪沉吟久，肯信诗中字未安。

刘克庄

刘克庄　小园即事五首

拂拭桃笙设葛幮，床头老易卷还舒。

惯听小子嘲师语，懒作痴人骂鬼书。

无复出神游帝所，有时信脚到华胥。

独怜短梦匆匆觉，不晓希夷睡月馀。

刘克庄

刘克庄　小园即事五首

稍转阳和解积阴，暂停汤熨事微吟。

翠禽娱客有佳唘，金鲫知人无杀心。

一片不留花着树，数竿忽见笋成林。

野蹊滑滑泥平膝，荷锸奴扶试一寻。

刘克庄

刘克庄　小斋

小斋自理画并琴，匣贮香薰怕蠹侵。

出塞已忘传檄梦，入山犹有著书心。

南船不至城无米，北货难通药阙参。

却为贫居还往少，门前留得绿芜深。

刘克庄

刘克庄　小梓人家

生来拙性嗜清幽，因过山家为小留。

顶笠儿归行树沙，提瓶妇去汲溪头。

参天老竹当门碧，尽日寒泉绕舍流。

我料草堂犹未架，规模已被野人偷。

刘克庄

刘克庄　晓鸡

绛帻昂然韵节清，不因风雪废长鸣。

初闻烟岫犹衔月，久听山城惭杀更。

惊起征夫茅店梦，唤回老将玉关情。

年来无复中宵舞，自笑功名一念轻。

刘克庄

刘克庄　晓意

梦入华胥国土来，咍噎不省夜何其。

青灯明灭窥昏眩，绛帻殷勤警惰嬉。

窗外百禽更唱和，褌中群虱尚贪痴。

病翁未得全无事，不作新诗改旧诗。

刘克庄

刘克庄　晓意

鸦帝曙色尚朦胧，惊起山房梦蝶翁。

始悟区区大槐里，不如栩栩乱花中。

刘克庄

刘克庄　笑黄德远

闹处掉头挥手去，定中惟影与形俱。

幼而好赋同侪少，老矣劬书独学孤。

后殿君如傲霜菊，早衰吾似望秋蒲。

痴人多恋黄粱梦，不信先生梦也无。

刘克庄

刘克庄　撷阳阡二首

无论晴及雨，岁岁到寒原。

下马陵如故，书麟笔不存。

心灯长在世，谏笏尚传孙。

毫发皆翁赐，难忘罔极恩。

刘克庄

刘克庄　撷阳阡二首

特起虽名世，相承必象贤。

亦尝紬石室，终莫续铜川。

颇觉卿惭长，徒知物本元。

此生甘寂寂，白首抱遗编。

刘克庄

刘克庄　撷阳塘

塘水年时似练湖，春来亦已化平芜。

农官久废存遗址，樵子公行作坦途。

苇折鹭藏身不得，萍乾鱼以沫相濡。

桔槔伊轧声如泣，借问龙公睡稳无。

刘克庄

刘克庄　谢春谷畀地

当年草草掩泉扃，家集年深失坎铭。

后裔浇松难盥荐，先君易箦尚丁宁。

诰频燎土知天定，笏已堆床见地灵。

便筑精庐陈像设，大书山券刻碑厅。

微似锥刀亦苦争，使君诺重万金轻。

希夷不以山分客，太傅曾将墅乞甥。

季世炎凉几市道，古人生死见交情。

与公到老宜同社，倡率乡人逊畔耕。

刘克庄

刘克庄　谢坟

一月山行未有梅，晓来戏着小诗催。

谢家坟寺更衣处，初见墙西半树开。

刘克庄

刘克庄　谢韩孔惠见访

千林黄落涧冰坚，应是江湖作雪天。

偶有客过居士室，绝无人识孝廉船。

绣衣二使交章荐，黄册诸郎律赋传。

莫向明时嗟不遇，乃翁穮蓘子逢年。

刘克庄

刘克庄　谢景竹方寺丞惠衣二首

赣州牧念予绝洁，见遗上衣并下裳。

泽畔羊裘未韬晦，雪中鹤氅太清狂。

笑金谷友望尘缪，经紫阳翁考古详。

更惠鸡栖车一乘，十分结裹老文昌。

刘克庄

刘克庄　谢景竹方寺丞惠衣二首

初裁隐服师极陆，忽赠送身章别一般。

似雪精絺为表襮，比花文锦作中单。

何妨俗笑浩然耸，不要人怜范叔寒。

孰若子衣安且吉，绝胜剑履进贤冠。

刘克庄

刘克庄　谢王尚贤见访

畏跌始知筇有力，怯寒常以衲蒙头。

诗名吾不如公干，清兴君何减子猷。

林下方将分半席，江边作麽返扁舟。

骚坛尚有阳岩在，岂必担簦更远求。

刘克庄

刘克庄　谢诸寓贵载酒

樗翁九帙逢初度，洛社耆英共举杯。

富相苦邀康节入，温公亦喜小程来。

每惭席上陪真率，谁道窝中爱打乖。

不怕醉归卢老攧，芙蓉月恰照人怀。

刘克庄

刘克庄　谢诸寓贵载酒

洛中旧话谁拈出，几载寥寥有此杯。

迂叟力辞年高晚，先贤羞与尹俱来。

宁陪邵子称安乐，免使欧公笑僻乖。

况值霜天好风月，皱眉不若且舒怀。

刘克庄

刘克庄　谢诸寓贵载酒

景迫桑榆欢意少，相依药碗与茶杯。

忽闻有客载醪过，谁道无人裹饭来。

家在恍惊如鹤化，岁丰未可罪龙乖。

闲吟不与君争巧，自作村田乐散怀。

刘克庄

刘克庄　辛亥各口占十绝

曝背聊披陶子絮，压衣且击吕公条。

可怜太白心犹騣，不著蓑衣着锦袍。

刘克庄

刘克庄　辛亥各口占十绝

和靖湖边冷笑人，白头来恋属车尘。

此行莫与孤山诀，重见除非是后身。

刘克庄

刘克庄　辛亥各口占十绝

苇间一叶且延缘，奎壁祥光上烛天。

定有异人遥望气，个船不是米家船。

刘克庄

刘克庄　辛亥各口占十绝

乞骸亲奉留行韶，擢发犹蒙掩覆恩。

泽畔累臣回首处，汤村已远更徐村。

刘克庄

刘克庄　辛亥各口占十绝

玉局摛文毫尚湿，金华开卷席犹温。

不妨缴纳朝堂了，帝赐新衔号后村。

刘克庄

刘克庄　辛亥各口占十绝

汗脚谁教上玉台，却寻前路击芒鞋。

自嫌到了无仙分，已踏金鳌跌下来。

刘克庄

刘克庄　辛亥各口占十绝

向来宠辱皆虚假，老去亲冤两扫平。

岂有陈三送迁客，亦无邢七卖先生。

刘克庄

刘克庄　辛亥各口占十绝

院吏忙抄诏草辞，家奴却负锦囊随。

更无客议坡公制，一任人嘲李老诗。

刘克庄

刘克庄　辛亥各口占十绝

柱史颂卿压病身，年高拜立两愁人。

龙钟忽被还山诏，腰脚于今得欠伸。

刘克庄

刘克庄　辛亥各口占十绝

诛虎窃弓谁继者，留邕执笔定何如。

东都台阁犹多士，未便无人续汉书。

刘克庄

刘克庄　辛亥去国陈宗之胡希圣送行避谤不敢见希圣赠二诗亦不敢答乙卯追和

苛留不觉夏徂秋，甚笑周飆却效尤。

往圣明言衰戒得，先贤亦谓耄宜休。

空疏谒帝无高论，老退明农已熟筹。

惭愧二君更迂阔，远看逐客欲何求。

刘克庄

刘克庄　辛亥去国陈宗之胡希圣送行避谤不敢见希圣赠二诗亦不敢答乙卯追和

屡叩龙墀自免冠，虺雙初喜卸华鞍。

病疏宾客麾之去，老爱儿孙遗以安。

夙昔赐茶邻御座，即今送菜仰园官。

萧然几案无书册，时取君诗反覆看。

刘克庄

刘克庄　辛亥三月九日宿囊山

已买荒山卜毳藏，岂知来此借禅床。

傍人尽怪病摩诘，送客不嫌穷孟尝。

皓白群仙应笑老，昏花太乙谩分光。

何时邻里持牛酒，却贺先生返故乡。

刘克庄

刘克庄　辛卯春日

甫报弓旌召，俄闻弹射攻。

匹如饮甘露，又似斩春风。

云梦吞伊辈，须弥纳个中。

故山多芧栗，不必问狙公。

刘克庄

刘克庄　辛卯满散天基节即事六首

老作黄冠返旧山，尚支驿料破衙官。

孤臣毫发皆君赐，独坐风廊不觉寒。

刘克庄

刘克庄　辛卯满散天基节即事六首

门庑无人殿未开，白头散吏久徘徊。

年年岁岁千秋节，长占群官第一来。

刘克庄

刘克庄　辛卯满散天基节即事六首

闻说都人竞出嬉，御街箫鼓倍年时。

相公入奏天颜喜，半夜扬州送捷旗。

刘克庄

刘克庄　辛卯满散天基节即事六首

约已隆亲礼不同，钧天无宴锡臣工。

太皇勋德侔高帝，陛下谦恭似孝宗。

刘克庄

刘克庄　辛卯满散天基节即事六首

野衲云云祝圣躬，亦拈拂子演宗风。

恨渠僻陋无闻见，不识光公与杲公。

刘克庄

刘克庄　辛卯满散天基节即事六首

小臣无状挂丹书，还着青袍两载馀。

物色依然如碧鹳，阶衔久矣削绯鱼。

刘克庄

刘克庄　新春二首

闻禽啄木心犹喜，跃马追花事已非。

今与东皇盟歃了，留春死不放春归。

刘克庄

刘克庄　新春二首

春说吾去留靡定，又云君醉醒难知。

即愁醉里逃而去，不道先生有醒时。

刘克庄

刘克庄　新凉理故书有感二首

□□先帝开宣室，频领群儒上石渠。

奏牍三千前日事，寓言十九暮年书。

色空勘破偏盲久，记诵俱忘一载馀。

西晋诸人惟乐令，肯将石教矫玄虚。

刘克庄

刘克庄　新凉理故书有感二首

空花瞥过似浮荣，海水难湔是恶名。

功比禹轲真学者，罪浮桀纣亦书生。

国师族覆惭家训，太尉朝危悔宦情。

束起陈编呼伯雅，胸中磊磈暂浇平。

刘克庄

刘克庄　新蓬二岭

路入云端一线微，行人窃笑仆交讥。

空囊非有连城璧，作麽携从间道归。

刘克庄

刘克庄　新亭

此是晋人游集处，当时风景与今同。

不干铁鏁楼船力，似是蒲葵尘柄功。

几簇旌旗秋色里，百年陵阙泪痕中。

兴亡毕竟缘何事，专罪清谈恐未公。

刘克庄

刘克庄　新勋侄宰松溪

麦垅青黄接，花封紫皂催。

汝能驯雉否，吾亦割鸡来。

琴调谁知者，租瘢岂忍哉。

试询县斋客，莫也有澹台。

刘克庄

刘克庄　新元二首

朝三暮四昔尚童，逾七望八今成翁。

见佛未肯右肩袒，对客尝称左耳聋。

叩额有疏拜墀下，断腕无麻纳禁中。

自怜老病菁华竭，不及花枝岁岁红。

刘克庄

刘克庄　新元二首

朝来微霰阁轻阴，揽镜空添雪满簪。

官送桃符犹懒写，儿酬椒酒勿多斟。

病于懽事全然淡，老觉春寒未易禁。

惟有改诗成一癖，消磨不尽少年心。

刘克庄

刘克庄　信庵丞相为余作墨梅二轴谢以小诗

天畀村翁一段奇，发函虹气贯茅茨。

肯移金鼎调元手，为作玉龙檠雪枝。

绝艳从教百花妒，秘藏莫遣六丁知。

信庵丞相亲分付，麽去花光与补之。

刘克庄

刘克庄　兴化县

绕县百千峰，初疑路不通。

居民犹太古，令尹似春风。

筝远呼难至，杯寒吸易空。

却从归路望，飞榭半天中。

刘克庄

刘克庄　行期一首

□□同登市骏台，柳边花底早朝回。

仕如枘凿难投合，身几麾招老去来。

近师旷傍吾岂敢，居枚叟右众应猜。

暮年怕与家山别，门外弓旌莫苦催。

刘克庄

刘克庄　熊主簿示梅花十绝诗至梅花已过因观海棠辄次其韵

万蕊千葩染似红，停杯无语恨东风。

薄寒且为花愁恼，何况开时值雨中。

刘克庄

刘克庄　熊主簿示梅花十绝诗至梅花已过因观海棠辄次其韵

红点霏霏似撒沙，荒园幻作五侯家。

自怜改尽青青鬓，无力栽花且看花。

刘克庄

刘克庄　熊主簿示梅花十绝诗至梅花已过因观海棠辄次其韵

几树繁红映碧湾，苎萝山下见芳颜。

分明消得黄金屋，却堕荒蹊野径间。

刘克庄

刘克庄　熊主簿示梅花十绝诗至梅花已过因观海棠辄次其韵

颠风猛雨阻追攀，欲问春留数日间。

过眼红云成白云，到晴只恐没花看。

刘克庄

刘克庄　熊主簿示梅花十绝诗至梅花已过因观海棠辄次其韵

梅太酸寒兰太清，海棠方可入丹青。

赵昌骨朽徐熙死，谁写春风上锦屏。

刘克庄

刘克庄　熊主簿示梅花十绝诗至梅花已过因观海棠辄次其韵

特以秾纖压众芳，痴人痴杀恨无香。

问渠妩媚房栊里，何似庄严几研傍。

刘克庄

刘克庄　熊主簿示梅花十绝诗至梅花已过因观海棠辄次其韵

共倒残尊过日西，重来花事想参差。

建阳主簿今才子，焉可无诗补杜诗。

刘克庄

刘克庄　熊主簿示梅花十绝诗至梅花已过因观海棠辄次其韵

归骑何须抵死催，且拈落蕊藉苍苔。

平生酷喜坡长句，笔力今谁可夺胎。

刘克庄

刘克庄　熊主簿示梅花十绝诗至梅花已过因观海棠辄次其韵

暮雨廉纖似入梅，一春花月欠攀陪。

草生后圃深三尺，也道身为县令来。

刘克庄

刘克庄　熊主簿示梅花十绝诗至梅花已过因观海棠辄次其韵

海棠洞下醉忘归，岁月如驰不可追。

想得千株今合抱，此生未卜再游时。

刘克庄

刘克庄　休致

休致后欣荣念薄，利名中伏祸机深。

蔺卿反仅能全璧，疏传归才有赐金。

福过安知衔秽袜，朝回犹叹负香衾。

山中猿鹤休猜怪，方表先生铁石。

刘克庄

刘克庄　戌妇词三首

织锦为书寄雁飞，功名从古恨无机。

良人白首沙场里，何日封侯建节归。

刘克庄

刘克庄　戌妇词三首

昨日人回问塞垣，阵前多有未招魂。

营司不许分明哭，寒月家家照泪痕。

刘克庄

刘克庄　戌妇词三首

九月严霜塞下飞。连营回首望寒衣。

将军纵上移屯奏，无柰公卿半是非。

刘克庄

刘克庄　昩士张季携所注三略访西山先生既跋其书余复题二绝于卷尾

张生快士非拘儒，袖出一编相斫书。

扑虱拍蚊吾不忍，断蛇刺虎子何粗。

刘克庄

刘克庄　昩士张季携所注三略访西山先生既跋其书余复题二绝于卷尾

千里从师细讲评，横渠昔亦谒高平。

自从受得中庸了，止说西铭不说兵。

刘克庄

刘克庄　徐洪二公再和二诗余亦随喜

腰臂拘挛倦笏绅，笺天乞得水云身。

古书一点心源合，时事千茎鬓雪新。

世重晚香并晚节，史难全传更全人。

岁寒赖有梅相伴，先向南枝漏泄春。

刘克庄

刘克庄　徐洪二公再和二诗余亦随喜

龙钟讵可备藩臣，半俸恩深胜在陈。

熏鼠少曾开北牖。杀牛何必效东邻。

笺天疏许初还笏，上水船难更掌纶。

幼读学而浑忘却，岂能歌凤又书麟。

刘克庄

刘克庄　徐洪二公再和二诗余亦随喜

松风地籁瀑天绅，下有苔矶著老身。

僵卧从教茅屋破，放歌不犯玉台新。

陶元亮可羲皇上，管幼安非汉魏人。

酒禁近来开一线，霜天便觉满怀春。

刘克庄

刘克庄　徐洪二公再和二诗余亦随喜

久愧君恩禄具臣，太仓非有粟陈陈。

立朝到老羞营窟，避客经年少觌邻。

鹤夜失鸣犹给料，鱼寒不食已收纶。

小瓢如玺犹慵佩，何况金龟与玉麟。

刘克庄

刘克庄　徐懋功饷酒用其韵

少时酒伴尽豪雄，岁晚瓶罍一并空。

方叹独醒吟泽畔，忽勤分饷到篱东。

鲲鲸有量真溟涬，螟蠃无知妄异同。

老矣此身何处着，便应埋向醉乡中。

刘克庄

刘克庄　徐孺子墓

今晓安坟意，梅仙旧廨傍。

醢成龙不至，罗设凤高翔。

党锢人俱烬，先生骨尚香。

小诗拈未出，何以侑椒浆。

刘克庄

刘克庄　徐潭即事二首

不要元戎访草堂，勿烦儿子表泷冈。

一窗看设囊萤几，四壁惟安梦蝶床。

聊与僧分半间屋，且无人夺上三房。

韩公作志潘郎诔，得似先生自举扬。

刘克庄

刘克庄　徐潭即事二首

一生常寄人篱落，入手斯丘得自专。

防墓向来封四尺，骊山何必锢三泉。

暮年已作饰巾客，它日那无挂剑贤。

种万株松千本桂，不忧千载不参天。

刘克庄

刘克庄　徐偃王庙

仁暴由来各异施，秦徐至竟孰雄雌。

君看骊岫今无墓，得似柯山尚有祠。

刘克庄

刘克庄　徐仲晦以尚书郎召

进立乎朝多惮黯，谊形于色欲烹桑。

瞻前昔遍参诸老，殿后今留遗嗣皇。

主圣方当亲上辇，时清未可梦凝香。

蒲轮定以何时发，耄瞎难占紫气祥。

刘克庄

刘克庄　叙伦五言二十首

杞辱中丞世，歆臣二姓廷。

如何出腹子，反不以螟蛉。

刘克庄

刘克庄　叙伦五言二十首

千古灵胥怒，惟知有伍奢。

安知崇伯子，北面事重华。

刘克庄

刘克庄　叙伦五言二十首

博览劳丸胆，精思恐呕心。

可怜亲养薄，难报母恩深。

刘克庄

刘克庄　叙伦五言二十首

文若忠于操，嘉宝谄事温。

晦翁叹难嗣，坡老惜无孙。

刘克庄

刘克庄　叙伦五言二十首

季历并公旦，均为未尽伦。

吾评千万世，两个采薇人。

刘克庄

刘克庄　叙伦五言二十首

翁子妻求诀，羞惭婿负薪。

不如辟纑妇，保守灌园人。

刘克庄

刘克庄　叙伦五言二十首

为固续汉史，嗔原作楚骚。

伟哉二女子，才学识俱高。

刘克庄

刘克庄　叙伦五言二十首

二王与二阮，尊幼自相推。

却恐外人笑，儿痴叔亦痴。

刘克庄

刘克庄　叙伦五言二十首

坚猛一时雄，犹知有谢公。

王郎乳臭子，敢以婿挝翁。

刘克庄

刘克庄　叙伦五言二十首

晨膳嫌羹薄，寒机怪织迟。

阿家语新妇，汝有作家时。

刘克庄

刘克庄　叙伦五言二十首

澄少危加杖，平肥亦食糠。

刘郎豁如者，辧釜未能忘。

刘克庄

刘克庄　叙伦五言二十首

太傅风流祖，亲朋共手谈。

元来棋有智，输墅与羊昙。

刘克庄

刘克庄　叙伦五言二十首

难泯同胞好，每因长舌疏。

若能谐妇姒，九世可同居。

刘克庄

刘克庄　叙伦五言二十首

田蚡坐东向，贵加诸父兄。

请渠观涑水，不敢齿耆英。

刘克庄

刘克庄　叙伦五言二十首

张陈翻覆易，管鲍始终难。

帝腹容加膝，刘郎尚岁寒。

【卷36】

刘克庄

刘克庄　叙伦五言二十首

[以上题及诗均残缺]少全。若论死生无愧怍，

幅巾岂不胜貂蝉。

刘克庄

刘克庄　玄山观

来瞻石像看唐碑，一径苍松映碧漪。

闻说宋公曾住此，寄声过客细吟诗。

刘克庄

刘克庄　穴蚁一首

穴蚁能防患，常于未雨移。

聚如营洛日，散似去邠时。

断续缘高壁，周遭避浅池。

谁为谋国者，见事反伤迟。

刘克庄

刘克庄　学进士作大方无隅二首

趋出范围表，席子主之大。

理同然不异，隅至此俱无。

圣岂东西判，游何内外拘。

鹄边天浩浩，蜗角国区区。

广可包三极，微宁泣一夫。

晚知庄老诞，终向孔门趋。

刘克庄

刘克庄　学进士作大方无隅二首

举世游方内，规规臆见拘。

惟其全体大，所以四隅无。

矩絜岂能尽，轨同安有殊。

其崖谁见者，何岸可登乎。

固异管窥智，宁如斗绝区。

彼哉露圭角，毋乃小人儒。

刘克庄

刘克庄　雪

衰桐无叶报萧飕，卧听窗声作许愁。

檠暗冷光侵砚几，瓦疏飞片落香篝。

病思结客游梁苑，狂爱提军人蔡州。

也欲访梅湖畔去，黄尘满袖欲盟鸥。

刘克庄

刘克庄　雪峰寺

七里深林集暮鸦，插空金碧被林遮。

华堂何止容千衲，菜地犹堪置万家。

虎去有灵知伏弩，僧来叙旧约分茶。

世人要识峰头冷，六月重绵坐结跏。

刘克庄

刘克庄　雪观顾夫人哀诗二首

贞烈过男子，当于简册求。

剪鬟众宾款，断臂六臣羞。

防墓铭旌远，泷冈宰树秋。

可怜彤管废，史笔未曾收。

刘克庄

刘克庄　雪观顾夫人哀诗二首

吾母尤高洁，夫人亦步趋。

书窗共残烛，禅几对团蒲。

不愧顾家妇，能存赵氏孤。

郎君奉鸾诰，聊足报亲劬。

刘克庄

刘克庄　循梅路口四首

赣客纷纷露刃过，断无徼吏敢讥诃。

身今自是牢盆长，较尔能贤得几何。

刘克庄

刘克庄　循梅路口四首

导吏仓忙乞调兵，未应机动遣鸥惊。

传闻老子单车至，惭愧偷儿让路行。

刘克庄

刘克庄　循梅路口四首

钞法如弓末愈张，可堪于比更求详。

只应新执牙筹者，拾得研桑肘后方。

刘克庄

刘克庄　循梅路口四首

三十年来边宿兵，大农无计饱连营。

元来有个浮盐策，南渡诸贤未讲明。

刘克庄

刘克庄　训蒙二首

汉魏以前犹古雅，宋齐而下稍淫哇。

剪裁贫女机中素，扑卖都人担上花。

括帖不离初学记，管蠡乌睹大方家。

世间跛鳖难鞭策，安得龙媒出渥洼。

刘克庄

刘克庄　训蒙二首

少喜浮名谬激昂，晚温故读稍精详。

易全何患乾坤毁，骚在堪争日月光。

漆简字更经学误，玉台体出选诗亡。

残年欲尚鞭吾后，谁道先生已耄荒。

刘克庄

刘克庄　烟竹铺

野迥村疏起暮寒，偶逢废驿卸征鞍。

主人家比渔舟小，客子房如鹤栅宽。

灯与邻通眠未易，风从壁入避尤难。

似闻南去加萧索，一夜披衣坐不安。

刘克庄

刘克庄　延平汤使君惠双溪楼记跋以小诗

吾评此记前无古，历历溪山在目中。

潦后数椽谁朴斩，云间千尺忽青红。

比滁亭笔尤高简，与洛桥碑角长雄。

父老皆云侯苦节，咄嗟幻出化人宫。

刘克庄

刘克庄　严关新洞

羽客初寻见，因于此葺庐。

未能平险峻，先拟架空虚。

磴路樵相引，山名尉自书。

看来临驿道，未必有仙居。

刘克庄

刘克庄　炎关

关北关南气候分，雪飞不过古来云。

若非曾发看山愿，老大何因入瘴云。

刘克庄

刘克庄　演雅二十韵

学道无所得，惟于鄙事能。

九帙后篇什，来世有公评。

岂未登社坛，直欲破刘城。

六言与七字，如九转炼成。

宇宙中间物，琐屑不记名。

孰能通伦类，挑抉其微情。

蛾以灯为光，蚊众成雷声。

桑老蚕茧白，草腐萤爝明。

幽谷闻绵蛮，知有迁乔莺。

落日见科斗，深夜有蝈鸣。

蚋嗜醯杂袭，蚓饮泉亦清。

蝇吮血美炙，犬以秽为鲭。

蛇非性好曲，蠖负屈求伸。

蚤惧鸺鷙撮，自匿于衣巾，

虱愁犊鼻破，不免景略扪。

狐依冢作崇，鼠谓社可凭。

痛掴一掌血，饱食五鼎烹。

畴昔同袍子，来问侬师承。

前柴桑处士，后半山老人。

讵能追高雅，或可洗腐陈。

刘克庄

刘克庄　砚

圆眼珠单颗，方穿玉一洼。

宝如双白璧，草了十黄麻。

刘克庄

刘克庄　雁阵

出塞行行如出战，衔芦寂寂类衔枚。

平沙夜宿排形势，谁为王师破得来。

刘克庄

刘克庄　燕

昔人怀故主，季世绝贫交。

汝胜炎凉者，年年归旧巢。

刘克庄

刘克庄　燕二首

曾客乌衣看落花，春风吹影傍天涯。

茅檐亦有安巢地，何必王家与谢家。

刘克庄

刘克庄　燕二首

野老柴门日日开，且无栏槛碍飞回。

劝君莫入珠帘去，羯鼓如雷打出来。

刘克庄

刘克庄　扬州作

几多精甲没黄沙，野哭遥怜战士家。

瓜渡月明空粉堞，芜城烟断只昏鸦。

似闻汉使攽王醢，尚喜胡儿剖帝羓。

怊怅两淮蚕织地，春风不复长桑芽。

刘克庄

刘克庄　羊城使者庙

山川殊壮丽，井邑亦繁雄。

独有羊城庙，萧然瓦砾中。

刘克庄

刘克庄　羊毫笔

拔到髯生族，多因兔颖稀。

只宜茅舍用，难向玉堂挥。

弄翰虚名似，吹毛本质非。

儿曹贪价贱，鸦蚓扫如飞。

刘克庄

刘克庄　腰痛

偶得休文病，行迟卧不安。

益绵身尚怯，加剂脉犹寒。

扶出看山易，驱教立雪难。

边头方募士，自愧已衰残。

刘克庄

刘克庄　尧庙

帝与天同大，天存帝亦存。

桑麻通绝徼，箫鼓出深村。

水至孤亭合，山居列岫尊。

尚馀土阶意，樵牧践篱藩。

刘克庄

刘克庄　药洲四首

非有干时策，聊为避地图。

昔人补勾漏，老子管仙湖。

刘克庄

刘克庄　药洲四首

役民如犬马，国破作降俘。

往往湖中石，宣和艮岳无。

刘克庄

刘克庄　药洲四首

怪怪奇奇石，谁能辨丑妍。

莫教赞皇见，定辇入平泉。

刘克庄

刘克庄　药洲四首

观寺临湖上，亭台出柳间。

都忘来五岭，将谓在孤山。

刘克庄

刘克庄　冶城

断镞遗钥不可求，西风古意满原头。

孙齐数子如春梦，王谢千年有旧游。

高塔不知何代作，暮笳似说昔人愁。

神州只在阑干北，度度来时怕上楼。

刘克庄

刘克庄　野望

稍有西风起，孤筇挟自随。

名山多着寺，古林必为祠。

鸟过投林急，樵归度嶂迟。

相寻惟有月，搔首待移时。

刘克庄

刘克庄　野性

野性无羁束，人间毁誉轻。

客言诗惹谤，妻谏酒伤生。

窗纳邻峰碧，瓢分远涧清。

近来尤少睡，打坐到钟声。

刘克庄

刘克庄　叶桂发助教从李用之秘监于潮阳李持节使广部叶辞归福唐小诗话别

贺监空多惜别情，木绵花得似三荆。

打包便是参禅客，垂橐何须使鬼兄。

小郭今宁无赵子，四门古亦有欧生。

南辕不涉贪泉境，归去诗肠彻底清。

刘克庄

刘克庄　夜登甘露山二首

小家三两户，荒巘万千重。

有月犬时吠，无人泉自舂。

刘克庄

刘克庄　夜登甘露山二首

月落宿禽起，幽人殊未回。

不知何处磬，迢递过山来。

刘克庄

刘克庄　夜读传灯杂书六言八首

曾为魔女摄入，亦被罔明唤回。

锦覆陷阱可畏，铁铸门关勿开。

刘克庄

刘克庄　夜读传灯杂书六言八首

稍喜世缘渐薄，尚嫌家事相关。

种子入豹林谷，庞公遁鹿门山。

刘克庄

刘克庄　夜读传灯杂书六言八首

达人蘧蘧梦觉，呆汉屑屑往来。

剪断郭郎线索，送还赵老灯台。

刘克庄

刘克庄　夜读传灯杂书六言八首

神秀元来得法，志公了不见几。

半夜一钵南迈，明朝只履西归。

刘克庄

刘克庄　夜读传灯杂书六言八首

麟经之笔既绝，蚕室之书遂行。

聃非二子同传，齐鲁两生失名。

刘克庄

刘克庄　夜读传灯杂书六言八首

悠然东篱把菊，登彼西山采薇。

重华去我已久，神农没矣安归。

刘克庄

刘克庄　夜读传灯杂书六言八首

赠半山翁甚美，责临淄公不轻。

大苏肯念旧恶，小宋犹有宿酲。

刘克庄

刘克庄　夜读传灯杂书六言八首

孙以献公称祖，妻以康子谥夫。

何必议郎博士，千秋万岁称呼。

刘克庄

刘克庄　夜读乐平吴燊书钞用与伯纪韵

病思羁怀少豫忻，暮年犹幸友多闻。

千枝管秃因稽古，一啜芹甘欲献君。

明主何曾轻朴学，后儒大率读今文。

藏山俟圣吾侪事，何秘时人好子云。

刘克庄

刘克庄　夜过瑞香庵作

夜深扪绝顶，童子旋开扉。

问客来何暮，云僧去未归。

山空闻瀑泻，林黑见萤飞。

此境惟予爱，他人到想稀。

刘克庄

刘克庄　夜检故书得孙季蕃词有怀其人二首

贪听谯更夜未眠，偶拈一卷向灯前。

凤箫按谱声声叶，鲛帕盛珠颗颗圆。

洛叟曾规秦学士，蜀公晚喜柳屯田。

江湖冷落词人少，难起花翁傍酒边。

刘克庄

刘克庄　夜检故书得孙季蕃词有怀其人二首

中年豪宕以词行，醉墨淋漓一座倾。

昔竞捧笺求少蕴，今谁沥酒吊耆卿。

戴花起舞生无闷，荐菊为肴死亦清。

愁绝水仙祠畔路，萋萋原草几枯荣。

刘克庄

刘克庄　夜饮方湖

贪听月下小丛歌，掷去金蕉吸碧荷。

四面凉如浮震泽，五更渴欲挽斜河。

古称贤达谁存者，今不懽娱柰老何。

长笑岘山空感慨，羊公湛辈两消磨。

刘克庄

刘克庄　夜坐二首

坐久乌薪尽，呼童扫叶忙。

海风过雪冷，冬夜抵年长。

故纸真糟粕，枯骴孰臭香。

老无闲记性，读罢转头忘。

刘克庄

刘克庄　夜坐二首

依约前生是蠹鱼，坐窗不觉晓钟馀。

都忘还笏休官了，浑是担簦应举初。

亥豕安能承谬误，雪萤尚欲补空疏。

玄花生眼蜩鸣耳，贪校新抄数板书。

刘克庄

刘克庄　夜坐二首

并拥三重絮，犹新二尺檠。

屋高先见月，城远忽闻更。

藜杖光芒歇，茅柴力量轻。

若非檐铁响，淡杀老书生。

刘克庄

刘克庄　夜坐二首

世法人情已尽抛，深林自占一枝巢。

病来不饮疏欢伯，老去惟书作淡交。

马尾动烦刊笔误，蝇头尚可就灯抄。

山空月落商歌起，不管秋风卷屋茅。

刘克庄

刘克庄　谒墓五首

甘霖长濑四五尺，宿雾缄山三两重。

惭愧□□□□策，年年来为母浇松。

刘克庄

刘克庄　谒墓五首

尼父常言讳徵在，释迦说法向摩耶。

僧伽端的□□姓，络秀何须有外家。

刘克庄

刘克庄　谒墓五首

先君遗令有馀哀，自扫苍苔酹一杯。

八十孤孙头尽白，未知更得几回来。

刘克庄

刘克庄　谒墓五首

庵里僧应行脚去，龛中佛也为眉嚬。

炎炎昔有□□者，寂寂今无上冢人。

刘克庄

刘克庄　谒墓五首

鬓毛雪尽难重绿，烧地春来又再青。

但出郭门行十里，新丘大半是余铭。

刘克庄

刘克庄　谒南岳

中原昔分裂，五岳仅存一。

嗟余生东南，有眼乃未觌。

清晨犯寒栗，马上青历历。

怪云何处来，对面失崷崒。

午投胜业寺，僧讶余不怿。

茗馀因献嘲，君定非韩匹。

彼来既轩露，君至若封鐍。

余谓僧无躁，兹可以理诘。

止僧坐悦亭，霾翳忽冰释。

石廪先呈身，{左山右勾}嵝俄见脊。

须臾天柱开，最后祝融出。

高峰七十二，固已得彷佛。

邺侯何尝死，懒残元非寂。

恍疑在山中，明当往寻觅。

咄哉三尺雪，孤此一双屐。

驾言款灵琐，楼堞晃丹赤。

柏深不见人，画妙如新笔。

珠珑千娉婷，弹棋拊瑶瑟。

茫茫鬼神事，荒幻难穷悉。

吾师太史公，江淮遍浪迹。

兹焉又浮湘，汗漫恣游陟。

虽然乏毫端，亦颇增目力。

规模五字体，蟠屈万丈碧。

诗成投褚中，何必题庙壁。

刘克庄

刘克庄　一念

一念才萌帝已临，岂容纖芥自欺心。

夜犹养气操存熟，晨偶科头警惧深。

跌宕少曾希管葛，敛藏晚欲学柴参。

小窗稍觉春宵冷，自设篝炉置楮衾。

刘克庄

刘克庄　移居二首

庭下蔷薇树，花开玉雪球。

主人明日去，相对似含愁。

刘克庄

刘克庄　移居二首

邻曲无还往，何由有别情。

惟应小窗月，长记读书声。

刘克庄

刘克庄　遗编

短发萧萧老日侵，遗编未敢废研寻。

薰莸理欲迷通义，衮斧忠邪害恕心。

笃信圣贤常事左，稍知治乱每忧深。

人生有腹当盛酒，谁遣吾侪著古今。

刘克庄

刘克庄　乙丑元日口号十首

三白吴中梅花雪，一穟海南沉水烟。

劝汝杯酒令汝寿，著婆衫子拜婆年。

刘克庄

刘克庄　乙丑元日口号十首

俗情讳老难藏老，暮景添年是减年。

举力田科虽殿后，序乡饮酒却居前。

刘克庄

刘克庄　乙丑元日口号十首

痴呆已肖木鸡状，行走不减竹马时。

太平期恰当今日，嬉戏翁浑如小儿。

刘克庄

刘克庄　乙丑元日口号十首

方坐皋此开讲肆，忽看傀儡至优场。

此翁奇奇又怪怪，若非伪学即阳狂。

刘克庄

刘克庄　乙丑元日口号十首

伴壮丁骑秧马出，看儿童放纸鸢嬉。

老无忧责庸非福，身是神仙不知知。

刘克庄

刘克庄　乙丑元日口号十首

无春一点到田庐，有雪千茎上鬓须。

昧爽小孙唤翁起，劝簪柏叶饮屠苏。

刘克庄

刘克庄　乙丑元日口号十首

遵新天子法永阜，为先皇帝服通丧。

初元年素幄视草，千万世青史有光。

刘克庄

刘克庄　乙丑元日口号十首

新擢咸淳两台端，可继庆历四谏官。

安知千载无南董，异日求君谏草看。

刘克庄

刘克庄　乙丑元日口号十首

圣主出矣千载遇，王言大哉万口夸。

闻道朝廷却苞篚，更无方镇进鞭靴。

刘克庄

刘克庄　乙丑元日口号十首

作庆历诗赓石介，读开元报喜孙樵。

自节蒉桴谐律吕，岂无木铎采风谣。

刘克庄

刘克庄　乙卯端午十绝

不曾窥户外，偶出至溪边。

欲访斩蛟庙，聊呼放鸭船。

刘克庄

刘克庄　乙卯端午十绝

桃李已成尘，葵榴各斗新。

红颜年少子，白发背时人。

刘克庄

刘克庄　乙卯端午十绝

餐菊饮朝露，平生不歠醨。

与龙争角黍，无乃谤湘累。

刘克庄

刘克庄　乙卯端午十绝

唤起龙泉老，侬今把

缗。

还公旗与鼓，别付夺标人。

刘克庄

刘克庄　乙卯端午十绝

不喜追风骠，尤憎竞渡船。

宁为之反殿，怕着祖生先。

刘克庄

刘克庄　乙卯端午十绝

时服颁周府，薰弦奏舜廊。

未知新帖子，几首似欧阳。

刘克庄

刘克庄　乙卯端午十绝

客屦自来去，山翁病不知。

座无掬道士，门有艾天师。

刘克庄

刘克庄　乙卯端午十绝

儿女需京缬，经时买未归。

似嫌无艾虎，不肯换生衣。

刘克庄

刘克庄　乙卯端午十绝

韩庙坡为记，罗池愈制碑。

老农不识字，自唱送神诗。

刘克庄

刘克庄　乙卯端午十绝

朝朝责太平，日日御延英。

欲识太平处，鼕咚社鼓声。

刘克庄

刘克庄　乙卯岁除

井灶萧条岁又残，呼童扫地具杯盘。

村舂堪笑生涯俭，家祭方知拜起难。

衲坏蒙头寒自若，烛烧见跋夜将阑。

卧闻傩鼓咚过，不与诸孙作伴看。

刘克庄

刘克庄　乙卯元日

免赴早朝参扈从，径寻初服返樵渔。

前街鹤料权停阁，旧谴鸡竿已赦除。

手板抽还大丞相，颠毛秃尽老中书。

暮年相伴惟穷鬼，虚左迎渠莫送渠。

刘克庄

刘克庄　以宋香方红送听蛙翁答柬云两年来啖荔颗则动气按本草等书云荔枝能

奁封名品饷耆年，谊比□芹曝背然。

帖报能生采薪疾，谱言曾有荔枝仙。

朵颐笑我脾神馁，节腹知君气□全。

来岁郎官香烂熟，定分千颗沃馋涎。

刘克庄

刘克庄　以王家酒寄陈北山得二绝句诮酒味不如旧日之劲峭用韵二首

先生诗酒令俱严，一扫哇簧与市帘。

户大才高今吏部，故应笑小更嫌甜。

刘克庄

刘克庄　以王家酒寄陈北山得二绝句诮酒味不如旧日之劲峭用韵二首

醇醪易入醉人乡，劲酒难逢醒者尝。

王媪区区真小黠，随时增损畒中方。

刘克庄

刘克庄　蚁

呼童扫蚁子，勿上法堂阶。

渠出卖厅角，云参妙喜来。

刘克庄

刘克庄　倚伏

且可饮杯中物，谁能管身外愁。

秽袜奄终元载，短衾可敛黔娄。

刘克庄

刘克庄　忆毛易甫薛子舒

昔在江东会集时，二君独许话心期。

春风萧寺同登塔，落日荒台共读碑。

百吏染毫供草檄，万花围席看题诗。

那知数尺无情土，别后双埋玉树枝。

刘克庄

刘克庄　忆藕

昔过临平召伯时，小舟就买藕尤奇。

如拈玉麈凉双手，似泻金茎嚥上池。

好事染红无意绪，痴人蒸熟减风姿。

炎州地狭陂塘少，渴死相如欠药医。

刘克庄

刘克庄　忆强甫

临歧约共屠苏酒，及饮屠苏汝未归。

纵使举头瞻日近，可堪返顾见云飞。

索长安米难淹久，回剡溪船果是非。

别后安书如束笋，眼穿新岁雁来稀。

刘克庄

刘克庄　忆殇女

灵照羁魂章水西，冷风残雪古招提。

老怀已作空花看，更把楞严晓病妻。

刘克庄

刘克庄　忆昔

晚遇先皇诏起家，负金莲炬紫薇花。

犯颜屡抗涂归疏，断腕难操起复麻。

愚不入时逃北谷，老难待漏守东华。

人生惟有村田乐，未觉封侯胜种瓜。

刘克庄

刘克庄　忆昔

忆昔春郊共踏青，十人中已九凋零。

溘先未遣随朝落，殿后姑留作曙星。

老眼蝇书犹可读，微聋蚁闹不须听。

申公岁晚殊多事，白首番番诣汉廷。

【卷37】

刘克庄

刘克庄　忆昔二首

过去生中一念差，强扶衰朽践清华。

出灵芝殿浑忘却，入大槐宫岂梦耶。

不记省中红芍药，曾看天上碧桃花。

而今送老荒村里，且向溪边间麦麻。







卷195

刘克庄

刘克庄　忆昔二首

忆惜金鞭观玉台，当年并驾尽龙騫。

恰逢居易投诗去，又报奇章袖贽来。

病谢交游空感旧，老无气力尚怜才。

孟阳残锦都能几，莫为诸君更剪裁。

刘克庄

刘克庄　忆昔二首

犹记颛蒙昔未开，自鞭宁待父师哉。

残编常到鸡声彻，警枕频惊蝶梦回。

且可遍参学童子，未应一跳至如来。

丛林个个谈宗旨，谁是禅家大辩才。

刘克庄

刘克庄　忆昔二首

武皇好赋网群英，犹记龙颜赏墨卿。

白玉牒中曾有草，碧纱笼里本无名。

唐诗卒使张穷瞎，国语能令左失明。

老子一生嗜章句，故应天罚遣偏盲。

刘克庄

刘克庄　忆真州梅园

当年飞盖此追随，惨澹淮天月上时。

树密径铺毡共饮，花寒常怕笛先吹。

心怜玉雪空存梦，尘暗关山阻寄诗。

纵使京东兵暂过，可无一二斫残枝。

刘克庄

刘克庄　翌日宫教惠诗次韵二首

忘机沤鸟日相亲，鼻祖曾言畏四邻。

幸有山林容此老，不将篱落寄他人。

谁能交结今韩吕，犹记周旋昔郑陈。

晞发中庭躥足卧，绝胜雅拜望车尘。

刘克庄

刘克庄　翌日宫教惠诗次韵二首

即令身在水云间，不著斯人玉笋班。

子美步归犹恋阙，浩然肩耸径还山。

人情薄似平原酒，世路危于滟澦滩。

华栋把茅皆幻假，祝君黄发映朱颜。

刘克庄

刘克庄　意一元枢称张君平星术相法小诗将行

虽别号君平，谁知异姓名。

严惟下帘坐，张乃挈家行。

烽火连几辅，冰霜滞客程。

吾穷有诗耳，资汝谒公卿。

刘克庄

刘克庄　禋霈进封一首

忽得中都讯，纶言下玉墀。

名为开国子，实类出家儿。

不记操麻卷，犹堪谱荔枝。

吾方抽手扳，谷璧欲安施。

刘克庄

刘克庄　饮良翁宫教新第二首

拂袖归来计未疏，别规爽垲卜新居。

即今独擅百弓地，当日惟携一束书。

户外何须置行马，坐中不必尽悬鱼。

渠亦若与人家国，输与兴公赋遂初。

刘克庄

刘克庄　饮良翁宫教新第二首

负郭依山远市廛，高宜台榭下宜田。

径当外膏从盘谷，似向丹青见辋川。

别墅暮年□□□，□□□□□南迁。

与君幸已抽身了，共结黄鸡白酒缘。

刘克庄

刘克庄　饮者

大醉害心风，小醉卧咽呕。

世有大先生，一饮石五斗。

刘克庄

刘克庄　饮中题一首

曾从庄列问端倪，俗学区区等畒鸡。

佛法须偿蚯蚓债，帝魂化作杜鹃啼。

安知丞相嗔如屋，但见山公醉似泥。

它日门人求注脚，只须标作饮中题。

刘克庄

刘克庄　隐者

宁采箕山钓颍滨，放勋天大不能臣。

渔郎未必知年代，先有逃尧次避秦。

刘克庄

刘克庄　应真二首

五百逋逃士，刘郎不放心。

教醒阿罗汉，飞空无处寻。

刘克庄

刘克庄　应真二首

支解雠人毒，香涂施主恩。

对天剖肠胃，倒海洗亲冤。

刘克庄

刘克庄　莺粟

初疑邻女施未染，又似宫嫔剪彩成。

白白红红千万朵，不如雪外一枝横。

刘克庄

刘克庄　莺梭

掷柳迁乔大有情，交交时作弄机声。

洛阳三月春如锦，多少工夫织得成。

刘克庄

刘克庄　迎候艮翁二首

问讯江边白首郎，可堪留滞向殊方。

远游定有骚哀郢，新集应添赋吊湘。

得路诸公蛇入宇，去国几个鹤还乡。

与君大生于刘柳，岁晚邻翁约未偿。

刘克庄

刘克庄　迎候艮翁二首

恰则含香文德殿，俄而揽辔祝融峰。

得非麟角惊凡目，或是蛾眉妒冶容。

六丈一勾非恶意，两翁非对少欢悰。

西山北郭多幽事，虽老犹堪撰杖从。

刘克庄

刘克庄　迎候林德辅帅参一首

西埜约余同荐祢，六丁力尽不能留。

霜蹄屡蹶追风骠，皓首还登载月舟。

伊昔士元曾别驾，即今子美尚参谋。

浮荣膜外何须较，且可归来秉烛游。

刘克庄

刘克庄　萤蚁

萤微化因草，蚁聚国于槐。

缪析封侯爵，僭为思子台。

九泉谋蛰处，十月有霜来。

穹壤大如许，尔曹小矣哉。

刘克庄

刘克庄　永嘉曹君赠诗次韵一首

开卷沉吟首屡搔，想提诗律比戎韬。

清于学士茶烹雪，壮似将军弩射涛。

再茜三纁由染渍，久泉卷石可深高。

蜗庐自笑无卮酒，不得浇君道路劳。

刘克庄

刘克庄　永嘉黄九万见访

避暑惟高卧，柴门闭不通。

子来佩明月，予起濯清风。

有墅犹当赠，无城可得攻。

灵舒如见问，今作灌园翁。

刘克庄

刘克庄　咏邻人兰花

两盆去岁共移来，一置雕阑一委苔。

我拙事持令叶瘦，君能调护遣花开，

隶人挑蠹巡千匝，稚子浇泉走几回。

亦欲效颦耘小圃，地荒终恐费栽培。

刘克庄

刘克庄　咏史二首

虏入中原力不支，洛阳名胜浪相拥。

可怜挥麈人如璧，半夜排墙尚未知。

刘克庄

刘克庄　咏史二首

保惜金瓯未必非，台城至竟亦灰飞。

隐侯老任梁朝事，却为闲情减带围。

刘克庄

刘克庄　咏史五言二首

西都生昴宿，东井聚奎星。

仅可尊秦陛，安能肃汉廷。

收图懲灭籍，起蕝欠嵇经。

何况杯羹语，书之涴汗青。

刘克庄

刘克庄　咏史五言二首

虽化家为国，其如夏变夷。

可汗僭天子，萧后作阏氏。

玉检无升顶，珠襦有裸尸。

未应长乐老，饮酒又吟诗。

刘克庄

刘克庄　咏潇湘八景各一首　洞庭秋月

寄声谢轩帝，不必奏钧天。

一碧九万里，横吹铁笛眠。

刘克庄

刘克庄　咏潇湘八景各一首　江天暮雪

绛路泥尤滑，柴门扫不开。

子猷返棹后，不见有船来。

刘克庄

刘克庄　咏潇湘八景各一首　平沙雁落

背冷来趋暖，虽微善自谋。

如何才得意，飞去不回头。

刘克庄

刘克庄　咏潇湘八景各一首　山市晴岚

晓雾轻绡卷，岚光抹黛新。

萧条数家聚，三两趁墟人。

刘克庄

刘克庄　咏潇湘八景各一首　潇湘夜雨

楚泽秋声早，湘山暮色遥。

偏来短篷上，终夜滴萧萧。

刘克庄

刘克庄　咏潇湘八景各一首　烟寺晚钟

问寺莫知处，跻攀又潮洄。

惟钟藏不密，日暮过溪来。

刘克庄

刘克庄　咏潇湘八景各一首　渔村夕照

估客击征缆，渔家收钓筒。

何妨千嶂黑，犹作半江红。

刘克庄

刘克庄　咏潇湘八景各一首　远浦归帆

极目无边际，惟天与水连。

烟中帆几点，若个是君船。

刘克庄

刘克庄　用曹帅侍郎韵赠曹路分

曹侯书满腹，非以剑防身。

马上檄尤速，橐中诗不贫。

虏情工变诈，时论主和亲。

旗鼓何时建，方知国有人。

刘克庄

刘克庄　用洪君畴韵送徐仲晦赴乡郡二首

于君外物一毫轻，七聚争看锦昼行。

昔苦缿筩无路达，今欣蜡烛照天明。

潢池赤子思重活，青社饥民待再生。

前哲贵分人以德，独清不若众皆清。

刘克庄

刘克庄　用洪君畴韵送徐仲晦赴乡郡二首

传闻君相奖清修，印节移来某水丘。

范孟博非私奏劾，祁大夫不避亲讐。

青黄未接宜开廪，红腐无多谩唱筹。

事尚可为君努力，明时未好说归休。

刘克庄

刘克庄　用厚后弟强甫韵

老禅和筑退居庵，识路何须待指南。

野叟得年今九九，星翁布算更三三。

有诗入梦撩灵运，无藁藏山愧史谈。

愚智同归一抔土，管他后世传非聃。

刘克庄

刘克庄　用厚后弟强甫韵

先皇亲为扁溪庵，奎画煌煌阳世南。

多病安知年望九，归耕何幸岁登三。

新诗有弟聊相属，前事无人与共谈。

作饮中仙殊不恶，何须苦淡学瞿聃。

刘克庄

刘克庄　用厚后弟强甫韵

了无杰句似平庵，谩有高年企渭南。

铁汉堂堂才望八，铜人嘿嘿久缄三。

曾传鸿宝枕中诀，厌听狙丘稷下谈。

画史貌予殊不似，清舑安得耳如聃。

刘克庄

刘克庄　用厚后弟强甫韵

辞大丛林卓小庵，岂知捷径在终南。

狂歌不晓花十八，饿死休贪芧四三。

汉有子云尤苦思，晋惟逸少不清谈。

君看尼父生知者，问了苌弘又问聃。

刘克庄

刘克庄　用厚后弟强甫韵

不腆先畴与破庵，在汾水曲管岑南。

幽栖晚节巢林一，戆草当年及□三。

酒畒有期春共酌，书囊无底晓犹谈。

吾惽紫气难瞻瞩，未暇攀迎柱下聃。

刘克庄

刘克庄　用厚后弟强甫韵

岁晚归休老学庵，敢嗟白首滞周南。

在廷不欠秃翁一，开径宁无益友三。

地岂长房之可缩，天非邹衍所能谈。

桓郎狭小胶师说，未必雄书远过聃。

刘克庄

刘克庄　用厚后弟强甫韵

是处皆堪结草庵，宁论塞北与江南。

上林远赋讽才一，光范门书献至三。

麟获鲁西终圣笔，马浮江左坐玄谈。

古书疑信常相半，何必深疑御寇聃。

刘克庄

刘克庄　用厚后弟强甫韵

临池苫盖钓鱼庵，却笑温生起水南。

林下休官谁见一，岁寒取友不过三。

点黄岂有眉间喜，坚白都无舌本谈。

柱下首阳孰工拙，东方元未识夷聃。

刘克庄

刘克庄　用厚后弟强甫韵

无住先生独住庵，得朋犹冀自西南。

丹心事国忠无二，白首尊师谊在三。

诗少古风惟近体，学惭实践谩虚谈。

退之未离乎儒者，坐井观天错议聃。

刘克庄

刘克庄　用厚后弟强甫韵

把茅容膝强名庵，宜夏宜冬户向南。

雪厄黄精饥杜二，花欺白发笑陈三。

尔侬柏下已骨朽，此老橘中犹手谈。

惟有子长赞深远，诸家类以浅求聃。

刘克庄

刘克庄　用厚后弟强甫韵

春困齤齤卧蝶庵，欠伸跳出大槐南。

漂摇不借乌栖一，迂拙羞营狡窟三。

投辖孟公方痛饮，惊筵焦遂勿高谈。

谷神若果能无死，秦失何由却吊聃。

刘克庄

刘克庄　用厚后弟强甫韵

懒访半山云顶庵，且撑一叶泛溪南。

花间渐觉同游少，桑下何曾作宿三。

古人刘伶呼不醒，今无卫玠共谁谈。

五千言是家人语，长笑诸家误注聃。

刘克庄

刘克庄　用厚后弟强甫韵

素昧清真与顺庵，偶然爱唱望江南。

世因玉佩轻秦七，天把簑衣贵谢三。

郢可忧虞成永叹，汉方隆盛勿多谈。

古今大瞻惟蒙叟，不但诬丘又谤聃。

刘克庄

刘克庄　用旧韵赠莹上人

飞锡应来从鹫岭，卓茅浑未有蜂窠。

输他灵运先成佛，笑杀僧伽改姓何。

一半芋甘堪共饱，六如语妙不须多。

珍公棒喝方行用，肯着诗仙挂搭麽。

刘克庄

刘克庄　用强甫蒙仲韵十首

病著经旬卧小斋，一窗萤雪与谁偕。

季宣易尚资到溉，茂叔书曾取寿涯。

志苦白头宁退惰，论孤黄吻竞攻排。

兔园册子俱拈起，且放芙蓉月照怀。

刘克庄

刘克庄　用强甫蒙仲韵十首

绝无上足担簦至，仅有长须荷锸从。

乍可沙边狎虫鸟，谁能池上送夔龙。

入耆英社老能几，举力田科今不逢。

翠管檀槽方迭奏，未应考击到编钟。

刘克庄

刘克庄　用强甫蒙仲韵十首

不数浮溪与止斋，网罗欲与巽岩偕。

极知浩博窥辕固，未肯轻浮学祐涯。

愧我孤根难树立，误君初草未编排。

藏山行世俱闲事，莫把穷通累雅怀。

刘克庄

刘克庄　用强甫蒙仲韵十首

俊物终当腾踏去，钝榔犹欲溯洄从。

邻家东岂无□子，小屋西堪住士龙。

掷笔不求佳传作，署门怕与恶宾逢。

山歌亦自谐音节，莫管人嘲似哑钟。

刘克庄

刘克庄　用强甫蒙仲韵十首

老病难持绣佛斋，田翁泥欲与之偕。

凤凰渺渺翔千仞，牛马区区辨两涯。

骥尾传林劳附见，蛾眉班不待推排。

得君小住为佳耳，姑置闲谈叙别怀。

刘克庄

刘克庄　用强甫蒙仲韵十首

久矣设罗无客至，居然执简尚予从。

微辞幸不遭阳虎，几谏谁能谅触龙。

窃曼倩桃无复味，闻安期枣有谁逢。

残年饮啄随缘过，能费支离粟几钟。

刘克庄

刘克庄　用强甫蒙仲韵十首

玉堂岂必胜茅斋，误得虚名与谤偕。

法吏淬磨真出角，先生度量莫窥涯。

谤书堪丑毋庸辨，闷赋虽工未易排。

已设葛幮安菊枕，投床不觉到无怀。

刘克庄

刘克庄　用强甫蒙仲韵十首

幼磨铁砚翁同学，晚捧铜槃客鲜从。

十二相宁分虎鼠，两家子各判猪龙。

有时扪虱灯前话，亦或骑鲸海上逢。

自是老人眠睡少，梦回原不为晨钟。

刘克庄

刘克庄　用强甫蒙仲韵十首

已傍先庐敞便斋，善和万卷与君偕。

少时岁月真驰隙，圣处工夫未涉涯。

海浅蓬莱疑可近，云深阊阖不容排。

信书至老成何事，有酒聊浇磊块怀。

刘克庄

刘克庄　用强甫蒙仲韵十首

先生拟把衣冠挂，穉子能操杖履从。

叔夜只堪伴鱼鸟，子云何至况蛇龙。

豹皮尚欲留名死，鸡肋安知与怒逢。

老去自鸣还自止，篑桴何敢间金钟。

刘克庄

刘克庄　用石塘二林韵

夜绩旁边映隙光，忆曾参扣遍诸方。

扫眉众女偏谣诼，开口群儿亦谤伤。

后有知音分雅郑，今谁协律谱宫商。

戏衫欲脱夫人付，诸子披襟直下当。

刘克庄

刘克庄　用石塘二林韵

少狂浪走无寻处，晚向深山得悟门。

火候足时丹始熟，国工琢了玉尤温。

低头欲下追随拜，摩顶无忘付授恩。

大有名山要行脚，未甘瓶钵老荒村。

刘克庄

刘克庄　用王去非侍郎韵二首送林元质提干秩满造朝并呈侍郎

戌满归来薇亦刚，策名不觉十年彊。

素无沂国三场志，曾有西山一瓣香。

晁董未能免科举，孔颜方可语行藏。

要为天下奇男子，宁论区区国与乡。

刘克庄

刘克庄　用王去非侍郎韵二首送林元质提干秩满造朝并呈侍郎

叔季滔滔未见刚，每闻健论意差强。

向来曾劾灯笼锦，老去聊凝画戟香。

世运横流安所止，圣朝未舍岂容藏。

几回欲上铃斋谒，衰病无因可去乡。

刘克庄

刘克庄　用韵题卓刑部乐山楼

城里惟楼尽见山，使君小筑可三间。

弓旌招莫返长往，炉灶坏方求大还。

及菊未荒归栗里，有芝堪茹老商颜。

鹤书曾赚幽人出，只恐先生又予环。

刘克庄

刘克庄　忧爱

脱发清晨雪满簪，把茅不恨入山深。

安能更作皱眉事，但可聊为拥鼻吟。

鞭算难权鹿皮币，害藏谁发褭蹄金。

暮年未敢忘忧爱，喜听三边奏凯音。

刘克庄

刘克庄　幽居寺

相传有儒者，唐季隐兹峰。

电已收遗藁，云方锁暮钟。

木碑无世次，石洞断人踪。

此士何曾死，林深不可逢。

刘克庄

刘克庄　悠然亭

每到阑干畔，徘徊暮始还。

为怜临水寺，尽见隔城山。

墙缭青苔里，舟藏绿阴间。

松扉宜步月，只是限重关。

刘克庄

刘克庄　游东山图

亭树缥缈无点尘，竹树苍翠溪粼粼。

宝钗导前瑶簪后，三君高屐华阳巾。

颀然锦衣者谁氏，道韫诸姑姊长妹。

当时偶动寂寂叹，藁砧不答高掩鼻。

棋边指麾百万秦，温浩二子非其伦。

中原热血方相泼，江表有此暇整人。

暮年功高忧谗惎，回首故山归不遂。

岂知王郎袖有檛，空听桓伊筝垂泪。

刘克庄

刘克庄　游水东诸洞次同游韵二首

桂山前未到，今日是初游。

招鹤登青巘，呼龙俯碧湫。

深蹊通秉炬，小窦劣容舟。

岂敢轻题咏，同官尽柳刘。

刘克庄

刘克庄　游水东诸洞次同游韵二首

旧闻岩洞胜，欲往自髫年。

耸秀过灵隐，幽深似善权。

远环州堞外，近献屋檐边。

傥有登临约，甘为子执鞭。

刘克庄

刘克庄　游水南一首

九马如飞不用鞭，微尘一道起晴川。

有司误谤为山贼，好事俄传是地仙。

何处名楼风月爽，谁家修竹主人贤。

橐诗三百高无价，难向旗亭当酒钱。

刘克庄

刘克庄　游仙一首

懒为随驾处士，宁作闭门隐君。

跨青牛导紫气，乘黄鹤上白云。

刘克庄

刘克庄　友人病疮

自检方书坐一床，教寻藁白采蒲黄。

画眉连日疏妆合，炼气通宵住道房。

倦听瀑声令睡醒，闷拈诗卷遣心凉。

犹胜华发从军客，归卧茅檐养战疮。

刘克庄

刘克庄　友人病痾

昔闻诗可驱痾疾，今日诗人疾自婴。

势似边兵鏖未解，根同野草划还生。

能蠲热障惟山色，解洗烦襟只涧声。

溪友祝君如虎健，督僧栽种课奴耕。

刘克庄

刘克庄　友人李先辈丑父尝以夷成诗二帙示余莫知为何人所作心甚爱之过延平

筋力都非少壮时，不烦揽镜觉吾衰。

展禽出仕曾三已，表圣归休有四宜。

饱阅交情悲世道，差强人意赖君诗。

此生到死惭三士，本自难招况易麾。

刘克庄

刘克庄　有感

跸移退保一隅偏，幅裂才馀半体全。

恰见测圭营洛邑，忍看披发祭伊川。

胡行如鬼无逃地，帝剖为羓得罪天。

直待健儿归洗甲，补还几觉北窗眠。

刘克庄

刘克庄　有感

策策秋声起树枝，遥怜塞下雁来时。

宁闻中夜荒鸡舞，肯拾他人竹马骑。

短剑旧曾交侠客，小诗犹足将偏师。

无情却是青铜镜，刚照书生两鬓丝。

刘克庄

刘克庄　有感

我与昔贤生异世，昼思夜梦两微茫。

掉头随雾入东海，被发乘风下大荒。

仙伯已寻丹灶地，武皇亦返白云乡。

惟应诗卷留天地，宝气虽埋斗有光。

刘克庄

刘克庄　有感

向来涉笔赋长杨，辱赐天家七宝床。

黄吻少年评宿士，白头宫女说先皇。

走章台马曾游冶，攀鼎湖龙竟渺茫。

纵使老婆强搽抹，安能更复入时妆。

刘克庄

刘克庄　有感

残羯如蜂暂寄窠，十年南北问干戈。

穹庐昔少曾居汴，莫府今犹未过河。

越石不生谁可将，奉春再出亦难和。

忧时元是诗人识，莫怪吟中感慨多。

刘克庄

刘克庄　有感二首

桓司马欲兵夫子，哥利王曾丑释迦。

血面何须九坠臂，忮心终不怨镆鎢。

刘克庄

刘克庄　有感二首

夷齐怨恶本不念，尧桀是非今亦忘。

不知伍子嗔何甚，魄化为潮日夜忙。

刘克庄

刘克庄　有客

几载庭空雀可罗，朝来忽有客相过。

似知老子条冰进，不道先生鬓雪多。

刘克庄

刘克庄　有叹

方喜凤箫吹协律，忽惊鸾镜黯无光。

入君怀袖初蒙幸，着主衣裳外不忘。

陌上野游多薄幸，闺中婉娈有刚肠。

落花满地无人扫，自是春来懒下堂。

刘克庄

刘克庄　有兴

有兴驾柴车，无心起草庐。

浅倾家酿酒，细读手抄书。

门巷慵耘草，园篱课种蔬。

虽非黄叔度，未易得亲疏。

刘克庄

刘克庄　又采荔一首

我已归寻乌石路，人谁肯顾雀罗门。

荔三百颗犹能啖，椿八千秋不足言。

唐贡华清劳岁岁，宋蠲驿置惠元元。

客询老子休粮诀，丹实漫山更满村。

刘克庄

刘克庄　又次居厚韵一首

衰迟已迫挂冠年，三黜皆因恋九迁。

且傍雁行游福地，免陪豹尾幸甘泉。

早知丹汞方难验，晚悟□□□不然。

闻说青云梯磴捷，老无肩力可攀缘。

刘克庄

刘克庄　又答袁卿相子一首

百篇端可补诗亡，形秽何堪在玉傍。

方苎萝山尤觉艳，入旃檀国不知香。

一枝我欲簪蓬葆，七字君宜和柏梁。

卧雪家风要人继，莫因摇落便凄凉。

刘克庄

刘克庄　又盗弃端砚一首

□衣孔履世犹钦，此砚随公岁月深。

璞美止缘鹹眼□，价高不数褭蹄金。

虬髯尚破偷儿胆，麟笔曾诛贼子心。

今代安知无隽尹，传经决狱肯披襟。

刘克庄

刘克庄　又得湖字

帝赐先生一曲湖，画船领客泛菰蒲。

覆茅亭子寻犹远，隔柳人家看似无。

渴嗜瀑泉频遣汲，醒行钓岸屡嗔扶。

假令不立功名死，史笔须编入酒徒。

刘克庄

刘克庄　又二首

诸子皆蠡管，惟聃说大方。

其隅四无有，于道两相忘。

未易五车尽，难将寸矩量。

楚辞迷极际，柳对昧中旁。

鸟止丘何小，蜗争角许忙。

更须参孟叟，归宿要知乡。

刘克庄

刘克庄　又二首

莱菔可虀秔可炊，绝胜远访碧溪祠。

渠能去伴舒为诰，时有来听鼎说诗。

江夏奇童今属子，金华仙伯更传谁。

锦囊倒赠贫家了，不管旁观笑橐垂。

刘克庄

刘克庄　又二首

世道方凭藉，云胡不憗遗。

重如镇乔岳，宽可纳须弥。

鸱阁开无日，蟆陵窆有期。

嗟余衰久矣，告第乏雄辞。

刘克庄

刘克庄　又二首

诗家事业可怜生，骨朽人间有集行。

锻炼鬼犹惊险语，折磨天亦妒虚名。

长骑驴背嫌肩耸，欲拔鲸牙恨力轻。

吟得擅场成底事，不如黄策挹浮荣。

刘克庄

刘克庄　又二首

不谓斯人夭，堂堂在目中。

曾参黄面老，肯恋黑头公。

性理天渊彻，荣华露电空。

独馀章奏在，圣主记遗忠。

【卷38】

刘克庄

刘克庄　又二首

难与拘儒论，无方即大方。

洞然皆我闼，隅竟在何乡。

惠说犹为寡，聃书不可量。

莫知崖内外，乌睹道藩傍。

血战蛮争角，狂行士望洋。

区区胶小见，肝胆画封疆。

刘克庄

刘克庄　又和八首

莫信天高虎守关，懒龙至此不容蟠。

须臾雨慰三农望，肤寸云弥六合间。

愈谓勾龙功配社，轲云后稷道同颜。

老儒负耒今无力，也趁田丁种莳还。

刘克庄

刘克庄　又和八首

今雨何人更叩关，庭花不扫竹根蟠。

论诗子美严公际，尚友长沮桀溺间。

只怕荷锄伤地脉，都忘载笔侍天颜。

受廛幸在滕君国，白酒黄鸡得往还。

刘克庄

刘克庄　又和八首

白首还乡铁铸关，云泥不复计飞蟠。

原田高下雨三日，庵屋中分云半间。

麻麦苖苖回秀色，茅柴薄薄暂酡颜。

若非铃合诗筒至，身在华胥的未还。

刘克庄

刘克庄　又和八首

老畏春寒紧闭关，群龙应笑一蛇蟠。

茆茨掩翳三家聚，桑柘依稀十亩间。

茇蔽芾棠公自爱，食支离粟我何颜。

休生安稳惟田舍，归晚犹胜死不还。

刘克庄

刘克庄　又和八首

参透黄陈向上关，肯将风月乞杨蟠。

君才不忝图书府，吾老安能笔砚间。

有鄙拙歌叩牛角，无清平调动龙颜。

暮年多被蒲轮赚，岂独申公罢遣还。

刘克庄

刘克庄　又和八首

浅池荒榭不施关，一任蟆跳更蚓蟠。

儒墨是非恁纸上，阴晴变态验窗间。

晨光可爱聊晞发，老相堪憎莫镜颜。

赖有笥中奎墨在，绝胜疏傅橐金还。

v其七不识三君与八关，

平生所敬独肱蟠。扶犂甘雨祥风里，

占籍廉泉让水间。聊伴渔翁歌歡乃，

且饶犬子赋孱颜。村深隐隐闻箫鼓，

知是田家赛社还。

刘克庄

刘克庄　又和八首

免周柱史出函关，岂有根株可据蟠。

但见名刊党碑内，可曾身在属车间。

老尤怕血斤边指，春不能朱镜里颜。

谁道先生浑懒去，巾车检校别村还。

刘克庄

刘克庄　又和二首

只有短辕车锡导，更无灵寿杖扶光。

林间竹笋饱一世，阁下薇花阅几郎。

曩欲裂麻宁拂袖，老当还笏不须囊。

绿阴周匝迷行径，谁念茙葵惟向阳。

刘克庄

刘克庄　又和二首

禁林忝士相如草，芸阁曾分太乙光。

毫社重新依老子，天台自古属刘郎。

判无除目污黄纸，空有孤忠满皂囊。

回首觚棱残梦断，下招不必遣巫阳。

刘克庄

刘克庄　又和感旧四首

三世高枝折广寒，谓宜挽致道家山。

使君紫马重临郡，柱史青牛亦出关。

占籍喜居廉让里，操觚悔记太平寰。

新篇犹觉波澜阔，堪笑持竿向浅湾。

刘克庄

刘克庄　又和感旧四首

蹇驴谁驾复谁骖，略似遗公在剑南。

尚有三钟加十束，那无二顷种千柑。

不烦剥啄敲门访，且可跏趺面壁参。

春到茅檐殊未觉，晓窗差薄日初酣。

刘克庄

刘克庄　又和感旧四首

人言上界足高寒，错踏金鳌绝顶山。

恩许乞身镜湖曲。老难效命玉门关。

明知甑破休回首，犹喜弓亡不出寰。

便合挂帆沧海去，义溪三十六重湾。

刘克庄

刘克庄　又和感旧四首

老马虺雙不服骖，累然病起泛溪南。

失侯我尚堪耘豆，出牧公方自种酣。

畏垒屡丰愧桑楚，汉喜虽小屈岑参。

新年闻说茅柴贱，陌上逢人各半酣。

刘克庄

刘克庄　又和后九首

觉性灵明自若，本心利欲食之。

大观如梦如幻，小视坐忘坐驰。

刘克庄

刘克庄　又和后九首

学仙烧汞成灰，学书埋笔为塿。

羡关尹喜见聃，爱希氏子瞻孔。

刘克庄

刘克庄　又和后九首

寒儒赖有雪映，贫女那无绩光。

千眼今依佛阁，重瞳昔侍舜廊。

刘克庄

刘克庄　又和后九首

康术鹰眼不化，处仲蜂目亦露。

我自有观人诀，汝勿为相祖误。

刘克庄

刘克庄　又和后九首

竹简定隶古字，黑屏刻月蚀诗。

嗜学心无止法，读书眼有还时。

刘克庄

刘克庄　又和后九首

入槐见蚁群聚，赋芧觉狙怒喜。

脱离黑蝉狱中，透入光明境里。

刘克庄

刘克庄　又和后九首

自遣病魔病竖，不干药上药王。

洗眼菊泉旧本，照怀蓉月新凉。

刘克庄

刘克庄　又和后九首

浮云有之障碍，蒙气日之翳膜。

已把太玄覆瓿，更将三传束阁。

刘克庄

刘克庄　又和后九首

忧患长我意智，苦乐随渠业缘。

贵人银烛按乐，书生纸裹见钱。

刘克庄

刘克庄　又和六首

浃日甘霖遍履封，悬知苍昊鉴丹悰。

蔬肠贤牧通斋禁，菜色愚民有喜容。

鬻马余犹堪买犊，刑鹅公不更祠龙。

去年恨杀茅柴薄，惭愧而今琥珀浓。

刘克庄

刘克庄　又和六首

四山犹被乱云封，卧听檐声洗病悰。

焦谷萌芽非尔力，晚花膏沐为谁容。

水田渺渺飞双鹭，昫谷徐徐起六龙。

莫道农家无供帐，扶疏绕屋绿阴浓。

刘克庄

刘克庄　又和六首

曾抗归田疏几封，天高殊未察微悰。

时人今雨谁相过，地主春风独见容。

取友肯遗沮桀溺，论功不下弃勾龙。

眉间黄色元无事，因拆诗筒一点浓。

刘克庄

刘克庄　又和六首

乡县俱叨析爵封，弟兄麾节愧慆悰。

腐红有兆宽枵腹，新渌无端照丑容。

青草池荒休去蝈，黄梅雨歇近分龙。

即今诸老调元手，野叟閒愁浪自浓。

刘克庄

刘克庄　又和六首

薰蔷薇水启函封，妙语端能破闷悰。

自请把麾行雅志，渠能腰扇障羞容。

居然雄狡伏麟凤，何止杰魁如虎龙。

致了丰年归未晚，西来诏墨似鸦浓。

刘克庄

刘克庄　又和六首

昨闻英断有烹封，泽畔累臣抱寸悰。

巧智不如葵卫足，曲蟠谁与木为容。

祠官失职惭虚蠹，野老无知祷象龙。

欲上高楼瞻魏阙，乱山千叠暮云浓。

刘克庄

刘克庄　又和南塘十首

聚群雷乍喊，乘暗月初斜。

至黠穿怀袖，虽微具爪牙。

麈挥那肯去，扇障不能庶。

近水尤喧聒，殊妨赏藕花。

刘克庄

刘克庄　又和南塘十首

甚矣形骸秽，居然孕育繁。

来常屯几格，去不离墙藩。

□□多朋类，鸡鸣误妇言。

至今宾与主，相对废盘餐。

刘克庄

刘克庄　又和南塘十首

倏来如詗伺，奇中费堤防。

最善逃形影，恶知辨臭香。

□□□不见，乌获臂空攘。

□诧藏幽密，其如盖愈彰。

刘克庄

刘克庄　又和南塘十首

□□□负汝，作意欲空之。

童子持竿□，□家挂纸祈。

□□□已载，蔡谱偶然遗。

秋至扫□□，殆非人力为。

刘克庄

刘克庄　又和南塘十首

雨恋池三尺，晴窥月一方。

未□□□□，敢望若并洋。

□怪曾惊耳，仝嗔欲刃肠。

谁能□□□，老子欲追凉。

刘克庄

刘克庄　又和南塘十首

初见微于□，徐惊巧入神。

忽然缠作茧，信矣出如纶。

桑绕罗敷舍，机鸣孟母邻。

明当晒新□，霁月鎔□□。

刘克庄

刘克庄　又和南塘十首

大计当传子，齐盟共定王。

不惟分户牖，亦自峙餱粮。

修□疑知礼，谋迁似辨方。

朱门需蜜蜡，空费一春忙。

刘克庄

刘克庄　又和南塘十首

密疏多不定，来往少曾停。

穿幌非阴燐，窥窗若曙星。

微能破幽暗，高欲傍青冥。

忽起江湖思，微茫隔远汀。

刘克庄

刘克庄　又和南塘十首

短歌殊不足，袅袅发长吟。

□□□□□，□□□□□。

渴饥资坠露，栖止□□阴。

痽偻安知道，区区有巧心。

刘克庄

刘克庄　又和南塘十首

□□渔辄获，元□□几戕。

不足烦三顾，毋宁且□□。

刳鑽供卜筮，巾笥沐恩光。

何似泥中伏，朝朝出太阳。

刘克庄

刘克庄　又和宋侯三首

春风才扇已微和，灯市新年笑语多。

时有老农行拾穗，岂无太史笔归禾。

少留楼上三通鼓，休记云间第一歌。

传说遨头诗句好，曹刘墙短不难过。

刘克庄

刘克庄　又和宋侯三首

铃斋教令得民和，月色今宵十倍多。

节物人家俱插柳，霁华田舍可鞭禾。

坐中客醉僛僛舞，陌上花开缓缓歌。

老子尚堪牵率在，夜归已有木鱼过。

刘克庄

刘克庄　又和宋侯三首

梨园部里奏云和，衰惰烦公发药多。

有啭春莺觞客酒，无如龙马暴民禾。

盍陪天下传柑宴，且听民间秀麦歌。

归对蓬窗灯一点，却疑太乙夜相过。

刘克庄

刘克庄　又和喜雨四首

茅檐卧听雨声寒，晨起油云遍海山。

州牧忧勤真可记，田家苦乐最相关。

亲祈閟宇神其吐，谁道灵湫鬼所寰。

但愿时平鱼稻熟，结茅青壁舣沧湾。

刘克庄

刘克庄　又和喜雨四首

暮年台笠代羸骖，信步篱东过舍南。

稍喜农家行食麦，径催园户去移酣。

寻花公倘来过甫，置薤吾无可语参。

诸县丰登条教简，醉翁饮少已先酣。

刘克庄

刘克庄　又和喜雨四首

催花小雨饯馀寒，衰病今朝始出山。

移北阜文从汝笑，非西畴事勿予关。

预知帝耜开耕籍，初洒天瓢遍城寰。

便起笔床茶灶兴，钓舟久矣阁前湾。

刘克庄

刘克庄　又和喜雨四首

白头无复驾征骖，薄有田庐汾水南。

但使金穰堪拾穗，何曾玉食欠包酣。

莫辞社酒传三爵，犹胜障泥趁六参。

不必宗文扶亦可，老人不饮似微酣。

刘克庄

刘克庄　又即事二首

唤回暖律解严寒，甚矣吾侯似次山。

拾穗有农田尽辟，诟租无吏户常关。

家于莆积百年爱，帝视闽如千里寰。

欲扫草堂迎小队，钓台只在北溪湾。

刘克庄

刘克庄　又即事二首

放逐谁曾为解骖，自治芜秽垦山南。

西畴会有两歧麦，东府底须三寸酣。

芋美尤于饥后觉，榄甜少待味回参。

采薇散发无穷乐，寄语痴人勿豢酣。

刘克庄

刘克庄　又即事四首

塞氛未静铁衣寒，愁绝江南庾子山。

谁使石郎捐一道，仅闻柴氏复三关。

西当太白馀孤垒，北望神州隔几寰。

犹忆楼船建黄钺，夕烽明灭照龙湾。

刘克庄

刘克庄　又即事四首

鷃}飞安敢并鸾骖，去矣休休顾渭南。

稍喜园官来送菜，不愁御史出携柑。

铜山贼有钱神援，玉版禅须铁汉参。

闻道五原钲鼓急，崆峒山叟昼眠酣。

刘克庄

刘克庄　又即事四首

霜髭撚断雪肩寒，帝放还山莫下山。

饶取两生留鲁国，笑他四皓出蓝关。

弈秋局已翻新势，王会图应复旧寰。

老不预人家国事，自撑一叶向深湾。

刘克庄

刘克庄　又即事四首

鹰已离韛马释骖，弇州西畔大槐南。

酢梅难比奉宸杏，病橘本非供御柑。

怕向道旁逢醉尉，底须帐里著髯参。

细听檐溜谐宫徵，床下安知斗蚁酣。

刘克庄

刘克庄　又绝句二首

东阁郎君己贰卿，斡回严冷作和平，

专人昔暴于家靼，太傅今贤似父兄。

刘克庄

刘克庄　又绝句二首

物贵皆由楮币轻，近闻五岭亦通行。

旧时白苇黄茅里，有犬鸡声布有声。

刘克庄

刘克庄　又六言二首

昏主非姬不饱，内嬖废嫡可悲。

骊女逐金玦子，玉环养锦绷儿。

刘克庄

刘克庄　又六言二首

韶颜譬槿花尔，枵腹仅椰子如。

不知作千年调，谁教盛万卷书。

刘克庄

刘克庄　又六言二首

群雄走野逐鹿，一士入海骑鲸。

不听安期画策，便知子羽无成。

刘克庄

刘克庄　又六言二首

寡女画眉通好，邻姬捧心效颦。

况有黄金买赋，不羡碧玉嫁人。

刘克庄

刘克庄　又六言二首

贵栾大佩六印，赋侏儒俸一囊。

曼倩面有饥色，蟠桃三度偷尝。

刘克庄

刘克庄　又六言二首

有载书盟三友，无文章送五穷。

怯懦宁出胯下，清狂羞入褌中。

刘克庄

刘克庄　又七言三首

蛾眉已被生前妒，鱼腹犹遭死后诬。

把似与龙争角黍，何如随俗饮菖蒲。

刘克庄

刘克庄　又七言三首

田翁有酒邀村饮，地主存羊饷节仪。

不喜人题木居士，何曾鬼怕艾天师。

刘克庄

刘克庄　又七言三首

枝上绛英吹欲尽，镜中素发摘来稀。

今年过了菖蒲节，犹就香篝着褀衣。

刘克庄

刘克庄　又三首

冠盖憧憧有许忙，直从虚市到球场。

宝珠似得于佗冢，卉服疑来自越裳。

鬓雪难勾小儿队，眼花林发少年狂。

几时游女归蚕织，勿学施朱与约黄。

刘克庄

刘克庄　又三首

图二疏归无画工，留君严去欠文公。

卸了尚书呼长者，纳还学士做渔翁。

刘克庄

刘克庄　又三首

雪平腰各立师边，半夜输君得密传。

伴后村翁成二老，比绛县人多一年。

刘克庄

刘克庄　又三首

莫惜倾囊更典衣，繁华尤诧送神时。

不惟宝髻修容出，亦有银钗跣足嬉。

但见春城催画角，何曾夜市拥牙旗。

遨头清偷君毋怪，畴昔书囊在殿帷。

刘克庄

刘克庄　又三首

暂抛穑事竞方晨，在野稀疏总在闉。

俚俗讙言宜上庙，贤侯初意欲新民。

今无麟笔非观社，古有豚蹄可祝神。

身是鲁中儒服者，闲搔白发看游人。

刘克庄

刘克庄　又三首

年高难结草鞋缘，道远贫无犊负辕。

惟有加餐两个字，忉忉衍作百千言。

刘克庄

刘克庄　又四首

咄咄清流久灌输，帝虚馆殿待名儒。

纵□□□□□岭，未抵鸱夷泛太湖。

青史方将观晚节，黄封尚可易村沽。

书言耳重知君意，怕听朝鸡与漏壶。

刘克庄

刘克庄　又四首

已藁忠言未及输，岂知穷鬼迫舑儒。

诸生蕝就汉朝野，一束刍留孺子湖。

室有瓶储聊自给，帘夸碗□□人沽。

风涛如此行何适，犹幸中流得一壶。

刘克庄

刘克庄　又四首

游野归来天欲雨，云边玉女屡投壶。

薄收仅足了冬输，晚觉明农胜业儒。

稍喜尘清如□峒，更祈田熟似苏湖。

小船杨柳阴中泊，大斗杏花深处沽。

刘克庄

刘克庄　又四首

幸无再榷与三输，得半犹堪活窭儒。

宁揖刘郎归钓濑，肯于孟守觅崲湖。

杯中兴至休辞饮，膜外名虚不必沽。

晨出作劳宵稳睡，管他布谷更提壶。

刘克庄

刘克庄　又闻边报四首

篱援萧疏常奥寒，西从蜀岭北淮山。

少狂曾似身摩垒，衰暮今无力拓关。

烽火终年烦斥堠，车书何日混舆寰。

佽飞冗惰楼船敝，谁为朝家备海湾。

刘克庄

刘克庄　又闻边报四首

八骏西游造父骖，六飞草草幸东南。

故宫久叹生禾黍，急驿毋烦贡荔柑。

自古庙谟劳圣虑，即今军事有人参。

行宫一穗祥云起，应解三边黑祲酣。

刘克庄

刘克庄　又闻边报四首

玉帛朝驰盟暮寒，覆车胡不鉴燕山。

未闻一范出乘塞，忽报六符来叩关。

孙氏已凭江立国，孔融误以许为寰。

洛花岁岁无消息，极目芦洲更蓼湾。

刘克庄

刘克庄　又闻边报四首

一车两马不烦骖，草地蠕行到极南。

春燕无栖各依木，佛狸有使辄求柑。

按中军请东阳徒，获左车谁北面参。

凭语吴儿莫游冶，塞鸿回处阵云酣。

刘克庄

刘克庄　又五言二首

子去临民社，公私必小宽。

皆云官似水，谁道县如滩。

村绝追胥迹，溪无督赋瘢。

自从陈李后，古调少人弹。

刘克庄

刘克庄　又五言二首

剖决时通夕，将迎或望尘。

官为贤令尹，位下郡专人。

尚欲平州欠，何曾叹县贫。

能容老夫否，负耒去为民。

刘克庄

刘克庄　又五言一首

累疏皆中寝，孤忠奈众咻。

人方袖瓦送，君独举幡留。

不记邯郸梦，犹贪洛社游。

而今都已矣，恸哭过西州。

刘克庄

刘克庄　又五言一首

甫白不可作，千年有废坛。

虚逢右文主，难献采诗官。

与子擘麟脯，从渠切虮肝。

后生多美秀，未可便粗瞒。

刘克庄

刘克庄　又一首

吾蒙白裙帽，汝着紫袈裟。

纵有傅大士，难和作一家。

刘克庄

刘克庄　又一首

流辈多凋谢，君侯独典刑。

德公耆旧传，子野老人星。

宦路羞由径，家山顶卜茔。

何须更封树，手种万松青。

刘克庄

刘克庄　又真止堂一首

作堂肯以止为名，出处遥知讲已精。

纵使胸中横绿野，未应度外置苍生。

波颓公独能山立，漏尽人方喜夜行。

千载英雄须冷笑，孔明回首学渊明。

刘克庄

刘克庄　又追和坡韵一首

亭傍乔木拂云天，亭下高桅泊晚湾。

白是张骞曾泛水，青疑徐福所求山。

羊城隔雾愁回首，鲸浸收风喜见颜。

却笑金乌并玉兔，辛勤出没雪涛间。

刘克庄

刘克庄　予点

声音笑貌可为，颜色哭泣难搑。

圣人无私喜怒，见于诛予与点。

刘克庄

刘克庄　余常用小端砚失之经年忽在常卖人手中以钱赎归纪实二首

几年共学久相于，中道如遗忽弃予。

韫厁而藏机不密，窃钩虽小法当诛。

匹夫有罪因怀璧，象罔无心偶得珠。

戒饬家僮严护守，即今鼠子巧穿窬。

刘克庄

刘克庄　余常用小端砚失之经年忽在常卖人手中以钱赎归纪实二首

得来砽砽相亲附，飏去频频入梦思。

盗璧相争笞掠汝，窃弓子笔亦诛之。

偿金在我宁从厚，拜石为兄苦好奇。

待唤良工镌砚背，偷儿携出有人知。

刘克庄

刘克庄　余除铸钱使者居厚除尚书郎俄皆销印即事二首呈居厚

出处平生大致同，中间得失等鸡虫。

髧髦昔似晋诸谢，华发今成楚两龚。

握有兰香为子崇，家无铜臭坐余穷。

善和旧宅残书卷，只合连床听晓钟。

刘克庄

刘克庄　余除铸钱使者居厚除尚书郎俄皆销印即事二首呈居厚

病鸿垂翅噤无声，惯见虚弦莫浪惊。

二仲卜邻元不恶，两生坚壁未尝行。

出关谁识为周史，入社犹堪伴洛英。

都把首阳山占断，采薇到老没人争。

刘克庄

刘克庄　余大父著作尝以所得沈元用给事歙砚遗水南林府君后七十年林氏子大

隆乾手泽稀疏甚，数帖恓其在水南。

但看吾翁贻歙石，固应之子饷端岩。

丁宁后裔藏为好，羞愧先民宝不贪。

自笑老犹耽笔砚，少年莫也肯同参。

刘克庄

刘克庄　余哭蟾子潮士钟大鸣有诗相宽次韵

愁眉暂展赖君诗，欲以先知觉后知。

历引竺乾宽此老，未甘嬴博窆吾儿。

寄阿兰若俄经昔，袝短松冈会有期。

欲访巫咸何处在，忧来自向理中推。

刘克庄

刘克庄　余哭蟾子潮士钟大鸣有诗相宽次韵

彭聃俱未离乎死，况汝孩提未有知。

自昔丈夫怜少子，即今王母惜孙儿。

探环尚记曾游处，建鼓应无再见期。

三纪七挥儿女泪，孰尸寿夭莽难推。

刘克庄

刘克庄　余平生不至庐山六月廿八日夜梦同孙季蕃游焉林木参天瀑声如雷山中

似与孙郎有宿期，共穿紫翠探幽奇。

水帘喷雪非常爽，火伞张空了不知。

蒙衲僧宁非惠远，结茅人莫是凝之。

惜今粉绘无名笔，尚可追摹入拙诗。

刘克庄

刘克庄　余平生不至庐山六月廿八日夜梦同孙季蕃游焉林木参天瀑声如雷山中

泉声虢虢树苍苍，云有高僧占一房。

粮绝罕曾起烟火，佛来不肯下禅床。

缁流谁可传宗旨，黄敕难招坐道场。

何必真分一间住，偶为但过亦清凉。

刘克庄

刘克庄　余为建阳令遣小吏王堪为西山翁之役翁留之仙游山房招鹤亭之上令抄

向来刀笔充书佐，岁晚衣巾学道流。

毕竟贤于人一着，醉中梦里忽回头。

刘克庄

刘克庄　余为建阳令遣小吏王堪为西山翁之役翁留之仙游山房招鹤亭之上令抄

拂袖归来久闭关，道人剥啄访平安。

要知对面刘高尚，即是翻身靖长官。

刘克庄

刘克庄　余为建阳令遣小吏王堪为西山翁之役翁留之仙游山房招鹤亭之上令抄

去去寻师莫远寻，蓬莱何处海深深。

山房幸有栖身地，且读西山夜气箴。

刘克庄

刘克庄　余为建阳令遣小吏王堪为西山翁之役翁留之仙游山房招鹤亭之上令抄

闻说周仙有后身，出山不为两朱轮。

白云丹灶俱无恙，凭汝殷勤谢主人。

刘克庄

刘克庄　余为建阳令遣小吏王堪为西山翁之役翁留之仙游山房招鹤亭之上令抄

或盘碧汉唳清宵，几载山中伴寂寥。

今日鹤来翁已出，他年却恐费翁招。

【卷39】

刘克庄

刘克庄　余辛卯岁卧病郡城陈宗之胡希圣有诗问讯后五岁希圣寄新刊漫游集前

晚悟河难塞，收方入枕函。

五穷衰并现，百病老皆谙。

强起留奚益，全归死亦甘。

癃残愧英妙，努力勿多谈。

刘克庄

刘克庄　余辛卯岁卧病郡城陈宗之胡希圣有诗问讯后五岁希圣寄新刊漫游集前

如闻攻老拙，颇似斫虚空。

众口嘲投阁，新眉妒入宫。

一身槁梧上，百岁大槐中。

莫叹形骸废，姑留两颊红。

刘克庄

刘克庄　余自戊申春得疾止酒十年戊午秋开戒小饮二首

久罢长鲸吸，宁逃鼹嘲。

不蒙药王力，误绝菊生交。

扑鼻诗情动，浇胸世事抛。

暮龄寻旧好，如以漆投胶。

刘克庄

刘克庄　余自戊申春得疾止酒十年戊午秋开戒小饮二首

自是病躯孱，元非饮量悭。

灾星俄引去，美禄稍支还。

兀兀醺酣后，蘧蘧解脱间。

祖云谁缚汝，妙语颇相关。

刘克庄

刘克庄　余作生坟何生谦致桧十株答以六言二首

高耸心抽笔直，下蟠上锐塔圆。

深入蛰龙穴处，肯傍眠牛石边。

刘克庄

刘克庄　余作生坟何生谦致桧十株答以六言二首

一奴荷锸足矣，二客穿塿谁哉。

宰上又添十桧，庭前不必三槐。

刘克庄

刘克庄　馀寒

老子今年八十三，怕寒浑未试春衫。

尚存晋宋间人意，折得南枝带雪簪。

刘克庄

刘克庄　渔村林太渊相访

不但亲传亦鲍参，妙年青乃过于蓝。

一斑昔已窥而见，三顾吾何德以堪。

之子凤兮真有种，汝曹犊耳可无惭。

自嫌老病难留客，只伴樗翁数刻谈。

刘克庄

刘克庄　渔梁

浅溪忽涨寻常水，朽树犹开千百花。

有酒可沽鱼可买，造门莫问是谁家。

刘克庄

刘克庄　渔梁

春泥滑滑雨丝丝，一路阴寒少霁时。

水入陂渠喧似瀑，云从山崦上如炊。

燎衣去傍田家火，炙烛来看野店诗。

落尽梅花心事恶，独搔蓬鬓绕残枝。

刘克庄

刘克庄　愚溪二首

草圣木奴安在哉，荒榛无处认池台。

伤心惟有溪头月，曾识仪曹半面来。

刘克庄

刘克庄　愚溪二首

青云失脚谪零陵，十载溪边意未平。

溪不预人家国事，可能一例受愚名。

刘克庄

刘克庄　与北山陈龙图

小儿胆大说文章，萤火难争两曜光。

侍讲先生今寂寂，龙图老子尚堂堂。

邻无羊仲并求仲，家有元方与季方。

想见瘦梅疏竹下，深衣如雪鬓须苍。

刘克庄

刘克庄　与客登壶山绝顶

十里稀逢寸地平，且无木影荫入行。

凫飞难学王乔舄，鱼贯全如邓艾兵。

樵子献花簪帽重，山灵供水入瓢清。

扪萝莫怪匆匆下，恐赚林僧束炬迎。

刘克庄

刘克庄　与客送仲白葬回登石室

绝顶荒寒断客过，偶携之子共扪萝。

纵观天外皆鲸浸，下视城中等蚁窠。

悼友孤怀方瀋落，逢僧逆境暂销磨。

夜归剩乞松明火，霜满前山滑处多。

刘克庄

刘克庄　与林中书李礼部同宿囊山三首

儒林巨擘竹溪公，来憩棠阴访老农。

刘子前身汉中垒，李侯今代柳南宫。

约灵澈共游林下，爱涅槃常坐塔中。

莫把两贤侪一叟。弹冠不与挂冠同。

刘克庄

刘克庄　与林中书李礼部同宿囊山三首

三儒夜话俱忘寝，户外纵横卧仆夫。

椰腹拈来即书簏，芋头煨熟当行厨。

谪仙岂是无诗种，处士相传有句图。

师服何曾能把笔，短章吟就改还涂。

刘克庄

刘克庄　与林中书李礼部同宿囊山三首

二妙相从寂寞滨，山灵怪有此嘉宾。

作桑下梦才三宿，比橘中翁少一人。

剪截锦机输子巧，分张宝藏拔予贫。

临歧但祝俱黄发，莫把华簪换角巾。

刘克庄

刘克庄　与零陵周倅子閒

满目山河异，南冠十六期。

胡羝无乳日，辽鹤有归时。

詗虏几齑粉，还朝不磷缁。

汉家重名节，郎秩未为卑。

刘克庄

刘克庄　与叶士岩

叶子客长安，孤居久离群。

载贽肯妄投，上书辄报闻。

有时携斗酒，孤上酹隐君。

兴到喜吟诗，粮绝耻卖文。

所交皆将相，不数琐细云。

腹有书传香，厨无燔炙纷。

未逢古伯乐，姑待后子云。

五子更精斩，要和南风薰。

刘克庄

刘克庄　雨华台

昔日讲师何处在，高台犹以雨华名。

有时宝向泥寻得，一片山无草敢生。

落日磬残邻寺闭，晴天牛上废陵耕。

登临不用深怀古，君看钟山几个争。

刘克庄

刘克庄　玉蕊花

竹院过僧话，山门扫地迎。

英雄犹有迹，般若太无情。

玉蕊春阴密，琅玕晚暑清。

半生来往屡，也合送人行。

刘克庄

刘克庄　浴日亭一首

归客飘然一叶身，尚能飞屐陟嶙峋。

危亭下瞰嵎夷宅，积水上通河汉津。

叱駀-为臣前有志，乘桴从我更无人。

暮年笔力全衰退，甘与韩苏作后尘。

刘克庄

刘克庄　寓言

赤肉团终当败坏，臭皮袋死尚贪痴。

生憎铜镜催白发，残着珠襦待赤眉。

高筑迷楼愁鬼瞰，多为疑冢怕人知。

吾评裸葬尤坚久，来往何曾挂一丝。

刘克庄

刘克庄　寓言

生有缝春讽，死无封禅书。

不须求大手，吾自表幽墟。

刘克庄

刘克庄　寓言

梦里依稀若在傍，安知觉后忽他乡。

裁成出戌衣封去，挑就回纹锦寄将。

多谢旧官留破镜，半为荡子守空房。

偶逢女伴悲酸叹，不似披缁意味长。

刘克庄

刘克庄　寓言

衣薰三日不歇，莸臭十年未已。

宁为蔚宗香传，不作魏收秽史。

刘克庄

刘克庄　豫章二首

湖光如镜了无尘，照见先生白发新。

岁晚骑驴行万里，始知孺子是高人。

刘克庄

刘克庄　豫章二首

交游回首散如烟，重过洪州隔世然。

手种垂杨皆合抱，朱颜安得似当年。

刘克庄

刘克庄　豫章沟二首

沟水泠泠草树香，独穿支径入垂杨。

荠花满地无人见，唯有山蜂度短墙。

刘克庄

刘克庄　豫章沟二首

野店萧萧掩竹门，岸沙犹记履綦痕。

东风枉是吹花急，绿尽平芜却断魂。

刘克庄

刘克庄　元日

元日家童催蚤起，起搔冷发惜残眠。

未将柏叶簪新岁，且与梅花叙隔年。

甥侄拜多身老矣，亲朋来少屋萧然。

人生智力难求处，惟有称觞阿母前。

刘克庄

刘克庄　元日七言二首

久辞两禁归民伍，遥想群仙谒帝居。

少有人临雀罗者，未知谁饮兽樽欤。

向来不晓京房易，老去粗通氾胜书。

懊恼西畴春事动，渐难为国荷犂锄。

刘克庄

刘克庄　元日七言二首

屋角微闻唘晓禽，起煨榾柮旋冠簪。

莱衣儿老长相守，椒酒翁衰且少斟。

浮世事浑忘记了，暮年诗转用功深。

双桃忽放花如锦，勾引先生策杖寻。

刘克庄

刘克庄　源里

一洞沾秦俗，疑非太古民。

尽将源里事，报与世间人。

刘克庄

刘克庄　辕固

非窦太皇崇老子，呵公孙子诧周公。

汉廷可是无骁勇，刺彘须烦九十翁。

刘克庄

刘克庄　月下听孙季蕃吹笛

孙郎痛饮横长笛，玉雪胸襟铁石颜。

解喷清霜飞座上，能呼凉月出云间。

病创冻马嘶荒塞，失侣穷猿叫乱山。

可惜调高无听者，紫髯白尽鬓毛斑。

刘克庄

刘克庄　越台

南帝当年此筑台，称雄亦岂偶然哉。

谩通异国求阳燧，不道偷儿饮漆杯。

能使越人存旧迹，始知秦吏有奇才。

只今黄屋归何处，但见牛羊夕下来。

刘克庄

刘克庄　云

农家望汝卜年丰，似絮如峰陟不同。

纵有浓阴工阁雨，略无定态喜随风。

往来与月为仇敌，舒卷和天尽蔽蒙。

安得竦身腾汗漫，叫开阊阖扫长空。

刘克庄

刘克庄　运粮行

极边官军守战场，次边丁壮俱运粮。

县符旁午催调发，大车小车声轧轧。

霜寒晷短路又滑，檐夫肩穿牛蹄脱。

呜呼汉军何日屯，营中子弟皆耕人。

刘克庄

刘克庄　杂记六言五首

移了太行王屋，飞上钧天帝居。

黠子尽沦鬼录，敢儿方读仙书。

刘克庄

刘克庄　杂记六言五首

五更三点待漏，一目十行读书。

图南先生仙者，偶然睡觉月馀。

刘克庄

刘克庄　杂记六言五首

十月在胞胎里，一朝出囟门外。

不干灵丹九转，且看纯阳二字。

刘克庄

刘克庄　杂记六言五首

上界尤多官府，丹成不必飞冲。

回仙一岁一度，来听蓬莱松风。

刘克庄

刘克庄　杂记六言五首

曾何薰兮琴调，亦闻铿尔瑟声。

爱清庙音倡叹，嫌玉台体浮轻。

刘克庄

刘克庄　杂记十首

绿野池新凿，平泉墅又开。

乃知造凉殿，谏者不能回。

刘克庄

刘克庄　杂记十首

骏马如花妾，平生不负春。

如何飞燕语，不怒辇边人。

刘克庄

刘克庄　杂记十首

相国私英倩，将军嬖子都。

可怜洛阳令，只问主家奴。

刘克庄

刘克庄　杂记十首

恍惚天书事，庄严土木功。

暮年王太尉，典领玉清宫。

刘克庄

刘克庄　杂记十首

养成河北贼，挑致海东夷。

空国坐朋字，乱华由党碑。

刘克庄

刘克庄　杂记十首

虽则仇平仲，何曾问大年。

崇宁一相拜，元祐几人全。

刘克庄

刘克庄　杂记十首

登庸局面变，报复念头差。

贬削村夫子，褒崇笑夜叉。

刘克庄

刘克庄　杂记十首

著论贬临川，谈经抑老泉。

权书并字说，究竟果谁贤。

刘克庄

刘克庄　杂记十首

至郭陪清语，留衣示别情。

奈何凤翔骨，不得宪宗迎。

刘克庄

刘克庄　杂记十首

剑履崇刀笔，钧衡付蹶张。

贾生年尚少，且去傅诸王。

刘克庄

刘克庄　杂记五言十首

洞达开堂奥，荒唐说刹尘。

儒醇明告子，释黠热瞒人。

刘克庄

刘克庄　杂记五言十首

不必梘棬性，安能桎梏身。

谁知千载下，有个葛天民。

刘克庄

刘克庄　杂记五言十首

青牛先已去，白鹤久方归。

若欲分优劣，老聃贤令威。

刘克庄

刘克庄　杂记五言十首

东行值伯伦，西去逢无功。

不知何国土，疑是醉乡中。

刘克庄

刘克庄　杂记五言十首

履霜行于野，绝粮厄于陈。

伯奇父逐子，仲尼天戮民。

刘克庄

刘克庄　杂记五言十首

追日忍渴走，喝月使倒行。

夸父骨已朽，秦皇冢亦平。

刘克庄

刘克庄　杂记五言十首

客有过吾庐，自言师陆朱。

故应东海若，不及北山愚。

刘克庄

刘克庄　杂记五言十首

先传传后学，自觉觉天民。

鲁儒迷甚者，何以救迷人。

刘克庄

刘克庄　杂记五言十首

荒哉穆天子，辙迹遍九垓。

已写偃师弄，更引化人来。

刘克庄

刘克庄　杂记五言十首

愚哲皆根性，巫医各有传。

参禅才一宿，学幻费三年。

刘克庄

刘克庄　杂题十首

父魄下沉渊，儿声上彻天。

向令逢孔氏，是亦女参骞。

刘克庄

刘克庄　杂题十首

鸡絮交懽远，琵琶寄恨深。

早知胡地冷，永巷亦甘心。

刘克庄

刘克庄　杂题十首

雁足书良是，鸾胶事已非。

如何子卿内，不待藁砧归。

刘克庄

刘克庄　杂题十首

人事多翻覆，由来不可量。

安知议郎女，远嫁左贤王。

刘克庄

刘克庄　杂题十首

寄语涉川女，安知往问津。

水神不妒汝，偏妒冶容人。

刘克庄

刘克庄　杂题十首

短梦曾留枕，馀情更献珰。

宓妃空绝代，不得偶陈王。

刘克庄

刘克庄　杂题十首

春暖披香殿，夜寒长信宫。

帝方安祸水，妾敢怨秋风。

刘克庄

刘克庄　杂题十首

姊弟皆殊色，专房擅主恩。

何曾送归妾，但见啄皇孙。

刘克庄

刘克庄　杂题十首

淑妃寒食语，千载尚堪哀。

不念同光帝，□□□□□。

刘克庄

刘克庄　杂题十首

刘季开基主，周昌托子臣。

不能活如意，何况戚夫人。

刘克庄

刘克庄　杂兴

误朝者谁欤，肘后挟管商。

簿录网已密，筦搉弓遂张。

竞贡包茅入，谁知刈葵伤。

饶歌庆胡灭，蒙冲弛江防。

向非一大治，吴楚成战场。

老儒夕九起，蹙蹙瞻四方。

有鹃啼云安，无龙卧南阳。

男儿重横行，讵肯坐箦床。

昔人含两齿，时来犹鹰扬。

残骸久饰巾，清泪空沾裳。

刘克庄

刘克庄　杂兴

自从失关隘，国荡无藩篱。

血喋渭耕处，草荒汉坛基。

获复以沪叛，坏势如败棋。

设非城古渝，遂举蜀弃之。

吁嗟今之人，不念筑者谁。

但见绳陈汤，未闻言李齐。

曾忆建隆殿，老柏生新枝。

方喜立赤帜，俄已变黑旗。

昔欲包秦巩，今乃防嘉眉。

澈也客金吾，于何驻旌麾。

孟坚出塞铭，仲宣从军诗。

吾耄不可待，何以慰离思。

刘克庄

刘克庄　杂兴

欃枪初疑附，直为饥所驱。

酸寒仰鼻息，飞走受指呼。

边臣失驾驭，积渐骄灌夫。

一朝怒螳臂，跳踉何其愚。

李陵出偏师，毙之如拉枯。

零落残部曲，相与奉杨姑。

去为鞑行省，蟠据兖郸区。

其子少而黠，亦颇涉猎书。

耻父污国史，讳人呼逆雏。

拜表举全齐，献之王会图。

遂救东隅失，许称南面孤。

功名虽不终，忠孝焉可诬。

不知战场内，曾有庙貌无。

吾尝草二麻，何处陈束刍。

刘克庄

刘克庄　杂兴

田赋不可增，商贾不可笼。

虽有百孔桑，安能救国空。

钱钞谁创智，造楮以权铜。

南渡初未有，隆乾始流通。

百千十万亿，愈多愈无穷。

议者勿咎楮，楮有活国功。

设楮贱如土，百物皆价穹。

有司欲平之，其术未易工。

□□化□外，市不为日中。

譬如治危病，下计用火攻。

公卿与文学，枘凿常不同。

未论政然否，先观民咈从。

当局久已昏，谢事归明农。

莫献蒭荛言，徒怀芹曝忠。

刘克庄

刘克庄　杂兴

昔事先皇帝，弱羽参高翰。

对扬乏鲠论，狂疏犯龙颜。

台简凛霜凝，圣度如天宽。

赦于碓磨中，驱之原隰间。

乘传者四人，记忆独赐环。

重来寖通显，三黜因封还。

岁晚复见收，奏技列从官。

所忠来谕旨，闻卿十年闲。

所著凡几书，颇欲见一斑。

臣既美芹献，上亦停箸观。

曾未逾信宿，王言冠篇端。

孔笔褒贬严，舜歌赓载难。

华颠际休明，幻躯迫尫残。

倦直承明庐，求出函谷关。

彩缬藉金罍，玉柄缀宝纨。

上有二十字，妙画翔龙鸾。

及帝将遗弓，许臣遂挂冠。

古人报一饭，飚驭无路攀。

送不涉胥涛，葬不殉桥山。

长吟黄鸟诗，血泪空汍澜。

刘克庄

刘克庄　杂兴六言十首

羹墙如见尧在，讴歌皆之启贤。

至行冠冕万世，通丧缟素三年。

刘克庄

刘克庄　杂兴六言十首

史事十羊九牧，古音百鸟孤凰。

前召南塘视草，后起秀岩提网。

刘克庄

刘克庄　杂兴六言十首

直翁寿甫逾八，叔方年不及希。

即今高冢麟卧，何时华表鹤归。

刘克庄

刘克庄　杂兴六言十首

昔从西山授业，屡言后村当仁。

伯纪盖同学子，履常真对掌人。

刘克庄

刘克庄　杂兴六言十首

重来已白发老，独断擢紫薇郎。

雅量虽惭子固，热情不倩君房。

刘克庄

刘克庄　杂兴六言十首

小臣素著狂直，先皇数奖忠嘉。

叩额有厚伦疏，断腕无起复麻。

刘克庄

刘克庄　杂兴六言十首

穆陵圣学高妙，词臣绝企清光。

大典册多贴改，小字本通商量。

刘克庄

刘克庄　杂兴六言十首

希夷一睡一月，惜哉肘后不传。

拥破衣裘待旦，听残更点如年。

刘克庄

刘克庄　杂兴六言十首

一老遂开九秩，诸贤多入八哀。

扶起风前玉树，吸空月下金罍。

刘克庄

刘克庄　杂兴六言十首

吾犹及见诸老，今谁可寄斯文。

有杰材怕寻斧，无妙质可受斤。

刘克庄

刘克庄　杂兴十首

升天虽可喜，削地已堪哀。

早知守厕去，何须拔宅来。

刘克庄

刘克庄　杂兴十首

苍苔满意上庭除，应为新来客屦疏。

老圃宁无螬半李，贫家尚有鼠馀蔬。

身光退士吟招隐，儿劝尊公赋遂初。

已与山灵盟歃了，龙钟断不就安车。

刘克庄

刘克庄　杂兴十首

早持坚白论，晚踏软红尘。

明逸并夷甫，初终似二人。

刘克庄

刘克庄　杂兴十首

曾忝开元供奉班，君恩全护放还山。

诸公纵欲俎豆汝，老子安能笔砚间。

试拂毛锥嗟已秃，便扶灵寿亦何颜。

回头猿鹤休相笑，犹胜周飆去不还。

刘克庄

刘克庄　杂兴十首

地逼难容足，天低碍举头。

那堪去绨子，谁肯上高楼。

刘克庄

刘克庄　杂兴十首

少喜清谈拙自谋，行年至此复焉求。

归休谁肯争幽谷，贫杀犹堪买沃洲。

笛作曾垂安石泪，扇遮难护彦回羞。

伯阳老去差奸黠，真出函关不少留。

刘克庄

刘克庄　杂兴十首

不肯弹冠起，俄从折简招。

虽然舐丹药，未免悔青苗。

刘克庄

刘克庄　杂兴十首

旋插疏篱设矮扉，仅容老子自娱嬉。

国蜗角上何嫌小，巢鸟窠边不觉危。

石椁无陈鸡絮者，朱门有设雀罗时。

平泉花木奇樟桧，辛苦栽培竟属谁。

刘克庄

刘克庄　杂兴十首

做了高官职，双眉皱不开。

譬如三日妇，锦袜著珠鞋。

刘克庄

刘克庄　杂兴十首

鬓发萧萧牙齿疏，耄荒不记兔园书。

有时待月□□榭，蓦地看花命小车。

早慕两龚辞病去，晚从二仲卜邻居。

阿戎解执牙筹耳，嵇阮中间却顿渠。

【卷40】

刘克庄

刘克庄　杂兴十首

何止才疏亦命悭，暮年身世寄田间。

望尘早不游金谷，投笔今难戌玉关。

日祷泥龙晴自若，昼骑秧马夕方还。

跳丸只了东西走，不道能苍壮士颜。

刘克庄

刘克庄　杂兴十首

开阁何其盛，行边寝已疏。

绕床弹指叹，六丈圣人欤。

刘克庄

刘克庄　杂兴十首

典领天书使，修崇昭应祠。

可怜有遗恨，殓不得髠缁。

刘克庄

刘克庄　杂兴十首

淳熙以后绍熙前，曹马灰寒不复燃。

宁作归来词引避，可为劝进表求全。

斜川妙语超言外，广武狂谈发酒边。

赖有遗文堪可质，世谁陶阮岂其然。

刘克庄

刘克庄　杂兴十首

诸公衮衮一番新，留得山林着放臣。

鞍破马移它厩去，巢空燕觉主家贫。

甥陪棋局何须客，儿举篮舆不觅人。

膜外浮荣酒中趣，看来二者孰关身。

刘克庄

刘克庄　杂兴十首

专报熙丰怨，宁论爵齿高。

可怜五朝老，双泪落斋旄。

刘克庄

刘克庄　杂兴十首

回首危途尚可惊，三家村里送馀生。

入无奥主常孤立，归有邻翁可耦耕。

骂坐不闻因耳重，悬车已决觉身轻。

小诗何必诸公诵，自向闲时咏太平。

刘克庄

刘克庄　杂兴十首

扰扰多群蚁，冥冥有几鸿。

蜀公陵下语，竟免入碑中。

刘克庄

刘克庄　杂兴十首

策免身常佚，登庸貌转癯。

富公忘杖起，迂叟要人扶。

刘克庄

刘克庄　杂兴十首

古书蹖驳承讹久，新义支离折衷难。

孔墨达观无异道，触蛮角立有争端。

壁中科斗经传写，畒里醯鸡味笔残。

老子暮年亲勘破，束书阁上不须看。

刘克庄

刘克庄　杂兴四首

尚记青灯同讲贯，安知白首始遭逢。

向来众论称雏凤，岁晚同时拜老龙。

刘克庄

刘克庄　杂兴四首

何待颉羹方引退，暂忘设醴可觇终。

申公见事差伤晚，直待髠钳八十翁。

刘克庄

刘克庄　杂兴四首

满城士女斗鲜妆，无药能医一国狂。

犹有当年旧旗鼓，溪头让与少年郎。

刘克庄

刘克庄　杂兴四首

梁松帝婿拜堂下，伏波将军坐受之。

汝虽自诧樊川侄，吾未尝闻蔡克儿。

刘克庄

刘克庄　杂兴四首

醉尉怒呵故侯猎，亭长豪夺徵君牛。

射虎将军馀怒在，卖药先生一笑休。

刘克庄

刘克庄　杂兴四首

落月导萤穿绛幔，残膏呼鼠覆青灯。

心知黠鬼慵窥屋，户上聊施艾道陵。

刘克庄

刘克庄　杂兴四首

九节菖蒲采极难，慇勤来自武夷山。

去年苞寄分同好，今日栽成忍独餐。

刘克庄

刘克庄　杂兴四首

箦中尸忽为秦相，跨下人俄拜楚王。

老退已成大父笑，行嘲一任少年郎。

刘克庄

刘克庄　杂咏六言八首

退之效玉川体，子美和舂陵地。

古训后生可畏，俗语文人相轻。

刘克庄

刘克庄　杂咏六言八首

台卿遗令画赞，渊明祭文挽诗。

乍可裸尸仰药，勿求敕葬宣医。

刘克庄

刘克庄　杂咏六言八首

龙章凤姿中散，麞头鼠目十郎。

一遗恨悲风操，一老死偃月堂。

刘克庄

刘克庄　杂咏六言八首

大将军无旧客，四公子成古坟。

寄语鲁仲连辈，买丝绣平原君。

刘克庄

刘克庄　杂咏六言八首

上寿都来百岁，厚禄不过万钟。

陋巷儒死廿九，灌园子辞三公。

刘克庄

刘克庄　杂咏六言八首

游侠客无珠履，故人子有练裙。

小楷临乐毅论，太息祭田横文。

刘克庄

刘克庄　杂咏六言八首

痛骂老奴尊己，错认厕鬼为妻。

先儒重郑玄易，三孤喜李赤诗。

刘克庄

刘克庄　杂咏六言八首

卢老数间破屋，张公九尺长身。

容膝何妨啸傲，打头不敢欠伸。

刘克庄

刘克庄　杂咏七言二首

夷齐甘受周家饿，申白曾遭汉法髠。

全活老臣残齿发，来生尚欲报君恩。

刘克庄

刘克庄　杂咏七言二首

清禁已无莲炬分，名山尚欠草鞋缘。

贺公未是真知己，却唤诗仙作谪仙。

刘克庄

刘克庄　杂咏七言十首

造物将如此老何，悬车以后稿犹多。

晋刘伶醉戏为颂，楚接舆狂偶作歌。

刘克庄

刘克庄　杂咏七言十首

宁草两都卿云赋，不作六朝徐庾诗。

賸馥沾李翱张籍，残锦分江淹丘迟。

刘克庄

刘克庄　杂咏七言十首

元老墟墓中得贬，诸贤烟瘴里招魂。

无尽自夸佛口眼，子厚先拚鬼骨臀。

刘克庄

刘克庄　杂咏七言十首

雪萧太傅几罹祸，讼石中书又纳忠。

岂可朝无宗室老，不知家有国师公。

刘克庄

刘克庄　杂咏七言十首

回仙轻举乘白鹤，太白大醉骑鲸鱼。

纯湖飞过人不识，入海问讯今何如。

刘克庄

刘克庄　杂咏七言十首

文公左目晚羞明，犹抱遗经细考评。

今汝畏书如畏虎，天公折罚使偏盲。

刘克庄

刘克庄　杂咏七言十首

聪明不及前时久，惟鼻犹能嗅臭香。

老去无端都塞了，不分鲍肆与兰房。

刘克庄

刘克庄　杂咏七言十首

周旋王庾二公际，传授并汾诸子问。

晚岁更无人共语，牛栏西畔荷锄还。

刘克庄

刘克庄　杂咏七言十首

老怜几个小孙儿，不减添丁与阿宜。

渐有墨鸦扫窗兴，绝胜竹马走廊嬉。

刘克庄

刘克庄　杂咏七言十首

读书十行目俱下，上树百回心尚孩。

君看大年与永叔，当日皆从童子来。

刘克庄

刘克庄　杂咏五言八首

梦中求荐寝，此事有还无。

幸得东安女，为王洗厚诬。

刘克庄

刘克庄　杂咏五言八首

魏帝恩虽重，川灵礼自防。

不曾簪美珥，安有献明珰。

刘克庄

刘克庄　杂咏五言八首

燕燕莺莺喻，工于状妇容。

不如洛神赋，比拟作惊鸿。

刘克庄

刘克庄　杂咏五言八首

园令词章妙，君王悔悟深。

能回九重眷，只卖百斤金。

刘克庄

刘克庄　杂咏五言八首

断弦难续矣，读者尚悲辛。

不似穷冯衍，甘为薄幸人。

刘克庄

刘克庄　杂咏五言八首

难寻楚三户，不记汉千门。

独有灵光殿，长因一赋存。

刘克庄

刘克庄　杂咏五言八首

有剑弹欢铗，无金筑隗台。

孝王虽贵介，犹解客邹枚。

刘克庄

刘克庄　杂咏五言八首

埋向西陵里，千年不复晨。

未知台上妓，歌舞乐何人。

刘克庄

刘克庄　杂咏五言五首

传呼尤赫赫，变灭忽休休。

鸿笔铭勋绩，蝉冠敛髑髅。

刘克庄

刘克庄　杂咏五言五首

奴视中人少，庭机左戚难。

高爹嗔李白，新莽惎师丹。

刘克庄

刘克庄　杂咏五言五首

亲朋存者少，岁月去如驰。

不记桃三窍，犹疑黍一炊。

刘克庄

刘克庄　杂咏五言五首

乾鹊噪送喜，训狐鸣主灾。

龙随黄帝去，麟为素王来。

刘克庄

刘克庄　杂咏五言五首

敝庐吾亦爱，陋巷人不堪。

痴儿蜗带屋，老子茧名庵。

刘克庄

刘克庄　杂咏一百首　阿承女

古人重言德，初不论倾城。

切莫伤容鬓，犹堪嫁孔明。

刘克庄

刘克庄　杂咏一百首　阿娇

甫闻阿娇进，又报卫娘留。

莫倚金为屋，重重只锁愁。

刘克庄

刘克庄　杂咏一百首　阿买

座上交游广，城南讲读馀。

如何万金产，只解八分书。

刘克庄

刘克庄　杂咏一百首　阿宜

牧有谆谆诲，宜无赫赫声。

假令如叔父，一世得狂名。

刘克庄

刘克庄　杂咏一百首　安期生

子羽徒扛鼎，其如欠转圜。

不能决王霸，聊去作神仙。

刘克庄

刘克庄　杂咏一百首　白起

太息臣无罪，胡为伏剑鋩。

悲哉四十万，宁不诉苍苍。

刘克庄

刘克庄　杂咏一百首　班婕妤

妾命薄如纸，君恩冷似冰。

生当事长信，死愿奉延陵。

刘克庄

刘克庄　杂咏一百首　辟司徒妻

仓皇问君父，忠孝两关心。

绝胜杞梁妇，惟知哭藁砧。

刘克庄

刘克庄　杂咏一百首　扁鹊

疾始于荣卫，哀哉不豫谋。

贪生讳闻死，天下几桓侯。

刘克庄

刘克庄　杂咏一百首　伯夷

木主来西土，檀车济孟津。

只应千万世，瞻仰首阳人。

刘克庄

刘克庄　杂咏一百首　博浪壮士

殿上俄流血，沙中竟脱身。

乃知燕刺客，有愧汉谋臣。

刘克庄

刘克庄　杂咏一百首　仓舒

全活啮鞍吏，平章秤象船。

丕乎真有幸，舒也竟无年。

刘克庄

刘克庄　杂咏一百首　曹娥

穹壤有时敝，娥名万古垂。

直从彤管笔，便到色丝碑。

刘克庄

刘克庄　杂咏一百首　曹沬

数战数败北，宁非将略疏。

收功一匕首，安用读兵书。

刘克庄

刘克庄　杂咏一百首　曹腾

费亭侯在日，乱已有萌芽。

养得螟蛉种，犹能覆汉家。

刘克庄

刘克庄　杂咏一百首　苌弘

宗周危可悯，苌叔死非难。

臣血三年碧，臣心一寸丹。

刘克庄

刘克庄　杂咏一百首　鼂错

危晁知不免，削楚虑空长。

东市哀朝服，西京号智囊。

刘克庄

刘克庄　杂咏一百首　陈平

巧言愚冒顿，厚赂饵阏氏。

秘计言之丑，刚云世莫知。

刘克庄

刘克庄　杂咏一百首　陈胜

辛苦傭耕久，饥寒谪戌馀。

竟令秦失鹿，首为汉敺鱼。

刘克庄

刘克庄　杂咏一百首　澄公

值乱行何适，随缘住亦安。

能将石虎辈，只作海鸥看。

刘克庄

刘克庄　杂咏一百首　仇士良

国老辞机密，阉儿叩绪馀。

殷勤传一诀，莫遣上观书。

刘克庄

刘克庄　杂咏一百首　樗里子

石马残陵下，金凫出藏中。

谁云樗里智，卜墓近秦宫。

刘克庄

刘克庄　杂咏一百首　崔昌遐

本欲除阉腐，安知召冠戎。

缁郎不为相，朱贼得称雄。

刘克庄

刘克庄　杂咏一百首　达磨

直以心为佛，西来说最高。

始知周孔外，别自有英豪。

刘克庄

刘克庄　杂咏一百首　戴良女

竹笥并練帔，何妨托妾身。

若逢夫婿问，向道乃翁贫。

刘克庄

刘克庄　杂咏一百首　德山

此老手中棒，轻轻也有瘢。

佛来与三十，某甲莫须餐。

刘克庄

刘克庄　杂咏一百首　东海王彊

圣经非拒父，古谊有传贤。

据以兵求胜，彊能智自全。

刘克庄

刘克庄　杂咏一百首　东家女

神女登徒子，微词未必然。

感襄通一梦，窥玉费三年。

刘克庄

刘克庄　杂咏一百首　董卓

虎视无强对，鸱张有篡心。

可怜脐里烛，不照坞中金。

刘克庄

刘克庄　杂咏一百首　杜兼

没有财遗臭，生无善可传。

向来堆白屋，尽是窟郎钱。

刘克庄

刘克庄　杂咏一百首　杜预

征南满腹智，实似小儿痴。

汉水有涸日，沉碑无出时。

刘克庄

刘克庄　杂咏一百首　儿宽

茂陵轻朴学，宽对乃忻然。

口谩谈三代，书才说一篇。

刘克庄

刘克庄　杂咏一百首　二衍

虽以宾师待，几于妾妇然。

不羞君割地，谩对客谈天。

刘克庄

刘克庄　杂咏一百首　樊通德

妆束姑随世，风流亦动人。

等闲拥髻语，千载尚如新。

刘克庄

刘克庄　杂咏一百首　范雎

不待精神契，惟凭颊舌求。

莫年荐燕客，差胜似穰侯。

刘克庄

刘克庄　杂咏一百首　房老

残香犹在笥，旧曲尚书裙。

不及新歌舞，樽前奉主君。

刘克庄

刘克庄　杂咏一百首　汾亭钓者

太公辅西柏，严子客东京。

独有汾亭者，无人得姓名。

刘克庄

刘克庄　杂咏一百首　冯道

坐阅数朝主，竟为何代人。

汉官敭历遍，更作虏师臣。

刘克庄

刘克庄　杂咏一百首　冯昭仪

兽不能加害，倾身障赭红。

安知丁与傅，他日鸷于熊。

刘克庄

刘克庄　杂咏一百首　伏生

偶脱骊山厄，龙钟九十馀。

谁知汉掌故，传得不全书。

刘克庄

刘克庄　杂咏一百首　扶苏

诏自沙丘至，如何便释兵。

君王令赐死，公子不求生。

刘克庄

刘克庄　杂咏一百首　富平侯

童作夫人纺，藏钱百万多。

不知三箧内，还记旧书麽。

刘克庄

刘克庄　杂咏一百首　甘罗

函谷非无士，登庸乳臭儿。

空令园绮辈，头白不逢时。

刘克庄

刘克庄　杂咏一百首　高力士

五十年间事，浑如晓梦馀。

三郎南内里，何况老家奴。

刘克庄

刘克庄　杂咏一百首　公孙弘

极力排舒黯，联翩去不回。

惟应刀笔吏，时得到翘材。

刘克庄

刘克庄　杂咏一百首　龚胜

已设床临牖，何须绶着身。

遂令移鼎贼，知愧饰巾人。

刘克庄

刘克庄　杂咏一百首　管辂

平叔知几语，疑于易学通。

岁朝不相见，隔日问三公。

刘克庄

刘克庄　杂咏一百首　广成子

不能战涿鹿，聊复隐崆峒。

挥手谢轩帝，毋烦顺下风。

刘克庄

刘克庄　杂咏一百首　鬼谷子

遗书今羽化，传者匪真书。

此老纵横祖，仪秦得绪馀。

【卷41】

刘克庄

刘克庄　杂咏一百首　韩伯休

女子乃知我，明朝变姓名。

可怜逃不密，犹迫诏书行。

刘克庄

刘克庄　杂咏一百首　韩非

韩子流于惨，聃书妙造微。

百年同一传，谁是复谁非。

刘克庄

刘克庄　杂咏一百首　韩起

带从内府颁，枕出古陵间。

却笑韩宣子，区区爱一环。

刘克庄

刘克庄　杂咏一百首　何蕃

城去曾联疏，宣收亦举幡。

向令无太学，安得有何蕃。

刘克庄

刘克庄　杂咏一百首　侯嬴

白发夷门老，能兴晋鄙师。

魏王备它盗，曾不备如姬。

刘克庄

刘克庄　杂咏一百首　壶公

跳入无人见，谁知有路通。

长房非黠者，草草出壶中。

刘克庄

刘克庄　杂咏一百首　华佗

古来神异少，天下妄庸多。

文帝能全意，曹瞒竟杀佗。

刘克庄

刘克庄　杂咏一百首　季主

宋贾两名士，茫然立下风。

信知古贤圣，多隐卜医中。

刘克庄

刘克庄　杂咏一百首　冀缺妻

昔有二人贫，耕田与负薪。

朱妻恚求去，却妇敬如宾。

刘克庄

刘克庄　杂咏一百首　贾谊

寄声谢绛灌，勿毁洛阳人。

岁晚治安策，谆谆礼大臣。

刘克庄

刘克庄　杂咏一百首　姜诗

晨兴风色恶，日晏汲归迟。

宁与闺中诀，莫令堂上饥。

刘克庄

刘克庄　杂咏一百首　接舆

上古闻巢父，衰周有楚狂。

由来豪杰士，不必待文王。

刘克庄

刘克庄　杂咏一百首　京房

元帝何曾谕，京生自此疏。

区区推卦气，欲撼石中书。

刘克庄

刘克庄　杂咏一百首　荆轲

把袖谋几售，开图计忽穷。

空贵千古恨，不中祖龙胸。

刘克庄

刘克庄　杂咏一百首　景监

但见颛朝久，谁知媚灶勤。

纷纷由嬖进，非特一商君。

刘克庄

刘克庄　杂咏一百首　沮溺

皇皇问津者，藐藐耦耕人。

不识吾夫子，宁非古逸民。

刘克庄

刘克庄　杂咏一百首　剧孟

向令从七国，是自列陪臣。

太尉空称赏，非知剧孟人。

刘克庄

刘克庄　杂咏一百首　瞿昙

世传汉明帝，始梦见金身。

曷不观列子，西方有圣人。

刘克庄

刘克庄　杂咏一百首　孔光

佞幸传呼至，师臣伛偻迎。

暮年灵寿杖，幸自可扶行。

刘克庄

刘克庄　杂咏一百首　孔融子

二穉吁何罪，冤犹在史书。

老瞒浑忘却，只记哭仓舒。

刘克庄

刘克庄　杂咏一百首　蒯通

郦生方横死，蒯彻亦阳狂。

设不逢刘季，同趋一鼎汤。

刘克庄

刘克庄　杂咏一百首　老子

了不见矜色，晬然真德容。

先生新沐发，弟子叹犹龙。

刘克庄

刘克庄　杂咏一百首　乐毅

忿怼及韩驷，荒唐入郢鞭。

乐生端可拜，宁死不谋燕。

刘克庄

刘克庄　杂咏一百首　李白

幸自忤将军，那堪触太真。

世无郭中令，谁赎谪仙人。

刘克庄

刘克庄　杂咏一百首　李淳风

逆知生女主，预说覆唐宗。

误杀五娘子，安知在后宫。

刘克庄

刘克庄　杂咏一百首　李夫人

恍惚疑如在，缠绵爱未休。

明知已仙去，犹欲出神求。

刘克庄

刘克庄　杂咏一百首　李广

飞将无时命，庸奴有战勋。

谁怜老卫尉，身属大将军。

刘克庄

刘克庄　杂咏一百首　李林甫

二相去留际，中原治乱分。

异时马上泪，遥洒曲江坟。

刘克庄

刘克庄　杂咏一百首　李牧

说客为秦谍，君王信郭开。

向令名将在，兵得到丛台。

刘克庄

刘克庄　杂咏一百首　李斯

焚馀宁有籍，坑后更无儒。

不解愚刘项，翻令二世愚。

刘克庄

刘克庄　杂咏一百首　李卫公

肘后臣非靳，胸中彼未纯。

乃知兵妙处，不可妄传人。

刘克庄

刘克庄　杂咏一百首　李醯

自昔名高世，皆由艺入神。

未应除扁鹊，世上便无人。

刘克庄

刘克庄　杂咏一百首　廉颇

浪说三遗矢，犹堪一据鞍。

君王不自试，耳目信人难。

刘克庄

刘克庄　杂咏一百首　梁鸿

肃宗汉明主，犹恶五噫诗。

一旦拂衣去，世人那得知。

刘克庄

刘克庄　杂咏一百首　梁丘据

国渐移田氏，人谁悟景公。

牛山两行泪，据与寡人同。

刘克庄

刘克庄　杂咏一百首　两生

尚恐公污我，何妨史失名。

深衣与短制，同召不同行。

刘克庄

刘克庄　杂咏一百首　列子

肉身无羽翼，那有许神通。

会得泠然意，人人可御风。

刘克庄

刘克庄　杂咏一百首　灵照

首如飞蓬乱，家卖漉篱供。

老汉惊吾女，禅机捷乃翁。

刘克庄

刘克庄　杂咏一百首　刘安

忽弃国中去，疑为方外游。

早知守都厕，何似莫仙休。

刘克庄

刘克庄　杂咏一百首　刘备

华容芦荻里，一炬可无遗。

叹息刘玄德，平生见事迟。

刘克庄

刘克庄　杂咏一百首　刘蕡

貂珰窃大柄，韦布献孤忠。

榜出惟风汉，无名在选中。

刘克庄

刘克庄　杂咏一百首　刘琨

除却祖生外，馀皆在下风。

老奴口耳小，安得肖司空。

刘克庄

刘克庄　杂咏一百首　刘向

窃弓俱奋臂，窥鼎迭磨牙。

同姓馀中垒，昌言抑外家。

刘克庄

刘克庄　杂咏一百首　柳家婢

忽见牙郎态，吁嗟悔失身。

不虞小婢子，曾是柳家人。

刘克庄

刘克庄　杂咏一百首　柳下惠

不怨穷并佚，能安小与卑。

何须立奇节，展季即吾师。

刘克庄

刘克庄　杂咏一百首　卢能

明镜偷神秀，菩提犯卧轮。

更将旧衣钵，占断不传人。

刘克庄

刘克庄　杂咏一百首　卢杞

僭伪蟠宫阙，忠贤血贼庭。

相君无喜愠，面色只蓝青。

刘克庄

刘克庄　杂咏一百首　庐江小吏妻

尊嫜有严命，妾不获从夫。

去去犹回首，谆谆别小姑。

刘克庄

刘克庄　杂咏一百首　鲁仲连

六国钧南面，甘为北面臣。

向微生一叱，几帝虎狼秦。

刘克庄

刘克庄　杂咏一百首　陆贽

饮食晚由窦，门庭谁敢阯。

禁中无急诏，不记奉天时。

刘克庄

刘克庄　杂咏一百首　吕不韦

豫建无长虑，旁窥有贩心。

绝嬴由吕相，继马乃牛金。

刘克庄

刘克庄　杂咏一百首　绿珠

向来金谷友，至此散如云。

却是娉婷者，楼前不负君。

刘克庄

刘克庄　杂咏一百首　洛下闳

巧历虽千岁，先知一日差。

未能下算子，亦道是占家。

刘克庄

刘克庄　杂咏一百首　马援

土室不堪处，其如瘴毒何。

莫年款段马，有愧少游多。

刘克庄

刘克庄　杂咏一百首　马祖

若非大气魄，只是小机锋。

老子一声喝，学人三日聋。

刘克庄

刘克庄　杂咏一百首　毛遂

两国争衡际，诸君袖手观。

群然着珠履，谁肯捧铜盘。

刘克庄

刘克庄　杂咏一百首　茅焦

焦子如天胆，秦王似屋嗔。

如何刀机上，活得解衣人。

刘克庄

刘克庄　杂咏一百首　梅福

忽去忽吴卒，深逃安汉公。

翻身天地外，脱屣市朝中。

刘克庄

刘克庄　杂咏一百首　蒙恬

绝漠功虽大，长城怨亦深。

但知伤地脉，不悟失人心。

刘克庄

刘克庄　杂咏一百首　孟之反

弃甲争先去，收兵殿后回。

但云马不进，应自圣门来。

刘克庄

刘克庄　杂咏一百首　墨翟

墨子城无恙，公输械有穷。

要须能壁立，未可恃梯攻。

刘克庄

刘克庄　杂咏一百首　木兰

出塞男儿勇，还乡女子身。

尚能吞北虏，断不慕西邻。

刘克庄

刘克庄　杂咏一百首　穆生

决去先生勇，怀安二子惭。

向令犹在坐，楚市赭衣三。

刘克庄

刘克庄　杂咏一百首　宁王

智出建成上，贤于子纠多。

至今称让帝，当日唤宁哥。

刘克庄

刘克庄　杂咏一百首　庞公

采芭栖迟稳，燃萁篡夺危。

景升不受子，却念德公儿。

刘克庄

刘克庄　杂咏一百首　彭祖

活得如彭老，忧愁八百春。

频为哭殇叟，屡作悼亡人。

刘克庄

刘克庄　杂咏一百首　平后

歆已作佐命，雄甘为大夫。

独馀黄室主，不肯面新都。

刘克庄

刘克庄　杂咏一百首　漆室女

举国听桓子，呼天诔孔丘。

可怜倚楹女，徒为鲁君忧。

刘克庄

刘克庄　杂咏一百首　齐人妻

不敢怨夫子，徒悲误姜身。

安知同穴者，乃是乞墦人。

刘克庄

刘克庄　杂咏一百首　黔娄妻子

夫苍独高古，妇贤传至今。

既为加美谥，复不用邪衾。

刘克庄

刘克庄　杂咏一百首　屈原

芈姓且为虏，累臣安所逃。

不能抱祭器，聊复著离骚。

刘克庄

刘克庄　杂咏一百首　儒仲妻

彼雏饰容服，吾穉业耕锄。

不以贫惭富，贤哉妇儆夫。

刘克庄

刘克庄　杂咏一百首　散花女

狡狯疑为幻，姝妍复似魔。

殷勤把花去，莫恼病维摩。

刘克庄

刘克庄　杂咏一百首　桑维翰

五季骄诸镇，终朝易千人。

使无孔方癖，犹是晋名臣。

刘克庄

刘克庄　杂咏一百首　善财

放勋访吾叔，鲁叟问弘聃。

所以此童子，诸方亦遍参。

刘克庄

刘克庄　杂咏一百首　申公

绾臧不自保，强致老先生。

鲁邸今朝罢，蒲轮昨日迎。

刘克庄

刘克庄　杂咏一百首　申生

君父如天地，虽逃安所之。

可怜共世子，死不恨骊姬。

刘克庄

刘克庄　杂咏一百首　神农

尽识葠无毒，明知堇有灾。

安知尝试者，百死百生来。

刘克庄

刘克庄　杂咏一百首　石崇

金谷觞豪友，珠楼拥艳姬。

南交来处悖，东市悔何追。

刘克庄

刘克庄　杂咏一百首　史苏

繇语几于谶，流传信有诸。

王何谩辛苦，易自是占书。

刘克庄

刘克庄　杂咏一百首　司空图

节将飞飏去，牙郎卖弄馀。

唐臣不负国，惟有一尚书。

刘克庄

刘克庄　杂咏一百首　四皓

去避坑焚祸，来成羽翼功。

留侯不自语，驱使紫芝翁。

刘克庄

刘克庄　杂咏一百首　苏秦

常产常心论，平生不谓然。

晚知苏季子，佩印为无田。

刘克庄

刘克庄　杂咏一百首　苏秦邻妾

主命亦危矣，媪谋真拙哉。

烦君赐妾杖，嗔妾覆君杯。

刘克庄

刘克庄　杂咏一百首　素女

厥初赋形貌，固已具阴阳。

素问无人读，流为采战方。

刘克庄

刘克庄　杂咏一百首　孙策

鱼服俄离网，龙泉忽缺鋩。

却将江左业，分付紫髯郎。

刘克庄

刘克庄　杂咏一百首　孙思邈

药品用昆虫，遂亏全活功。

至今仙未得，只在蜀山中。

刘克庄

刘克庄　杂咏一百首　太宰嚭

西子宴姑苏，灵胥赐属镂。

如何居上宰，忠越不忠吴。

刘克庄

刘克庄　杂咏一百首　陶隐居

方差能腊腹，学误至渐襟。

幸有经文在，休于注脚寻。

刘克庄

刘克庄　杂咏一百首　陶渊明

卜筑堪容膝，休官免折腰。

宁书处士卒，不践寄奴朝。

刘克庄

刘克庄　杂咏一百首　缇萦

天子览书悲，肉刑无复施。

不惟嘉烈女，亦自活神医。

刘克庄

刘克庄　杂咏一百首　田光

北面老先生，人间事饱更。

不闻求乐氏，但见荐荆卿。

刘克庄

刘克庄　杂咏一百首　田横

南面称孤贵，西京谒帝卑。

谁能如李密，更望一台司。

刘克庄

刘克庄　杂咏一百首　通子

但爱梨并栗，不传琴与书。

乃翁莫惆怅，它日举篮舆。

刘克庄

刘克庄　杂咏一百首　铜雀妓

谁谓曹瞒智，回头玉座空。

向来台上妓，尽入洛阳宫。

刘克庄

刘克庄　杂咏一百首　童乌

击蒙凿帝窍，躐等尊玄经。

混沌死七日，童乌夭九龄。

刘克庄

刘克庄　杂咏一百首　投梭女

琴挑何曾动，梭投未免惭。

女郎循古礼，元不解清谈。

刘克庄

刘克庄　杂咏一百首　外黄儿

子羽力扛鼎，诸侯屈膝臣。

能从小儿语，尽活一城人。

刘克庄

刘克庄　杂咏一百首　王戎

惜李常鑽核，商财自执筹。

如何嵇阮辈，放入竹林游。

刘克庄

刘克庄　杂咏一百首　王通

当时三晋地，已有圣人生。

不晓河汾氏，为隋策太平。

【卷42】

刘克庄

刘克庄　杂咏一百首　王祥

礼律通称母，宁分继与亲。

乃知履霜子，绝似卧冰人。

刘克庄

刘克庄　杂咏一百首　王蠋

稷下空多士，谁为国重轻。

列城七十二，死者一书生。

刘克庄

刘克庄　杂咏一百首　王子晋

宿有骖鸾约，飘然遡碧霄。

不为君主鬯，却伴女吹箫。

刘克庄

刘克庄　杂咏一百首　维摩

面色削瓜黄，眉毫覆雪长。

安知四天下，只在一禅床。

刘克庄

刘克庄　杂咏一百首　卫姜

俱着锦衣裳，凭谁办绿黄。

可怜君耄矣，贤嬖不贤姜。

刘克庄

刘克庄　杂咏一百首　魏尚

塞外传烽急，云中调守难。

谁为帝言者，白发老郎官。

刘克庄

刘克庄　杂咏一百首　乌孙公主

玉座吞声别，毡车触目悲。

如何汉公主，去作虏阏氏。

刘克庄

刘克庄　杂咏一百首　巫咸

列书诧知死，楚些说招魂。

尚莫窥壶子，安能返屈原。

刘克庄

刘克庄　杂咏一百首　伍尚

伍奢呼二子，一至一奔焉。

逃父吾无取，雠君亦未然。

刘克庄

刘克庄　杂咏一百首　夏无且

秦法严堂陛，秦兵绕殿庐。

如何危急际，只有一无且。

刘克庄

刘克庄　杂咏一百首　巷伯

哆侈何其甚，忧伤只自知。

虽经夫子笔，不废寺人诗。

刘克庄

刘克庄　杂咏一百首　项橐

义理无穷尽，虽丘或未知。

老聃与项橐，圣岂有常师。

刘克庄

刘克庄　杂咏一百首　项羽

顿无英霸气，尚有妇儿仁。

闻汉购吾首，持将赠故人。

刘克庄

刘克庄　杂咏一百首　徐甲

白骨因谁活，青牛与尔俱。

未酬再生德，更索积年逋。

刘克庄

刘克庄　杂咏一百首　许由

一尧禅臣后，洗耳急归休。

邻叟嫌泉浊，牵牛饮下流。

刘克庄

刘克庄　杂咏一百首　荀陈

彧作操谋主，群为丕上公。

暮年翻有愧，膝上与车中。

刘克庄

刘克庄　杂咏一百首　荀卿

历历非诸子，髒髒及圣丘。

乃知焚籍相，亦自有源流。

刘克庄

刘克庄　杂咏一百首　荀彧

杀身明逆顺，濡足救危亡。

未必荀文若，甘为操子房。

刘克庄

刘克庄　杂咏一百首　严光

幸自沉冥去，无端物色求。

蓑衣亦堪钓，何必被羊裘。

刘克庄

刘克庄　杂咏一百首　严君平

卖卜本逃名，下帘无市声。

如何穹壤内，知世有君平。

刘克庄

刘克庄　杂咏一百首　颜鲁公

鬼质内持衡，胡雏外握兵。

一朝临白刃，乞米老儒生。

刘克庄

刘克庄　杂咏一百首　杨修

老贼有肝鬲，多为德祖窥。

谁令预筹事，更与共观碑。

刘克庄

刘克庄　杂咏一百首　医和

寿有可延理，医无不死方。

扁曾忧骨髓，和亦畏膏肓。

刘克庄

刘克庄　杂咏一百首　宜臼

莫观于父子，天性有时移。

竟以妇为厉，空令传作诗。

刘克庄

刘克庄　杂咏一百首　尹伯奇

不愁儿足冻，第恐母心伤。

所以子范子，惟弹一履霜。

刘克庄

刘克庄　杂咏一百首　尹氏

聚橛并番楀，今犹唾姓名。

国人深可畏，尹氏更须平。

刘克庄

刘克庄　杂咏一百首　婴臼

贤矣两家臣，存孤极苦辛。

后来有曹马，亦是受遗人。

刘克庄

刘克庄　杂咏一百首　虞翻

孝谦已称帝，宾佐尽封侯。

不道投荒客，交州白了头。

刘克庄

刘克庄　杂咏一百首　豫子

纷纷荆聂辈，犹有利而为。

智氏已无后，先生欲报谁。

刘克庄

刘克庄　杂咏一百首　元载

三千两钟乳，八百斛胡椒。

不悟口中袜，犹贪掌上腰。

刘克庄

刘克庄　杂咏一百首　袁天网

似有人推背，相传果是非。

请君看秘记，若个泄天机。

刘克庄

刘克庄　杂咏一百首　辕固

面折公孙子，堂堂负直声。

安知上前议，那复有黄生。

刘克庄

刘克庄　杂咏一百首　臧氏

嬖与贤分国，贤疏嬖在旁。

未尝无乐克，其柰有臧仓。

刘克庄

刘克庄　杂咏一百首　曾子

亲劬何以报，子职贵乎勤。

梨本非难熟，瓜殊未易耘。

刘克庄

刘克庄　杂咏一百首　詹尹

鱼腹累臣诀，蛾眉众女仇。

灵均空发问，詹尹若为酬。

刘克庄

刘克庄　杂咏一百首　张承业

敕使为唐患，忠唐独有君。

晚知王自取，误杀老监军。

刘克庄

刘克庄　杂咏一百首　张让

举国排阉尹，还乡少吊宾。

太丘刍一束，全活几多人。

刘克庄

刘克庄　杂咏一百首　张说

玉检匪颁隆，珠帘餽遗通。

更挥谀墓笔，褒赞死姚崇。

刘克庄

刘克庄　杂咏一百首　召南媵

贵贱有定分，勤劳无怨心。

若令逢吕武，亦化作姜任。

刘克庄

刘克庄　杂咏一百首　赵高

归自沙丘后，因专定策功。

国由中府令，帝在望夷宫。

刘克庄

刘克庄　杂咏一百首　甄济

唐德虽中否，犹能愧畔臣。

尽驱污贼者，往拜诈暗人。

刘克庄

刘克庄　杂咏一百首　郑司农

新笺传后学，古训发先儒。

不拟狂年少，灯前骂老奴。

刘克庄

刘克庄　杂咏一百首　支遁

若以色见我，几于貌失人。

林公少须发，澄观欠冠巾。

刘克庄

刘克庄　杂咏一百首　志公

寺甲于江左，身迎入禁中。

如何净居殿，饿杀老萧公。

刘克庄

刘克庄　杂咏一百首　终童

武帝有荒志，终童无远谋。

长缨自击耳，莫击越王头。

刘克庄

刘克庄　杂咏一百首　周戴

戴昔劫名士，周尝暴里人。

少年一荡子，岁晚两忠臣。

刘克庄

刘克庄　杂咏一百首　周堪

旧{左亻右替日换心}臣学浅，晚召主恩深。

莫鉴萧张否，重来遂病瘖。

刘克庄

刘克庄　杂咏一百首　朱家

贵不见渠面，危曾活尔身。

柰何施一饭，便责翳桑人。

刘克庄

刘克庄　杂咏一百首　庄子

夸大帝传由，形容跖侮丘。

仅饶聃御寇，共载一虚舟。

刘克庄

刘克庄　杂咏一百首　祖琫

左氏讥怀璧，杨公却袖金。

安知机巧者，藏得叵罗深。

刘克庄

刘克庄　杂咏一首

晴是羲和喜，阴是嫦娥妒。

暖是青帝来，凉是赤熛去。

灾是旄头出，祥是奎星聚。

雷是阿香嗔，涛是灵胥怒。

刘克庄

刘克庄　栽竹

借居未定先栽竹，为爱疏声与薄阴。

一日暂无能鄙吝，数竿虽少亦萧森。

窗间对了添诗料，郭外移来费俸金。

自笑明年何处在，虚檐风至且披襟。

刘克庄

刘克庄　再次竹溪韵

聊为汤饼会亲宾，岂敢夸张堕张麟。

汝若上扳曾大父，翁堪下见我先人。

善和书即传家宝，儒行篇方聘度珍。

莫遣父兄被嗤笑，金根谬改作金银。

刘克庄

刘克庄　再次竹溪韵三首

谁云子建卷波澜，诗到黄初最可观。

无奈中衰变几起，不应例作晚唐看。

煎胶粘莫教春去，秉烛游谁管夜阑。

纵有闲愁天样大，此翁烂醉不相干。

刘克庄

刘克庄　再次竹溪韵三首

健笔当年妔可排，岂知老挟病俱来。

芋梨煨熟曾分啖，榾柮烧残共画灰。

伏壁尚堪传学者，虞廷犹记和康哉。

向时同辇诸君子，输与村翁早乞骸。

刘克庄

刘克庄　再次竹溪韵三首

小词落拓逼希真，未典春衣未是贫。

穷肯磷缁久幽操，老犹熏沐不赀身。

营巢燕熟飞来旧，脱裦禽痴唤着新。

蜀口尘清江浪白，息头重作太平人。

刘克庄

刘克庄　再和

陌头侠少行歌呼，方演东晋谈西都。

哇淫奇响荡众志，澜翻辨吻矜群愚。

狙公加之章甫饰，鸠盘谬以脂粉涂。

荒唐夸父走弃杖，恍惚象罔行索珠。

效牵酪肖渥洼马，献宝远致崑崙奴。

岂无苹藻可羞荐，亦有黍稷堪舂揄。

舑翁伤今援古谊，通国争笑翁守株。

孔门高弟浴沂水，尧时童子谣康衢。

扬觯姑欲退观者，鸣鼓本非攻吾徒。

亦如曼倩负逸气，呵斥佞幸惊侏儒。

于时后村

柴熟，先生滑稽腹如壶。

虽无谢郎玉帖镫，幸有幼安布裙襦。

未妨优场开口笑，亦恐药市逢方矑。

更阑漫与通德语，醉倒聊遣宗武扶。

幽冥茫昧莫致诘，石言神降果有无。

翁云墀

翁云墀　公施罪福，亦如王者行赏诛。

巫咸可使诅楚否，泰山曾不如放乎。

况今民脂积消铄，洋洋如在宁助虐。

贫妇鲜能具複褌，贵人何必夸重较。

九重深喜农扈丰，五笴　超加社公爵。

更宜速飞腊前白，仍为潜驱山中駮。

除人大患捍大灾，与民同忧可同乐。

翁之用心极惓惓，余于致福未数数。

因思挥金犹粪土，奚异弃物捐溪壑。

神听聪明靡僭滥，诏书温厚戒椎剥。

重华渔稼茅茨俭，大禹疏凿衣服恶。

谁歌此诗送且迎，共挽浇风还太朴。

刘克庄

刘克庄　再和

动而得谤亦名随，生子看来不必奇。

尔辈真堪畀豺虎，君王安用猎熊罴。

人言李白文如锦，谁信卢能命若丝。

回首世间机阱恶，子归闭户有馀师。

刘克庄

刘克庄　再和

划骑犊子不施鞯，老退犹堪学力田。

疏大夫金虽已散，蔺相如璧偶然全。

黄河水有曾清日，白发人无再少年。

许大乾坤愁塞满，觅无愁处只樽前。

刘克庄

刘克庄　再和

从来粪土轻胡赵，晚视渠侬直唯阿。

时与客联烘虱句，断无人听饭牛歌。

挂冠耄及收身晚，赐扇恩深取数多。

周易鲁论俱束合，免教后世罪王何。







卷196

刘克庄

刘克庄　再和

鹄袍再着姑行法，雁塔重来定策名。

大尹前呵宽贾岛，相君十反访州平。

故溪旧有钓鱼石，平地今多陷马坑。

不信天公囚两鸟，一鸣会遣百虫惊。

刘克庄

刘克庄　再和

依本文章趁韵诗，暮年深不愿人知。

退闲时有宾留刺，挛痹难为长折枝。

蚓窍声微羞入社，鸦涂札恶懒临池。

僧谈石竺山幽胜，拟执驴鞭挟册随。

刘克庄

刘克庄　再和

世味浇漓酒趣深，对花无客亦孤斟。

饥来肯羡乞墦食，贫杀不贪谀墓金。

耄齿未妨师抑戒，高谭何似守规箴。

吾今会得逍遥义，懒访曹溪同少林。

刘克庄

刘克庄　再和二首

包羞羊借皋比盖，饰貌狙将衮服披。

妾去绿衣裳以曲，佗乘黄屋髻犹椎。

方开元际唐风盛，自建安来汉道衰。

举世纷纷学姚贾，老夫持此欲安之。

刘克庄

刘克庄　再和二首

旨蓄元无可御冬，薄醪欣与故人同。

蜀珍乃肯临闽聚，韩富何尝笑孟穷。

旧事回头梦中蝶，浮荣过眼雨馀虹。

惟公出处关时运，堪谷年荒玉岁丰。

刘克庄

刘克庄　再和二首

借屋城中又一春，桃符万口说清新。

向来曾上庆历颂，老去甘为元祐人。

健论真堪惊谄子，固穷不肯媚钱神。

吾评此士西塘比，后进纷纷谩效颦。

刘克庄

刘克庄　再和二首

荥阳相昔独当朝，曾忝弓旌第一招。

无力不能救房琯，有书安敢托洪乔。

如闻徒步轻千驷，未觉堂厨胜一瓢。

邓禹封侯子陵钓，君看二者孰风标。

刘克庄

刘克庄　再和二首

新岁凝严过旧冬，微和初扇八州同。

固知使者获五福，应念天民先四穷。

政召嘉祥平地雪，诗腾光怪亘天虹。

祝公相业追元佑，二虏来王九扈丰。

刘克庄

刘克庄　再和二首

古柏每经寒耸秀，朝花不待夕离披。

举扬壹似德山棒，摧拉过于力士椎。

化鹤仙归见孙老，感麟翁泣叹吾衰。

楚狂难和薰风句，聊自歌之舞蹈之。

刘克庄

刘克庄　再和二首

与君未得便安闲，边警偏能恼涧槃。

草地枣红犹索斗，田家稻白可能餐。

谁将铁绠横江锁，莫造琵琶出塞弹。

处处冲梯楼上舞，不应诸老自巍冠。

刘克庄

刘克庄　再和二首

少小从军事裦韞，只今庙算主通和。

胡来复去兔三窟，民散未收蜂一窝。

病觉风光于我薄，老知书册误人多。

罪言著就深藏取，自笑狂生壮志蹉。

刘克庄

刘克庄　再和十首

色深乍攆守宫红，片细俄随蛱蝶风。

到得离披无意绪，精神全在半开中。

刘克庄

刘克庄　再和十首

蔷薇难比况金沙，一种风标富贵家。

我有公评君记取，惜花须惜海棠花。

刘克庄

刘克庄　再和十首

千株绛雪照沧湾，应笑刘郎带老颜。

尚有少年情味在，戏搜绮语续花间。

刘克庄

刘克庄　再和十首

凤州宫柳昔曾攀，亦醉琼花芍药间。

独有海棠心未足，每逢多处必来看。

刘克庄

刘克庄　再和十首

刘园水竹绝幽清，花径繁红藓砌青。

何处贵游开步障，谁家生色画深屏。

刘克庄

刘克庄　再和十首

徒倚溪亭惜坠芳，恨无异域返魂香。

残枝并恐风吹去，插在金瓶置坐傍。

刘克庄

刘克庄　再和十首

忽忆联鞍过水西，重寻前约未参差。

只愁人议风流罪，屡出看花数赋诗。

刘克庄

刘克庄　再和十首

淡赏无烦羯鼓催，解鞍便可坐莓苔。

莫将花与杨妃比，能与三郎作祸胎。

刘克庄

刘克庄　再和十首

旋挑野菜拾青梅，又向花边得暂陪。

各选一枝簪白发，明年知与阿谁来。

刘克庄

刘克庄　再和十首

君忆东湖不久归，我思陈迹恍难追。

殷勤为报莺花说，止有诗情似旧时。

刘克庄

刘克庄　再和四首

狐鸣工作崇，鸦噪每为凶。

鲁观初尸罪，丘门永削踪。

谋身真有窟，凿趾欲无墉。

力击延龄去，堂堂似亢宗。

刘克庄

刘克庄　再和四首

旧知偏下石，远避亦伤弓。

留落周南众，萧条冀北空。

万言徒饰诈，双泪却由衷。

王绩何曾醉，刘蕡本不风。

刘克庄

刘克庄　再和四首

噬人侔虺毒，害物比猫柔。

清议姑驱逐，宽恩未放流。

剑诛张禹佞，扇障褚渊羞。

谏笔非私忿，惓惓为国谋。

刘克庄

刘克庄　再和四首

伏阁何其壮，登舟得许哀。

人多称快者，上岂少恩哉。

恶草毋留种，夭桃不待媒。

九重方远佞，宁放郑詹来。

刘克庄

刘克庄　再和宿囊山三首

恰似病沙门退院，又如老禅录归农。

素无才调宴三阁，不愿歌词传六宫。

万首漏名宗派农，百年占籍醉乡中。

暮龄喜共樵夫语，懒与诸儒论异同。

刘克庄

刘克庄　再和宿囊山三首

乞骸不作凝香守，掩鼻难随逐臭夫。

牛角书堪教村学，鱼羹饭胜食堂厨。

门无喜鹊传朝报，笥有悬鹑拆海图。

常敬渊明归去早，村翁晚始觉迷涂。

刘克庄

刘克庄　再和宿囊山三首

未能葱岭从初祖，也不蓬莱访洞宾。

煎凤髓须还此老，执牛耳更属何人。

笈储丹药堤防病，案设图书粉饰贫。

老觉为僧差省事，韩公何必强冠巾。

刘克庄

刘克庄　再和五首

先生多在山中宿，为爱横斜影上窗。

茁发僧从深涧徒，趙肩奴过别峰扛。

和羹宰相调金鼎，止渴将军拥碧幢。

空谷不知如许事，沽来村酒且开缸。

刘克庄

刘克庄　再和五首

厌看花开平地上，故攀绝磴履危砿。

节方静女尤专一，韵比高人更少双。

堪伴愚公居北谷，宜偕漫叟隐南淙。

素标尚恐诗轻媟，敢犯人间曲子腔。

刘克庄

刘克庄　再和五首

手选千株高下种，似行庾岭泛湘江。

只销一朵南枝拆，尽受群花北面降。

自爱空山吹缟袂，绝羞华屋照银鈍。

主林神禁人残毁，深夜应无斫树庞。

刘克庄

刘克庄　再和五首

绝巅岁晚无人到，但见山风激岭泷。

高花恍如珠照乘，深葩还似宝迷邦。

巢居公未甘枯槁，鼎实朝方起硕厖。

诗在简斋和靖里，追攀真以寸筳撞。

刘克庄

刘克庄　再和五首

杖屦暇时常检点，细分枝干数株椿。

试呼童子调霜弄，绝胜奴兵擂晓逄。

色映岩松寒引鹤，根连园杞夜闻厖。

社中作者铦锋颖，甘树降旛束短杠。

刘克庄

刘克庄　再和张文学

安知后来者，所作不如今。

孰可执牛耳，君能贯虱心。

孤根才一寸，老干忽千寻。

未必子期死，无人听古音。

刘克庄

刘克庄　再和仲晦监簿

少狂蕴奇志，探索删画前。

安能一措辞，何止三绝编。

俚音和薰风，短梦游钧天。

竟无鱼水分，姑了萤雪缘。

北扉失脚堕，南窗抱膝眠。

宁为英雄笑，不受儿女怜。

徐侯金闺彦，岁晚铁砚穿。

掊击群疑亡，发药沉疴痊。

鲸浪怒喷薄，蚁封妙回旋。

精博昔骑省，奇逸今师川。

望古多慷慨，感时尝忧悁。

肯羡萧芥荣，甘保樗栎年。

刘克庄

刘克庄　再获一砚自和

三砚联翩买券成，绝胜玉杵聘云英。

拊摩无粟向肌起，涂抹有花从笔生。

韫厁每愁逢暴客，倾囊或笑费方兄。

古来事业由勤苦，不信磨穿道不亨。

刘克庄

刘克庄　再三和

断无小妾坐金鞯，且伴诸孙垦纸田。

天子尤尊方外者，少陵盛说饮中仙。

宫花毕竟非真色，朝菌安知有大年。

牧竖和声侬倡首，管他王后与卢前。

刘克庄

刘克庄　再送蒙仲二首

昔人曾叹择栖难，今子翱游二相间。

对弈未妨看露布，论诗未合上斋坛。

沉来铁鏁真儿戏，吟退毡裘却凯还。

班固作铭繇捷表，待揩老眼线传观。

刘克庄

刘克庄　再送蒙仲二首

送君怀旧一销魂，谢墅孙陵髣髴存。

下濑楼船皆万斛，曲江宫殿尚千门。

笑陈狎客为俳体，与晋诸贤洗泪痕。

定有奇谋裨玉帐，莫挥麈尾事清言。

刘克庄

刘克庄　再题六如亭

昔人喜说坠楼姬，前辈尤高断臂妃。

肯伴主君来过岭，不妨扶起六如碑。

【卷43】

刘克庄

刘克庄　再题信庵墨梅

信庵墨戏古无之，元气淋漓尔许奇。

特与此翁挥匹楮，不为彼相作横枝。

秘藏扫雪辋川画，曾序调羹沂国诗。

九十老农尤宝惜，时时开卷拂蛛丝。

刘克庄

刘克庄　再题钟贤良咏归堂

伏戏以来凡几年，六经之外凡几书。

人间简册渺烟海，君以约法包无馀。

往年华毂临敝庐，舌端霆卷俄电舒。

平欺买董等下驷，冷笑服郑真蠹鱼。

千询万扣答如响，扪腹始愧吾空虚。

伯高辟易季度走，六论三策何时摅。

又言诸子皆丈夫，经笥武库随所须。

观君毛骨老犹尔，惜也未见雏与驹。

方今主相求极谏，君曷不携轼辙俱。

自云素鄙从横学，尚友洙泗谈古初。

堂堂冕辂岂不好，却慕点也宁非迂。

行当端季秉周礼，未可春服从鲁儒。

刘克庄

刘克庄　再游栖霞洞

直路幽阴侧路明，玉为墙壁雪为城。

殷勤报有诗翁到，万一仙人肯出迎。

刘克庄

刘克庄　再赠钱道人二首

拙貌惭君子细看，镜中我自觉神寒。

直从杜甫编排起，几个吟人作大官。

刘克庄

刘克庄　再赠钱道人二首

寻师入蜀未曾逢，要看罗浮晓日红。

若见仙人知去处，却来相引到山中。

刘克庄

刘克庄　再赠一首

药囊价重百车渠，肯受村翁折简呼。

失喜迎君瞻紫气，必能为我索玄珠。

晨兴舐鼎尝残药，夕暝吹灯据槁梧。

乞取刀圭补精髓，天公岂忍瞎癯儒。

刘克庄

刘克庄　再赠月蓬道人六言二首

谢公早有远志，陶子晚知昨非。

帝允我乞骸疏，汝见吾衡气机。

刘克庄

刘克庄　再赠月蓬道人六言二首

还笏去矣休矣，加璧其然岂然。

人间有痴顽老，天上无愚懵仙。

刘克庄

刘克庄　簪带亭

上到青林杪，凭栏尽桂州。

千峰环野立，一水抱城流。

沙际分渔{左舟右定}，烟中见寺楼。

不知垂去客，更得几回游。

刘克庄

刘克庄　早去

早去天知无宦情，急攻人惎有虚名。

老而能学□□少，耄不加刑黜典轻。

宿昔□□□未就，他时血碧尚难平。

吾书岂必行今世，千□□□泣蒯生。

刘克庄

刘克庄　早行

店妪明灯送，前村认未真。

山头云似雪，陌上树如人。

渐觉高星少，才分远烧新。

何烦看堠子，来往暗知津。

刘克庄

刘克庄　责猫

将钱聘汝向雕笼，稳卧花阴晓日红。

鸷性偶然捎蝶戏，鱼餐不与饲鸡同。

首斑虚有含蝉相，尸素全无执鼠功，

岁暮贫家宜汰冗，未知谁告主人公。

刘克庄

刘克庄　曾公岩

广室内嵌空，层峰外巍嵬。

仰视骇悬石，俯践愁滑苔。

古窦风肃肃，阴涧泉洄洄。

飞梁跨其间，上可陈尊罍。

爱凉复畏湿，当暑重裘来。

名岩者谁欤，兄固弟子开。

忆昔建中初，国论几一回。

惜也祖荆舒，卒为清议排。

至今出牧地，姓字留苍崖。

踌躇增叹慨，日入禽声哀。

刘克庄

刘克庄　曾景建自临川送予至丰城示诗为别次韵一首

追程送我剑池边，亹亹清谈晋宋前。

岂意白头趋幕日，乃逢紫气出关年。

夜深续炬俱忘寝，地冷吹薪久未然。

临别祝君加帽絮，高峰雪后尚童颠。

刘克庄

刘克庄　赠碧眼相士六言二首

耳白无盖世名，眼碧有奇中语。

老夫定非醉翁，斯人莫是初祖。

刘克庄

刘克庄　赠碧眼相士六言二首

荀卿子论心形，许负书说气色。

我虽□□□□，□□看未成碧。

刘克庄

刘克庄　赠陈起

陈侯生长纷华地，却以芸香自沐薰。

炼句岂非林处士，鬻书莫是穆参军。

雨檐兀坐忘春去，雪案清谈至夜分。

何日我闲君闭肆，扁舟同泛北山云。

刘克庄

刘克庄　赠崇安刘相士

向来种花地，曾与五夫邻。

有客我同姓，见君如故人。

赤身穷至骨，碧眼妙通神。

且问两元老，何时定秉钧。

刘克庄

刘克庄　赠崇安吴医德安

家住武夷精舍边，若非悟道必逢仙。

不为宰相浑闲事，只作名医也自贤。

羞与市争伯林价，尽教人负宋清钱。

幔亭泉石应如故，安得相从刺钓船。

刘克庄

刘克庄　赠川郭

川郭颠狂甚，平生挟术游。

老犹携侍女，贫不谄公侯。

用药多投病，酬钱或掉头。

金陵官酒贵，应典旧貂裘。

刘克庄

刘克庄　赠东塔玙老

南寺上人禅学苦，东冈老子法筵开。

遥知大设伊蒲供，送汝挑包去捞斋。

刘克庄

刘克庄　赠防江卒六首

陌上行人甲在身，营中少妇泪痕新。

边城柳色连天碧，何必家山始有春。

刘克庄

刘克庄　赠防江卒六首

壮士如驹出渥洼，死眠牖下等虫沙。

老儒细为儿郎说，名将皆因战起家。

刘克庄

刘克庄　赠防江卒六首

昨者邳徐表奏通，圣朝除吏遍山东。

新来调卒防秋浦，又与山东报不同。

刘克庄

刘克庄　赠防江卒六首

身属嫖姚性命轻，君看一蚁尚贪生。

无因唤取谈兵者，来向桥边听哭声。

刘克庄

刘克庄　赠防江卒六首

战地春来血尚流，残烽缺堠满淮头。

明时颇牧居深禁，若见关山也自愁。

刘克庄

刘克庄　赠防江卒六首

一炬曹瞒僪脱身，谢郎棋畔走苻秦。

年年拈起防江字，地下诸贤会笑人。

刘克庄

刘克庄　赠风水僧

向人说葬又谈空，郭璞瞿昙并入宗。

背得山经如诵呪，顶将禅笠去寻龙。

遍为檀越裁生圹，顶定公侯出某峰。

想亦自营归寂处，一丘卵塔种青松。

刘克庄

刘克庄　赠高九万并寄孙季蕃二首

诸人凋落尽，高叟亦中年。

行世有千首，买山无一钱。

紫髯长拂地，白眼冷看天。

古道微如线，吾侪各勉旃。

刘克庄

刘克庄　赠高九万并寄孙季蕃二首

菊磵说花翁，飘蓬向浙中。

无书上皇帝，有句恼天公。

世事年年异，诗人个个穷。

筑台并下榻，今岂乏英雄。

刘克庄

刘克庄　赠高效士

季咸莫测壶丘子，詹尹安知屈大夫。

老子即今无可卜，问君活得几年无。

刘克庄

刘克庄　赠贵上人

贵公葬法妙蓍龟，眼力尤高异管窥。

先世曾从牧堂学，前身疑是涅槃师。

服寒食散方谁验，营土馒头计已迟。

我卜寝丘将斩草，重来莫负老人期。

刘克庄

刘克庄　赠郭相士俊夫

东郭无全履，南辕似转蓬。

自惭老中垒，莫误小林宗。

若见同胞子，为言秃鬓翁。

衰年不堪玩，一病一龙钟。

刘克庄

刘克庄　赠洪道人圆定

道人三昧力，手阅几岩砖。

既用功追琢，何忧质得坚。

玉因石攻美，月以斧修圆。

非遇良工剖，陶泓不受镌。

刘克庄

刘克庄　赠辉书记二首

野老柴门不惯开，有僧飞锡自天台。

前身莫是寒山子，携得清诗满袖来。

刘克庄

刘克庄　赠辉书记二首

棒喝机锋捷似飞，推敲事业费寻思。

师归定被丛林笑，腹里无禅却有诗。

刘克庄

刘克庄　赠建阳医士杨椿老二首

当年琴调绝平平，妄意先贤宰武城。

邑有澹台犹欠识，始知令尹未聪明。

刘克庄

刘克庄　赠建阳医士杨椿老二首

晚爱聃书义味长，无身始与患相忘。

残年颇觉饥难忍，未敢贪君不死方。

刘克庄

刘克庄　赠菊庵李道人

万言万当眼睛毒，一裘一盂口体足。

不共孤竹子争薇，却与柴桑翁争菊。

刘克庄

刘克庄　赠括苍管生二绝

八十瞎兼挛，形骸槁木然。

不烦大司命，更算小行年。

刘克庄

刘克庄　赠括苍管生二绝

辂死向千年，占书世失传。

安知无肘后，留在远孙边。

刘克庄

刘克庄　赠林信夫

昔日相师今画师，依然红颊映霜髭。

懒为阅世青白眼，写出无声水墨诗。

胸次九流人物镜，笔端三友岁寒枝。

刺桐城里多豪贵，绝艺何忧不见知。

刘克庄

刘克庄　赠罗摄官

一梦端为文字祥，华宗复出小君章。

无家来去如潮水，有鬼揶揄向路傍。

肯顾雀罗殊郑重，欲为鸡黍愧荒凉。

燕昭殁后金台少，僮瘦驴饥驿堠长。

刘克庄

刘克庄　赠马相士二首

妪貌何妨至辅臣，猴形亦有上麒麟。

伏波眉目空如画，不是云台剑佩人。

刘克庄

刘克庄　赠马相士二首

荀卿粗了心形者，蒯彻安知背面哉。

别有精微书不载，待君见了季咸来。

刘克庄

刘克庄　赠梅岩王相士二绝

王大曹瞒伎俩均，华佗郭璞枉危身。

传君秘诀君牢记，但道君侯是贵人。

刘克庄

刘克庄　赠梅岩王相士二绝

和靖诗高千古瘦，逃禅画妙一生贫。

劝君别换新标榜，莫靠梅花赚杀人。

刘克庄

刘克庄　赠女学士

女子谈天世有之，福唐吴媛独神奇。

语多中的疑明思，心自通灵不问龟。

闻道膝边随季主，定传肘后与文姬。

未知谁是吹笙侣，玉镜台前要画眉。

刘克庄

刘克庄　赠浦城陈贡士适

闻与先师是切邻，束书无定橐装贫。

不辞远道长为客，未有荒山可掩亲。

石椁悬知非尔力，麦舟今岂乏斯人。

吾闻葬礼随丰俭，布被珠襦到底均。

刘克庄

刘克庄　赠钱道人

除了布裘外，都无物自随。

跣能行大雪，饥但嚥华池。

说相言多验，嫌钱事更奇。

一般难晓处，装背贵人诗。

刘克庄

刘克庄　赠日者陈达夫六言二首

昔有君平季主，今无韩憊林开。

终日垂帷闭肆，或时戴笠盘街。

刘克庄

刘克庄　赠日者陈达夫六言二首

樗翁书题闲慢，万言不直豪芒。

夺了巡官行货，搀他太卜牙郎。

刘克庄

刘克庄　赠日者程士熙

竹溪满口相称说，韩憊林间一辈流。

少不如人今已老，天之命我子难修。

桑蓬壮志无成就，箕斗虚名有悔尤。

试为端蓍占岁晚，几囤枣实几蹄牛。

刘克庄

刘克庄　赠日者袁天勋

多识名公与钜卿，也携贽卷到柴荆。

神巫未易觇壶子，太卜安能筮屈平。

且喜天网家有种，不忧日者传无名。

村翁耄矣诗全退，同社诸人各善鸣。

刘克庄

刘克庄　赠日者朱俊甫二首

老子瞢腾大化中，支干一字不能通。

请君留取谈天口，去访横渠与了翁。

刘克庄

刘克庄　赠日者朱俊甫二首

谢公闭墅懒围棋，董相还家且下帷。

见说金瓯殊未定，问君魁柄属之谁。

刘克庄

刘克庄　赠施道州二首

施先生学有源流，家自长安徒益州。

畴昔建牙当一面，只今失国托诸侯。

身侨岳麓无生计，目断岷峨起暮愁。

闻道汉廷须黼黻，蜀珍那得此淹留。

刘克庄

刘克庄　赠施道州二首

胡尘突过剑门关，西顾于今尚未宽。

早晚相如通僰道，苍皇子美问长安。

拮据自笑营巢拙，枘凿明知合辙难。

纵有望乡楼百尺，淡烟衰草莫凭栏。

刘克庄

刘克庄　赠蜀士卢石受二首

蜀郡卢夫子，沉冥不偶时。

幽深病梨赋，奇怪磔蟆诗。

古有严并李，今无旷与夔。

何当短檠下，历历叩群疑。

刘克庄

刘克庄　赠蜀士卢石受二首

井络缠兵惨，瞿塘下棹轻。

命宁一钱直，腹载五车行。

姑览无诸迹，休听望帝声。

世无韩十八，谁识玉川生。

刘克庄

刘克庄　赠术者施元龙

信上多人物，华宗谱最蕃。

遥遥忘世胄，仆仆傍谁门。

眼毒偏奇中，心灵每预言。

秃翁无阿堵，何以赠南辕。

刘克庄

刘克庄　赠四明余天与

七聚惟莆最僻穷，四明狂客此飘蓬。

圣门性命言犹罕，俚俗支干说未通。

子术纵高于季主，吾年已老申公。

贫家无处撰车马，草草搜诗亦欠工。

刘克庄

刘克庄　赠唐谷

唐氏源流远，寄才每间生。

勤于骚有分，举以相知名。

吾子攻诗苦，先民耻艺成。

常卿不可见，见汝眼犹明。

刘克庄

刘克庄　赠天台陈相士

径草齐腰人迹稀，凌晨忽有叩柴扉。

远携吾子出疆贽，来看先生杜德机。

许燕颔侯行且验，评鸢肩夭是耶非。

惜无斗酒堪浇汝，一曲劳歌赠北归。

刘克庄

刘克庄　赠天台通上人

老倦逢迎揖客稀，上人乃肯顾柴扉。

愧无林下茶瓜待，忽有空中杖锡飞。

师瘦能吟无本句，吾穷难赠大颠衣。

此行不枉观南海，探得珊瑚满载归。

刘克庄

刘克庄　赠天隐李君瑞一首

唱名纳禄尤崖异，誓墓休官更崛奇。

先辈翔而皆集矣，广文得此欲逃之。

圣门岂不高曾皙，列传何为首伯夷。

虎帅听君谁敢犯，莫欺此老白须眉。

刘克庄

刘克庄　赠王月轩用意一韵

江湖少菰米，京洛足风尘。

生命主穷鬼，赠诗多贵人。

芒鞋双堠远，斗籴一家贫。

吾力轻于羽，安能举百钧。

刘克庄

刘克庄　赠翁定

相逢乍似生朋友，坐久方惊隔阔馀。

遍问诸郎皆冠带，自言别业可樵渔。

住邻秦系曾居里，老读文公所著书。

十七年间如电瞥，君须我鬓两萧疏。

刘克庄

刘克庄　赠翁卷

非止擅唐风，尤于选体工。

有时千载事，只在一联中。

世自轻前辈，天犹活此翁。

江湖不相见，才见又西东。

刘克庄

刘克庄　赠无庵于道人六言一首

无尽空诸有，孤立何须同参。

道人不置产业，寄孟家废庵。

刘克庄

刘克庄　赠萧高士

玉笥萧高士，超然物外姿。

能弹广陵操，会作豫章诗。

紫府非无分，丹房未有基。

西山多隐者，何必远求师。

刘克庄

刘克庄　赠谢子杰校勘六言三首

高比伏生辕固，热瞒贾谊朱忠。

我自号病居士，君无戏盲老翁。

刘克庄

刘克庄　赠谢子杰校勘六言三首

唤做呆子憨子，管他火星孛星。

造物小儿则剧，先生大醉未醒。

刘克庄

刘克庄　赠谢子杰校勘六言三首

功名随露电过，文字与星斗垂。

吾评潞公五福，何如放翁万诗。

刘克庄

刘克庄　赠徐相师

许负遗书果是非，子凭何处说精微。

使君岂必如椰大，丞相元来要瓠肥。

袖阔日常笼短刺，肩寒春未换单衣。

半头布袋挑诗卷，也道游方卖术归。

刘克庄

刘克庄　赠许登仕

蓬户无人来问疾，薇垣道汝妙通仙。

此翁书眼真盲矣，之子心眸愈瞭然。

预算粉郎将死日，能推绛老始生年。

清漳守相方悬榻，应助君平卖卜钱。

刘克庄

刘克庄　赠雪山李道人二首

巧历推修短，前知定吉凶。

吾为立标榜，唤做小淳风。

刘克庄

刘克庄　赠雪山李道人二首

离乱雪山隔，艰难蜀信通。

道人能缩地，移取向江东。

刘克庄

刘克庄　赠杨相士

西北功名奋发秋，南辕咄咄欲何求。

似闻君识壶丘子，自笑吾非定远侯。

鹓鹭行难看凫雁，麒麟阁不画猕猴。

故人若问樗庵老，林下吟诗白却头。

刘克庄

刘克庄　赠音上人

脱白披缁迹涉奇，傍人能说举幡时。

禅家合掌来参请，乌寺摇头不住持。

喜舍未逢大檀越，实封输与小沙弥。

是凡是圣都休问，且为渠看一袖诗。

刘克庄

刘克庄　赠庸斋

挟策端平偶见遗，不旋踵已遇嘉熙。

虽闻栖楚叩墀语，不见阳城伏合时。

下殿君能和富范，上房吾愿让夷夔。

或疑廉蔺曾相避，知两翁心更有谁。

刘克庄

刘克庄　赠永福黄国孙

尚记鸣琴锦水滨，华宗赞府偶同寅。

涉哦松笔规随我，传种花词脍炙人。

潘令鬓毛两堆雪，崔丞诗赋一微尘。

览君姓氏询乡里，旧事关心感慨频。

刘克庄

刘克庄　赠宇文贡士

君家忠节著先朝，庙院如今稍寂寥。

晋代褒勋侯谢澹，唐人诏姓取颜标。

地寒访我门罗爵，天定看君世珥貂。

欲扫空斋同夜话，山荒黄独尚无苗。

刘克庄

刘克庄　赠玉隆刘道士

观中曾访老黄冠，尔尚为童立醮坛。

新染氅衣披得称，旧泥丹灶出来寒。

诗非易作须勤读，琴亦难精莫废弹。

忆上洪崖题瀑布，因游试为拂尘看。

刘克庄

刘克庄　赠豫知子

隔膜能知人肺肝，瞭如烛照与龟鑽。

敏于一行推棋子，妙似尧夫测牡丹。

道是鬼来疑太黠，蓦然仙去觅应难。

身今槁木寒灰样，惭愧巫咸子细看。

刘克庄

刘克庄　赠张南金二绝

家寄桐城身在蒲，袖中又有峤南书。

茅山极目茶亭远，知向何州度岁除。

刘克庄

刘克庄　赠张南金二绝

韩憊林开妙不传，请君自逄小行年。

公卿谁是挥金得，大半将诗准卦钱。

刘克庄

刘克庄　赠赵医立之

世医多孟浪，赵子独专精。

术稳常无误，能高素有名。

方书真烂熟，裘马极鲜明。

自笑贫兼病，将何赠宋清。

刘克庄

刘克庄　赠钟主簿父子

旗铃接迹向西驰，丹桂灵椿并一时。

竞说郎君能跨灶，顿令老子欲苔儿。

妙年不患锥无颖，前辈曾言木就规。

相国晏公元楚产，何须千里远求师。

刘克庄

刘克庄　乍归九首

官满无南物，飘然匹马还。

惟应诗卷里，偷画桂州山。

刘克庄

刘克庄　乍归九首

儿童娱膝下，母子话灯前。

却忆江湖上，家书动隔年。

刘克庄

刘克庄　乍归九首

北戌边城下，南游瘴海头。

不知天地内，何处可逃愁。

刘克庄

刘克庄　乍归九首

绝爱墙阴橘，花开满院香。

邻人欺不在，稍觉北枝伤。

刘克庄

刘克庄　乍归九首

孚若如天马，轩昂不可羁。

为贫疏饮客，因病出名姬。

刘克庄

刘克庄　乍归九首

弛檐逢除夕，檀栾共拥炉。

把如为客看，还得似家无。

刘克庄

刘克庄　乍归九首

架书多散乱，信手偶拈开。

匹似前生读，茫然记不来。

刘克庄

刘克庄　乍归九首

手种梅无恙，苍苔满树身。

可怜开较早，不待远归人。

刘克庄

刘克庄　乍归九首

格力穷方进，功夫老始知。

尽教人贬驳，唤作岭南诗。

刘克庄

刘克庄　乍晴

天更商量雨，人都领略晴。

晚山青妥帖，野水白纵横。

鹭立沙头影，蜂喧树底声。

笋舆扶病出，邂逅亦诗成。

刘克庄

刘克庄　乍暑一首

南州四月气如蒸，却忆吴中始卖冰。

绿浦游船常载妓，画廊浴鼓或随僧。

梦过水榭闻凉笛，身在山房伴晓灯。

怊怅乌丝栏上笔，蓬窗学写字如蝇。

【卷44】

刘克庄

刘克庄　摘玉堂红皱玉二绝

颗颗苞甘液，年年饫老饕。

绝胜九千岁，三度窃蟠桃。

刘克庄

刘克庄　摘玉堂红皱玉二绝

珍贵均摩勒，甘滋过醴泉。

谓天不吾享，岂不厚诬天。

刘克庄

刘克庄　张丽华墓

台上柏萧萧，空堂闭寂寥。

芳魂三尺土，往事几回潮。

堕翠寻难见，埋红恨未销。

犹胜江令在，白首入隋朝。

刘克庄

刘克庄　漳兰为丁窃货其半纪实四首

五十盆苍翠，皆从异县求。

不能防狡窟，未免破鸿沟。

惨甚兵初过，苛于吏倍抽。

渠侬慕铜臭，肯为国香谋。

刘克庄

刘克庄　漳兰为丁窃货其半纪实四首

主人拙樊圃，家贼巧穿窬。

鼠子敢予侮，麟翁以盗书。

空搔双白鬓，不奈一长须。

自笑关防晚，花傍且燕居。

刘克庄

刘克庄　漳兰为丁窃货其半纪实四首

池远疏浇溉，墙低劣蔽遮。

初无虎守杏，况有蝶穿花。

薄采难纫佩，深培待茁芽。

嗟余愧迂叟，招汝兴仍赊。

刘克庄

刘克庄　漳兰为丁窃货其半纪实四首

离骚赏风韵，百卉莫之先。

菊止香九日，莸曾臭十年。

麝房吾割爱，鲍肆尔垂涎。

晏相惜花者，红梅被窃然。

刘克庄

刘克庄　赵昌花

要识洛阳姚魏面，赵昌着色亦名家。

可怜俗眼无真赏，不宝丹青宝墨花。

刘克庄

刘克庄　赵礼部和余梅花十绝送林录参微而婉哀而不怨杂之万如诗中殆不可辨

更无一点涴铅华，状出冰枝糁玉葩。

十绝顿令侬北面，万如元住子东家。

自羞贫女钗边朵，难傍宫人额上花。

纵使朔风如铁劲，未妨雪月照槎牙。

刘克庄

刘克庄　赵清献墓

南渡先贤迹已稀，萧然华表立山陂，

可曾长吏修祠宇，便恐樵人落树枝。

几度过坟偏下马，向来出蜀只携龟。

自怜日暮天寒客，不到林间读隧碑。

刘克庄

刘克庄　赵昭仪春浴行

花奴一双鬓垂耳，绿绳夜汲露桃蕊。

青桂寒烟湿不飞，玉龙呵暖红薇水。

翠靴踏云云帖妥，燕钗微卸香丝鬱。

小莲夹拥真天人。红第犯雪欹一朵。

鸾锦屏风画水月，鵁鶄抱颈唼兰叶。

刘郎散尽金饼归，笑引香绡护痴蝶。

刘克庄

刘克庄　真母吴氏挽词二首

系出自华宗，来嫔隐约中。

贫能安苦节，贵愈积阴功。

立志如欧母，生儿似富公。

如闻新窆处，神告在溪东。

刘克庄

刘克庄　真母吴氏挽词二首

族昔多名婿，今观子更奇。

他年槐树谶，早岁柏舟诗。

割股延姑寿，抽簪活众饥。

事皆堪入史，何必墓傍碑。

刘克庄

刘克庄　真隐寺

出郭斜阳已在山，夜深乘月到江干。

奴敲小店牢扃户，僧借虚堂径挂单。

骇浪急回恩胆薄，逆风小住为心宽。

投床一枕潇湘梦，无柰霜钟苦唤残。

刘克庄

刘克庄　真州北山

忆昔胡儿入控弦，官军迎战北山边。

笳箫有主安新葬，蓑笠无人垦废田。

兵散荒营吹戌笛，僧从败屋卢茶烟。

遥怜钟阜诸峰好，闲锁行宫九十年。

刘克庄

刘克庄　真珠花

匝地无人管，逢春作意开。

得非回合浦，又似下瑶台。

点点垂鲛泪，累累夺蚌胎。

主君休爱惜，曾累伏波来。

刘克庄

刘克庄　枕峰寺

夜深投寺解行装，一点寒灯照上方。

老宿问余何处去，年年来此借禅床。

刘克庄

刘克庄　征妇词十首

闻说三边地，今为百战场。

君书一二纸，妾泪万千行。

刘克庄

刘克庄　征妇词十首

妾甘为隐服，君喜冒先锋。

但祝玉关入，宁无石窌封。

刘克庄

刘克庄　征妇词十首

远书徒搅思，归信屡愆期。

瓦卦偏无准，灯花未必知。

刘克庄

刘克庄　征妇词十首

宽作三年别，安知四序迁。

可怜容鬓改，人有几三年。

刘克庄

刘克庄　征妇词十首

去时儿在腹，忽已语嚘哑。

何日番休了，迎爷两手叉。

刘克庄

刘克庄　征妇词十首

诗云王赫怒，吏说相宣威。

假使从公旦，三年便衮归。

刘克庄

刘克庄　征妇词十首

烧操蒙冲艦，获坚云母车。

赐君新节钺，还妾旧荆練。

刘克庄

刘克庄　征妇词十首

野雉自双飞，离鸾半只栖。

君非秋胡子，妾是杞梁妻。

刘克庄

刘克庄　征妇词十首

江南丝帛贵，塞北雪霜浓。

莫恨铁衣冷，全装可御冬。

刘克庄

刘克庄　征妇词十首

晨起推孤枕，昨夜留半衾。

恐郎浑忘却，万一梦相寻。

刘克庄

刘克庄　郑丞相生日口号十首

陌上尘飞敕使来，亲传天语贺元台。

门庭如水无珍献，惟有黄华伴寿杯。

刘克庄

刘克庄　郑丞相生日口号十首

王吕纷更尚治安，史韩椓棧始凋残。

乃知元祐调弦易，却是端平变局难。

刘克庄

刘克庄　郑丞相生日口号十首

金坞铜山二纪中，可无玉雪洗贪风。

从今中外多廉吏，家有钱神赋一通。

刘克庄

刘克庄　郑丞相生日口号十首

小范登庸面稍腴，惟公不以位为娱。

宅家亦自临朝说，丞相都因国事舑。

刘克庄

刘克庄　郑丞相生日口号十首

舒黯淹留守相间，平津千载有惭颜。

惜渠不见端平相，召了西山召鹤山。

刘克庄

刘克庄　郑丞相生日口号十首

忤旨婴鳞不自安，明朝密启与迁官。

百僚举笏私相语，相国胸中得许宽。

刘克庄

刘克庄　郑丞相生日口号十首

旷怀未许众人窥，细行犹堪百世师。

广厦千间无地起，灵台一片有天知。

刘克庄

刘克庄　郑丞相生日口号十首

转了头厅屡乞归，已将传舍视黄扉。

江湖不欠鱼羹饭，直为君恩未拂衣。

刘克庄

刘克庄　郑丞相生日口号十首

篚苞不复入修门，民力微苏物渐蕃。

见说海边停{左鱼右差}局，介鳞亦被相君恩。

刘克庄

刘克庄　郑丞相生日口号十首

不用占蓍更讯龟，功成尚有赤松期。

由来寿与仁相贯，季主君平未必知。

刘克庄

刘克庄　郑宁示边报走笔戏赠

曾客嫖姚与伏波，惯骑生马拥雕戈。

金台有命终须筑，铁砚无功亦且磨。

见说帛书来汝洛，又传毡帐迫淮河。

只今西北多机会，吾子南归意若何。

刘克庄

刘克庄　郑甥有大西上

岁晚亲朋少，何堪远别离。

人谁念原父，甥勿似牢之。

宗伯惊文卷，慈亲望捷旗。

饯行应满袖，不欠病翁诗。

刘克庄

刘克庄　轵道

秦暴浑如狼牧羊，筑临洮郡至咸阳。

苦防齐客出关外，岂料子婴降道傍。

刘克庄

刘克庄　至人六言

幽子多栖白云，至人或混红尘。

有时鼻涕择菜，有时丫髻负薪。

刘克庄

刘克庄　至日

钧天残梦忽惊回，金钥遥知已掣开。

不复五更三点入，刚云七日一阳来。

即今空恋唐宫阙，畴昔曾登鲁观台。

犹记小窗添线晷，强揩老眼乱书堆。

刘克庄

刘克庄　志仁监薄示五言十五韵夸徐潭之胜次韵一首

岚翠屏环墅，溪光炼抹坤。

尚书华栋改，先辈钓矶存。

久卧漳滨疾，谁招楚泽魂。

昔惭葵卫足，今喜叶归根。

自志台卿墓，休争谢传墩。

牧慵贪草暖，鸟急怕林昏。

时许樵分席，何烦客扫门。

早嫌皮袋臭，晚悟髑髅尊。

童子便高枕，偷儿瞰短垣。

岁寒始知柏，劫火不焚璠。

恩未忘簪履，衰难恋厩轩。

抽身脱胶扰，掩耳避啾喧。

联句那无藉，藏书幸有繁。

故交频暖热，新贵断寒暄。

篱落多疏阙，犹须折柳樊。

刘克庄

刘克庄　质子

七雄侧目虎狼都，仁暴端由取舍殊。

燕太子留生马角，楚王心作牧羊奴。

刘克庄

刘克庄　中{左山右寻}春祀二首

少者游方老守闾，独携鱼菽荐幽墟。

何时汝辈无行役，岁岁为翁策蹇驴。

刘克庄

刘克庄　中{左山右寻}春祀二首

归鞍常苦夕阳催，小憩聊分饮胙杯。

万一得年如小父，尚堪十度扫松来。

刘克庄

刘克庄　中{左山右寻}先茔

昔遇重华席屡前，因排贵近去翩然。

叩墀袖有驰球疏，易箦囊无沐椁钱。

当日传家惟谏草，至今赡族赖祠田。

原头宰木苍如此，才见山庵葺数椽。

刘克庄

刘克庄　中秋大风雨五绝

车唤阿香推，情知雨必雷。

不干巽二事，也伴阿姨来。

刘克庄

刘克庄　中秋大风雨五绝

□□□□□，冰轮□□□。

□□□□妒，不管素娥愁。

刘克庄

刘克庄　中秋大风雨五绝

好客期难至，清欢拟即差。

不逢□□镜，何处觅金蟆。

刘克庄

刘克庄　中秋大风雨五绝

诏岁银袍盛，头场玉鉴明。

妃灵如有助，娥老尚多情。

刘克庄

刘克庄　中秋大风雨五绝

眦血滴耕夫，愁眉蹙贾胡。

良辰风雨至，不复田禾苏。

刘克庄

刘克庄　中秋湘南楼饯张昭州

台使选良牧，诏下帝曰俞。

高牙植华艦，钱者来倾郛。

明月满丽谯，寒光映尊壶。

桂人愿少留，昭人望疾驱。

一室可为政，况乃有国都。

岭民日以耗，丁口彊半无。

洋洋紫云诏，侯其勒座隅。

道乡游息处，暇日披榛芜。

鄙拙忝投分，临风临踌躇。

颇念友离索，宁论鬼揶揄。

何繇扣铃阁，百榼倾兵厨。

刘克庄

刘克庄　中说

先业归犹在，遗经读未终。

岂无门弟子，私谥作文中。

刘克庄

刘克庄　种莲一首

姝丽如同产，朱铅各异施。

吾方参素女，渠自比□□。

刘克庄

刘克庄　种柳

少少旗亭夹道边，小桥终日水潺湲。

垂杨种后方二尺，惆怅成阴是几年。

刘克庄

刘克庄　仲晦监簿和放翁七十三吟三篇华予初度走笔□韵答之

镜中雪鬓数茎新，归作田间负耒民。

仕五十年难讳老，封三百户敢嫌贫。

诸无物实师庞蕴，万苦非真试子春。

到得邢杨遭勘辨，始知铁汉是全人。

刘克庄

刘克庄　仲晦监簿和放翁七十三吟三篇华予初度走笔□韵答之

诸公衮衮几番新，留得淳熙一老民。

就枕惊回鸡搅睡，委巢飞去燕欺贫。

贪生尚惜桑榆景，排闷全凭曲米春。

赖有平生金石友，年年岁岁记陈人。

刘克庄

刘克庄　仲晦监簿和放翁七十三吟三篇华予初度走笔□韵答之

□□下饰墨尤新，以史名官不治民。

后死漫为诸老殿，粗完深愧两翁贫。

譬牛山木全高寿，让马塍花斗早春。

兀坐空斋形对影，载醪裹饭更无人。

刘克庄

刘克庄　仲晦昆仲求近稿戏答二首

过去生平一念差，偶因薄技忝清华。

宁吟韩子将归操，不草韦郎起复麻。

绮语预愁无间狱，纶言见笑当行家。

而今老矣全瘖了，匹似枯株不着花。

刘克庄

刘克庄　仲晦昆仲求近稿戏答二首

辛苦搜扬更撚须，适资谈者指瑕瑜。

中郎碑好犹名愧，吏部铭高未免谀。

馀忿燕泥能道否，遗言鹤唳可闻乎。

从今一字休思索，千古文人一律愚。

刘克庄

刘克庄　重次林守韵并阑舑轩二首

晨坐黄堂夕未归，偶然闭阁句尤奇。

颇知韦守临苏郡，不省山公到习池。

烧尾且陪攀桂集，遨头别有探梅期。

自惭属和悭才思，尤甚春船上水时。

刘克庄

刘克庄　重次林守韵并阑舑轩二首

禁中前欲唤公归，读轼文章每叹奇。

玉节不烦熬雪海，金芝元合产铜池。

愈郊各洗饥寒语，甫白曾为汗漫期。

上尽青云记回首，某丘某水钓游时。

刘克庄

刘克庄　重次舑轩韵二首

忆昔抽毫白玉堂，奏篇字字谷年荒。

内人久已呼才子，明主今方记寝郎。

驽豆未应堪秣骥，鹑笼谁道可容皇。

何当雅奏登郊庙，一洗梨园与教坊。

刘克庄

刘克庄　重次舑轩韵二首

潦倒常惭室弗堂，君恩特地与开荒。

灵津误作乘槎客，华发羞陪射策郎。

金菊歌新赓下鹄，碧梧枝老许栖皇。

退臣无路酬天奖，旦旦炉熏祝宝坊。

刘克庄

刘克庄　重饯赵信州分韵得寝字

近甸骚屑馀，当宁焦劳甚。

剖符寄非轻，弄印择已审。

盎然春风和，解此寒色凛。

吾闻守四雘，岂必卫堂寝。

恶马易调伏，小鲜难烹饪。

腊前况屡白，秋桫定一稔。

我侯但凝香，彼州自奠枕。

英英尚书郎，饯诗丽如锦。

骊珠忽满轴，继者皆曹沈。

顾予如病鹤，欲鸣声复噤。

宁论鬼揶揄，行以亲来谂。

南归掣斋铃，傥留故人饮。

刘克庄

刘克庄　舟中寄景建

低篷小雨梦残时，忽忆同寻楚老祠。

夜过丰城占斗气，想公别后有新诗。

刘克庄

刘克庄　周天益辞归延平

自说镡津上，辛勤葺数楹。

一家侨寄活，只手拮据成。

俗薄诗人厄，州贫太守清。

闻君不由径，想见揽衣迎。

刘克庄

刘克庄　周天益由福侨剑水灾毁室辄奉小诗劝缘

水患被东南，陵谷倏变易。

朝犹万家聚，夕为一沙碛。

非惟齐民灾，亦是诗人厄。

鹳鸣鲁望田，蛙跳周飆宅。

稚子衣露骭，处士泥没膝。

刘克庄

刘克庄　周天益由福侨剑水灾毁室辄奉小诗劝缘

厨人需米盐，匠氏索材甓。

先当缮井灶，次议补篱壁。

自古托天公，讵肯怨河伯。

后村空劝缘，诗不一钱直。

莫愁草堂赀，必得檀越力。

刘克庄

刘克庄　昼

散怀轻病骨，汲古活心源。

日炙桐阴晚，烟蒸豆穗繁。

密红双鹭迹，深绿一鸥喧。

未昼聊舒偃，茶香起小烟。

刘克庄

刘克庄　朱买臣庙

翁子平生最苦贫，晚将丹颈博朱轮。

老儒五十无章绶，归去何妨且负薪。

刘克庄

刘克庄　诸公和差须二诗不已又得二首

壮志蹉跎隐事差，瓣香稽首向南华。

岁收别业无千绢，晨起斋厨止一麻。

麦饭何妨荐寒食，榆钱元不济贫家。

金瓶烂熳簪姚魏，谁问幽兰涧底花。

刘克庄

刘克庄　诸公和差须二诗不已又得二首

乏萧生表褚公须，那更痴年已倍瑜。

爱北征诗穷愈壮，鄙东封稿死犹谀。

誉臣亦有毁臣者，知我宁无罪我乎。

惜取宝珍常自照，底须揭日耀群愚。

刘克庄

刘克庄　诸公载酒贺余休致水村农卿有诗次韵

圣世鸟巢可俯窥，乞身岂必避危机。

牛车径驾史儋出，麟笔曾嘉季友归。

迂叟相邀入真率，乖崖安肯慕轻肥。

山林深密云天远，存阙心宁不可矶。

刘克庄

刘克庄　诸公载酒贺余休致水村农卿有诗次韵

目眚陈编懒更窥，博通似恐泄天机。

大愚苦要骑麟下，小黠犹能化鹤归。

觅句瘦肩两山耸，绝粮乾咽上池肥。

平生慕用徐先辈，异世溪边共一矶。

刘克庄

刘克庄　诸公载酒贺余休致水村农卿有诗次韵

别无穴隙可鑽窥，常恐冥行践骇机。

恰则赐环烦内引，俄然只履已西归。

都忘紫禁烟花绕，绝喜青山笋蕨肥。

应被水村翁冷笑，争墩未了又争矶。

刘克庄

刘克庄　诸公载酒贺余休致水村农卿有诗次韵

觉海难将浅见窥，打包径去契禅机。

何曾蝴蝶暂成梦，除却杜鹃谁劝归。

江上风涛犹汹涌，盘中泉土颇甘肥。

自当叱犊勤耕墅，不必然犀往照矶。

刘克庄

刘克庄　诸公载酒贺余休致水村农卿有诗次韵

聃书深远绝难窥，止足书中向上机。

但看杖扶博山入，不知扇赐曲江归。

年饥方虑沟中瘠，旰食欲令天下肥。

念此令人生内热，溪边赖有涤烦矶。

刘克庄

刘克庄　诸公载酒贺余休致水村农卿有诗次韵

时事浑如坐井窥，逢人不敢问边机。

连营未寄寒衣去，故里何心昼锦归。

笑矍铄翁鸢跕堕，受玄真子鳜鱼肥。

绿阴多处宜垂钓，莫管楸花落满矶。

刘克庄

刘克庄　诸公载酒贺余休致水村农卿有诗次韵

户外荒园久不窥，桔槔已息汉阴机。

与鸡窠老略相似，微鹿门翁谁与归。

训俭家才支伏腊，力农田不问硗肥。

由来位重多忧责，未必沙堤胜石矶。

刘克庄

刘克庄　诸公载酒贺余休致水村农卿有诗次韵

指法金针不许窥，笑他贫女织寒机。

谪仙曲奏调羹赐，之问诗成夺锦归。

论定会盼银信召，眷浓漫妒玉环肥。

溪边鸥鹭偷相语，只怕先生又下矶。

刘克庄

刘克庄　诸公载酒贺余休致水村农卿有诗次韵

陆海潘江莫测窥，手挥巧斩执神机。

昔如鲁野麟初获，今似辽天鹤独归。

外物何殊竿木戏，内丹不待药苗肥。

只愁户外蒲轮至，去坐狨鞯勿坐矶。

刘克庄

刘克庄　诸公载酒贺余休致水村农卿有诗次韵

高屋从来有鬼窥，铁门关枉费心机。

逃尧欲去未忍去，舍鲁不归何处归。

款段马知如狗大，堂厨羊不似蠔肥。

赐金未可都挥散，要买荒山鹤断矶。

刘克庄

刘克庄　诸侯客

犬吠鸡鸣者，皆为席上珍。

如何弹铗客，亦有窃弓人。

刘克庄

刘克庄　诸家牡丹已谢小圃忽开两朵皆大如斗戏题二绝

地荒岂有雕栏护，日烈元无绣幕遮。

九十种俱开谢了，末稍开到后村花。

刘克庄

刘克庄　诸家牡丹已谢小圃忽开两朵皆大如斗戏题二绝

踏青人被色香迷，击壤翁看蓓蕾知。

漏籍谱中无可恨，花开殿后未为迟。

刘克庄

刘克庄　诸人颇有和余百梅诗者各赋一首

诗至中山不可加，直将幽澹扫秾华。

宁依处士坟前竹，不爱都人担上花。

老子骚魂常住世，郎君吟笔又名家。

遥知丈室无天女，纸帐香篝瘦影斜。

刘克庄

刘克庄　诸人颇有和余百梅诗者各赋一首

字字追还水部公，篇篇压倒后村翁。

可怜和靖拘香影，更笑花光着色空。

自许铁心坚晚节，渠能粉面向春风。

菁华落尽惟枯卉，赖有何郎嗜好同。

刘克庄

刘克庄　诸人颇有和余百梅诗者各赋一首

诗境千梅匝草堂，参军今又课梅忙。

悬知句子追群谢，每见乡人说季方。

处士骨寒谁得髓，老夫鼻塞尚闻香。

诸君摘出惊人语，玉篴横吹入乐章。

刘克庄

刘克庄　诸人颇有和余百梅诗者各赋一首

百首初成六十馀，朝涂暮改费居诸。

谁将彩笔传于子，人怪青春小似余。

一笑拈花差易耳，三年刻楮欲何如。

梅兄樗叟俱枯槁，总把风光义让渠。

刘克庄

刘克庄　诸人颇有和余百梅诗者各赋一首

盘屈高才入短章，卷中字字挟冰霜。

直探宝藏珠盈掬，倒泻金茎露浣肠。

铁笛一枝横夜月，水沉三舍避天香。

妙年早去吟薇药，莫共侬争寂寞乡。

刘克庄

刘克庄　诸人颇有和余百梅诗者各赋一首

方扃北户逃生客，忽折南枝寄病翁。

雪里骑驴非俗格，茶边放鹤有家风。

写真影过于形好，凿窍香来与鼻通。

不敢袖归防电取，殷勤返璧锦囊中。

刘克庄

刘克庄　诸人颇有和余百梅诗者各赋一首

贫儿篱下看花窠，曾见千株玉雪麽。

画得诗禅三昧少，诗如无住一联多。

过时结实心犹苦，从古调羹味在和。

我坐耸肩穷到老，君肩欲耸又如何。

刘克庄

刘克庄　诸人颇有和余百梅诗者各赋一首

出香影外别商量，尽撷菁英发秘藏。

难把微酸谐众口，只消一白赛宫妆。

却疑彼相调金鼎，未召斯人试玉堂。

便好去供春帖子，君才何止倍秦郎。

刘克庄

刘克庄　诸人颇有和余百梅诗者各赋一首

每抱怀中玉雪如，吴霜不觉点虬须。

生三槐裔皆当贵，为六梅孙莫太舑。

抹黛村眉惭丑怪，约黄宫额费妆涂。

南园树老花零落，还许邹枚访旧无。

刘克庄

刘克庄　竹湖李内翰哀诗二首

鳌顶纶言古，蝇头谏草忠。

予环犹昨日，赐扇忽秋风。

貌肃深衣叟，官同秃鬓翁。

百年会有别，不料许匆匆。

刘克庄

刘克庄　竹湖李内翰哀诗二首

自古稀全传，于今独重名。

羞蒙彼相力，宁伴此群清。

加璧犹坚卧，搘筇或散行。

过江不大用，汪李两端明。

刘克庄

刘克庄　竹溪除司封郎中走笔贺

犹记摛毫侍玉除，溪傍□□□□□。

□□□□□□久，白首冯唐顾问初。

□□□□□□□，□□□□□无书。

不应更作含色香，□□□□□□□。

刘克庄

刘克庄　竹溪和予喜大渊至二诗复叠前韵

章子捐书洒埽忙，华轩乃肯过草堂。

知闻敢望回并赐，文献难徵夏与商。

会有神医为刮膜，岂无邻女肯分光。

聋盲常起于音色，三复聃书检欲章。

【卷45】

刘克庄

刘克庄　竹溪和予喜大渊至二诗复叠前韵

力绵恩重老难任，箧有龙绡橐有金。

犹记席前曾见问，安知泽畔自行吟。

吾闻正始声初吐，子有元和脚可寻。

今大宗师惟阁老，蝉嘶未必不知音。

刘克庄

刘克庄　竹溪惠白雕三绝

白雪通身洁，丹砂傅顶红。

赠余有深意，鹇义与闲通。

刘克庄

刘克庄　竹溪惠白雕三绝

鹦鹉鹪鹩赋，鹇宁愧二虫。

吾衰边幅窘，姑置小池中。

刘克庄

刘克庄　竹溪惠白雕三绝

世有殊尤物，天悭赋咏才。

恨渠生较晚，不及见邹枚。

刘克庄

刘克庄　竹溪间道至水南不入城而返小诗问讯

牛屋方将同扣角，渔矶亦拟共披蓑。

即今耆旧多凋谢，从古文章要琢磨。

一老少曾闻正始，六人五已相元和。

白头赖有溪翁伴，颇怪高轩不我过。

刘克庄

刘克庄　竹溪评余近诗发药甚多次韵

辇路曾联花底辔，钓矶共著雪中簑。

璧瑕自是难为掩，言玷谁云不可磨。

烦锦绣肠施月斧，洗筝笛耳听云和。

两翁弄此穷生活，户外浑无客履过。

刘克庄

刘克庄　竹溪评余近诗发药甚多次韵

经旬积潦慵扶杖，拂晓新晴喜晒簑。

掣电光阴难把玩，浮云富贵易消磨。

蜗牛庐只依通德，虫蠹书犹在善和。

除是鬳翁名父子，别无好事者经过。

刘克庄

刘克庄　竹溪评余近诗发药甚多次韵

矍铄翁徒夸被甲，玄真子自爱衣簑。

昏花安得金篦刮，荒落犹将铁砚磨。

雄思湛深空自好，郊鸣寒苦几时和。

木鱼差异炎凉者，不鄙柴门夜夜过。

刘克庄

刘克庄　竹溪评余近诗发药甚多次韵

宾戏两翁迂间　甚，金章换得笠并簑。

君从老艾传衣钵，仆似元城耐捣磨。

岁晚石交惟竹伴，古来鼎味待梅和。

冻泥滑滑村居僻，今雨无人肯见过。

刘克庄

刘克庄　竹溪评余近诗发药甚多次韵

不羡上公被雉衮，宁为野老着牛簑。

素无文思加衰竭，薄有时名合折磨。

幸老舍人工润色，逢新天子建中和。

子来犹自商歌在，旧友何须裹饭过。

刘克庄

刘克庄　竹溪评余近诗发药甚多次韵

尽卸丝鞭并席帽，全装雨笠与烟簑。

国南秦畴坛方筑，塞北燕然石未磨。

本草书难寿炎帝，长绳击不信羲和。

回仙郎在人间世，万一飘然袖剑过。

刘克庄

刘克庄　竹溪评余近诗发药甚多次韵

趁潮生处先抛网，卧月明中不脱簑。

晚学铜人缄不语，早知铁汉钝难磨。

嗫嚅吾欲多长庆，钩画君真逼永和。

自剔灯花看吟草，夜阑不觉晓牌过。

刘克庄

刘克庄　竹溪生日二首

两翁虽老殊精悍，笔力纵横可掣鲸。

晚各为农同保社，昔偕谒帝入承明。

不嫌华发称遗老，犹冀馀年看太平。

从古文章家鲜继，弓寮自可主齐盟。

刘克庄

刘克庄　竹溪生日二首

试把过江人物数，溪翁之外更谁哉。

不争百草群芳长，宁殿千花万卉开。

周庙瑟曾三叹咏，舜廊琴亦载赓来。

老人高唱儿童和，眼见蟠桃熟几回。

刘克庄

刘克庄　竹溪以余得第七孙惠诗次韵一首

衡门忽有满堂宾，皆诧瞿聃抱送麟。

懒作柳边退朝客，宁为花下弄孙人。

小年置膝尤钟爱，晚岁含饴当食珍。

吾万卷书将付汝，胜如制诰水银银。

刘克庄

刘克庄　竹溪再和余亦再作

帝率耆英入社，攀留穷鬼忘年。

华胥国在吾宇，桃花源有别天。

刘克庄

刘克庄　竹溪再和余亦再作

老丑难瞒青镜，纯白不生黑丝。

露顶秃鶖堪笑，垂头病鹤可怜。

刘克庄

刘克庄　竹溪再和余亦再作

海潮音入佛耳，薰风句达帝听。

我已阳喑不语，君无借听于聋。

刘克庄

刘克庄　竹溪再和余亦再作

薄雾乍舒乍卷，空花是假是真。

昔曾有刮膜者，世岂无明眼人。

刘克庄

刘克庄　竹溪再和余亦再作

谨守三缄晚嘿，仅含两齿早衰。

先贤食粥乞米，呆汉炊沙作糜。

刘克庄

刘克庄　竹溪再和余亦再作

纸帐参梅花观，铜彝炷柏子香。

适梦游旃檀国，觉来元在禅房。

刘克庄

刘克庄　竹溪再和余亦再作

竹马恍曾聚戏，金鱼从美外观。

随柱史青牛易，骑吕仙黄鹤难。

刘克庄

刘克庄　竹溪再和余亦再作

掇英可以忘忧，采薇可以求仁。

忙杀遮西日客，愧死攫白昼人。

刘克庄

刘克庄　竹溪再和余亦再作

舍车出郊步屧，击鞋入院不靴。

未妨扶九节杖，似曾踏八花砖。

刘克庄

刘克庄　竹溪再和余亦再作

谁能遁而无闷，吾非恶此欲逃。

林下寂寂人少，花间累累塿高。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

性癖多幽事，尤于爱月偏。

远从天际待，迟至夜深眠。

方恨冰轮缺，俄欣玉镜圆。

且哦丹桂下，未傍人槐边。

快欲骑鲸去，轻如化蝶然。

徘徊惜馀景，窗下映陈编。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

珠玉嫌轻衒，深藏意自佳。

不归胡贾手，却入褐夫怀。

宽博宁儒戏，从容与道偕。

用之荐郊庙，舍则媚渊崖。

龙起惊空藏，虹来贯小斋。

平生不求售，非为价难谐。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

种蠡功名士，吾评蠡最优。

五湖足春水，一叶寄扁舟。

变姓乘单舸，翻身退急流。

千金徒铸象，万里孰驯鸥。

震泽鲈堪脍，苏台鹿已游。

君王既称霸，求尽沼吴谋。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

越石通身胆，英英管乐俦。

防秋威孤垒，乘月上高楼。

粉堞齐云迥，冰轮出海浮。

目中无虏骑，笑里有边筹。

枭羯言犹壮，闻鸡志未酬。

素娥知往事，犹照丽谯头。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

通国兴仁逊，浑然太古时。

不营分表事，肯拾道傍遗。

山步多樵笛，郊行足酒旗。

马应无失塞，羊岂有亡歧。

坠李羞三咽，堆金畏四知。

如何仙圣境，着得窃桃儿。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

五叶英雄主，长驱等拉摧。

单于先退舍，天子自登台。

鸣镝经营远，乘舆警跸来。

穹庐空漠遁，黄屋半天开。

雁寒三更月，龙廷一炬灰。

公卿争上寿，扈从翠华回。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

天下名山众，岩岩独岱崇。

圣朝久熙洽，天子乃登封。

清跸临危顶，钩陈备祲容。

下观红日出，中起白云浓。

太史陪祀见，燕公载笔从。

安知千载后，樵者斧坛松。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

月里谁横笛，秋深战垒闲。

别吹新曲调，偏照旧关山。

响激商飙起，声随陇水潺，

远传边塞外，高入广寒间。

解白嫦娥发，能苍壮士颜。

倚楼人谩拜，何日凯歌还。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

治化无深浅，要诸久始知。

遗民它日泪，太傅向来碑。

反袂缘何事，轻裘若在时。

勋名一片石，尸祝百年思。

不比山公醉，惟应湛辈悲。

征南亦深刻，感慨者为谁。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

造化于微物，生生品汇兹。

流萤倏然集，腐草化而为。

雨迳陈莇积，寒塘碧色衰。

与星斗光彩，助月吐神奇。

明灭形无定，枯荣理孰推。

莫矜太阳近，会有肃霜时。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

午杵谁敲臼，山童髻两髽。

偶因声隔竹，不觉意思茶。

北牖沉沉静，南墙故故遮。

微闻孤杵响，初试一旗斜。

门掩王猷宅，泉甘陆羽家。

搜肠搅文字，毋乃太清耶。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

莫爱于公主，情钟掌上珠。

是谁误天子，遣嫁与单于。

帝女生而贵，王姬礼亦殊。

竟令乘凤侣，远适牧羊奴。

不信和戎者，真能保塞无。

如何丈人行，金絮奉胡雏。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

君子防微谨，嫌疑远未然。

从来纳履处，不傍种瓜田。

樊圃芸初熟，耕畦瓞已绵。

黄台虽可摘，东郭未尝穿。

尾虎懲危道，挥蝇慕昔贤。

浪云择地蹈，濡血在山前。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

婉彼小家女，终年乐事稀。

忍寒惟业织，晓至尚闻机。

漏听铜壶滴，梭随玉腕挥。

只愁老姑促，忘送素娥归。

甚矣献裘切，伤哉恤纬微。

盈庭皆赐帛，何以补宵衣。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

关法晨方度，其如夜未明。

危机真虎口，急计假鸡鸣。

唱罢城乌起，闻来野雉惊。

秦人百二险，齐客两三声。

珠履颜何厚，狐裘计已行。

昭王见事缓，食顷遣追兵。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

河势尤湍急，滔滔去莫留。

此行期死敌，既济遂焚舟。

背水连师出，乘风纵燎休。

若非拚血战，不复渡黄流。

竹帛今犹载，桑偷晚始收。

后来烧栈道，毋乃祖馀谋。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

月体无拘碍，那堪得水清。

暂从掬处动，还在水中明。

长物瓢安用，寒光握不盈。

注眸蟾彩乱，入掌蚌珠生。

顾兔攀难住，骑鲸捉太轻。

犹胜倒持版，去作晋公卿。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

饮啄于身切，宜无决择然。

岂其阳忍渴，嫌以盗名泉。

北泽行犹至，东陵恶莫湔。

羞为滥觞者，宁作挂瓢贤。

激齿希高士，流涎异醉仙。

枯肠一勺足，勿傍石门边。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

不为刘郎屈，萧然钓远汀。

当时无此客，其象见于星。

龙衮思同学，羊裘谒广庭。

九行仰黄道，一曜动青冥。

帝座容伸足，云台肯绘形。

少微非大隐，光彩谩荧荧。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

李下虽云僻，行人冷处看。

彼方垂美实，渠可整巍冠。

才见花初缟，俄惊核可鑽。

吾宁垫雨过，君欲切云难。

莺集枝多折，螬侵颗半残。

谁令服章甫，拘束畏傍观。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

小径通车辙，全家隐薜萝。

俗人望崖返，长者及门多。

往往知蜗舍，时时叩雀罗。

鸡栖柏厚去，犊驾太丘过。

骥尾聊同托，骊驹且莫歌。

平生疑泄柳，不纳意如何。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

汲汲怀人梦，皇皇救世功。

有心哉鲁叟，所见者周公。

政绩简编在，精神寤寐通。

宛如尚为左，忘却已迁东。

凤去经纶远，麟来笔削终。

空令千载下，跪奠两楹中。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

偶弄闲花久，春浓晚露晞。

是谁设香供，终日满人衣。

戏把繁枝玩，常愁一片飞。

疑薰沉水过，似惹御垆归。

若爱流芳远，深怜逐臭非。

平生好奇服，未忍改菲菲。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

吾鹤尤驯扰，俄如引避然。

何曾厌茅舍，多是为茶烟。

活计穷桑苎，枯肠老玉川。

苍头犹爨下，丹顶已松颠。

渴饮谁能免，高飞尔自贤。

须臾休茗事，却下竹傍边。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

陌上儿童说，时清长吏贤。

岂能无朴教，不过示蒲鞭。

采彼轻柔质，施诸牧御权。

坐令强梗者，若挞市朝然。

院舍棠阴合，圜扉草色鲜。

弛答能败子，威爱贵兼全。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

静院闭花时，沉沉昼漏移。

偶然声出户，应是客围棋。

夜寂推枰响，机深落子迟。

恼禅天女去，入定老僧知。

鹄至难传艺，莺啼许借枝。

须臾分局势，何待烂柯为。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

触热慵休息，谁知志士心。

既名为恶木，不可就繁阴。

炎赫当三伏，轮囷欲百寻。

蔽牛徒隐映，下马复沉吟。

浊世无孤竹，中原有邓林。

飘然远游兴，散发更披襟。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

古寺何年废，松门月似冰。

间然孰为主，敲者只归僧。

地僻禅敲寂，天高兔魄升。

周游何处晚，剥啄有谁应。

未易分邻烛，又难上佛灯。

安知无岛辈，开户结诗盟。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

胜负无常数，先观曲直知。

隐然壮吾国，孰改敌王师。

致讨皆声罪，徂征必有辞。

一言明逆顺，大势决雄雌。

缟素炎图定，包茅霸业基。

后儒喜穿凿，妄意说升陑。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

夜境沉沉寂，高城忽四更。

山收霾净尽，月吐魄初生。

已过三通鼓，犹残二尺檠。

始疑千嶂合，徐觉半窗明。

愿兔空留照，荒鸡太少情。

应须烦玉斧，缺处更修成。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

肃在于方寸，高高已嘿知。

端能令雨若，焉敢诿天时。

此念渊冰凛，其机影响随。

宝薰一队起，银竹四檐垂。

有物皆膏润，无民更怨咨。

谆谆书喜闵，麟笔寓箴规。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

植物惟松柏，苍苍贯四时。

岁虽寒不改，人到老方知。

风籁龙吟冷，冰枝鹤立危。

一株独青在，万木后凋谁。

齐寝樵苏矣，秦宫点涴之。

斧斤寻未已，善保栋梁姿。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

松柏无姿媚，平时未易看。

要知渠特操，直待岁隆寒。

塞草枯先白，江枧冷变丹。

凛然友青士，至此识苍官。

物遁天刑少，人全晚节难。

惟应漆园叟，与蕣合而观。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

试听舆人诵，如何是太平。

有生遂其性，无象得而名。

刁斗三边静，锄耰万里耕。

毋庸奏奎聚，不必诵河清。

尧岂容知识，文非以色声。

樵歌殊质俚，未足赞休明。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

治象难言说，风谣采道涂。

太平于此盛，旷古以来无。

腰笛童鞭犊，烹葵妇馌夫。

文如未见者，尧岂可名乎。

礼乐河汾策，衣冠洛社图。

□□工黼黻，笔力若为摹。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

齐鲁多方士，荒唐竞自媒。

微茫隔烟雾，向望祀蓬莱。

甲帐云旗下，离宫月户开。

海难架桥渡，风易引船回。

求药童安在，乘槎使不来。

空令仁圣悔，世岂有仙哉。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

式也堪其选，非赀所可为。

谁知省郎者，自处牧羊儿。

夜襩青绫被，晨趋白玉墀。

都忘列宿贵，甘慕乘田卑。

衣布犹平日，烹桑声一时。

回头怜犬子，空献上林辞。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

安石心夷旷，难将浅见窥。

能拚百弓墅，只赌一枰棋。

苻虏投鞭急，羊生对弈迟。

土山今乞汝，泉石更由谁。

侍女收残局，群儿走捷旗。

拊筝并折屐，无喜亦无悲。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

百动俱休息，遥闻野外鸡。

起提孤剑舞，肯恋一枝栖。

乍枕雕戈寝，俄惊绛帻啼。

自嗟褐宽博，不觉褎昂低。

茅店寒声绝，函关晓色迷。

细腰方按曲，风雨漫凄凄。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

□□□琴癖，渊明独不然。

所藏聊备物，欲拊更无弦。

焦尾珍无价，朱丝绝有年。

曾参徽外趣，肯向谱中传。

抱在王门下，弹于日影边。

两生为巧累，益见此翁贤。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

五字非容易，须曾断几茎。

身虽居破屋，人比作长城。

塞北李都尉，江东阮步兵。

编师攻不下，老将望而惊。

立帜骚坛峻，降旗敌垒平。

可怜秦系辈，浅陋欲争衡。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

获处从西鄙，胡然瑞物臻。

子因书曰狩，世始识为麟。

出匪于中国，来常以圣人。

皆云麕且角，谁辨兽而仁。

已叹吾无位，于嗟汝不辰。

茂陵好奇怪，得者惜非真。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

清早披衣起，春深好事家。

非干眠警枕，自是惜名花。

培溉疏泉脉，攀翻带露葩。

看常先晓蝶，来未散晨鸦。

风恶为台避，晴烘着幙遮。

古人云昼短，莫待夕阳斜。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

一砚常摩拊，宁容点涴痕。

洗教残墨去，乞与小鱼吞。

岩石微尘浣，洼泉寸鬣翻。

安知马肝紫，姑爱麝胶浑。

体制该秦篆，飞腾慕禹门。

校人勿烹汝，腹有素书存。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

夫子昔居地，流传后人看。

竹藏壁中简，杏落水边坛。

流藻万蘩盛，依槐免折残。

一时雩舞乐，千古孔林寒。

渔父击舟听，门人舍瑟叹。

世多伐木者，吾道欲行难。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

塞雁先荒徼，雕弓莫射渠。

心怀南向意，足有北来书。

翔集鸿毛迅，缄题鸟迹疏。

上言存魏阙，下说厌穹庐。

陇右平安远，云中探报虚。

不知子卿妇，锦字托谁欤。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

绝塞多为窟，秦时所筑城。

因怜吾马渴，教饮彼泉清。

霜雪卢龙塞，风烟骠骑营。

远从贰师垒，瞥过武安坑。

心警投鞭虏，身先荷杵兵。

宁为伏波死，不作李陵生。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

父隐于渔者，怜渠后骑追。

得船从此逝，赠剑漠然辞。

一叶吾贫甚，千金子宝之。

仅存钓竿在，焉用太阿为。

齐客弹何鄙，徐君挂尚疑。

不如苇间叟，千古励清规。







卷197

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

险绝朝鲜国，微茫海四环。

帝于焉驻跸，人以此名山。

虏讋天威近，师行雪浪间。

车旗临鸟道，草木识龙颜。

露布虬须喜，饶歌鸭绿还。

可怜房与魏，扈从不随班。

刘克庄

刘克庄　竹溪直院盛称起予草堂诗之善暇日览之多有可恨者因效颦作十首亦前

祖席为谁设，诸公愧二疏。

虽无人主眷，赖有史官书。

故里山川近，都门供帐初。

百城图画笔，几两送寒车。

老氏先知足，逋翁晚定储。

萧生亦宫傅，岁晏竟何如。

刘克庄

刘克庄　竹溪痔后齿痛小诗问讯

天寿斯文嘿护持，区区二竖莫儿嬉。

炊糜足以留佳客，淡面贤于聘上医。

渴见紫芝常入梦，共游共檗屡愆期。

溪边雨过春泥滑，借问门前裹饭谁。

刘克庄

刘克庄　筑城行

万夫喧喧不停杵，杵声丁丁惊后土。

遍村开田起窑灶，望青斫木作楼橹。

天寒日短工役急，白棒诃责如风雨。

汉家丞相方忧边，筑城功高除美官。

旧时广野无城处，而今烽火列屯戌。

君不见高城{上玦下齿}{上玦下齿}如鱼鳞，城中萧疏空无人。

刘克庄

刘克庄　追和南塘韵呈汤伯纪尹子潜

诔南浦了诔馀杭，各掩新丘若斧堂。

不见天球在东序，竞吹宫笛奏西凉。

后生谁附青云传，故吏惟馀白首郎。

浩叹缥缥双凤远，老身如雁漫随阳。

刘克庄

刘克庄　追用南塘韵题尹刚中潜斋

幽士慕鳞潜，通人笑蚓廉。

诳肠齑味美，节腹笋生添。

诸老徒推毂，先生且下帘。

食惟陈簋二，馈不费金兼。

和靖招延晚，方斋仕进恬。

绪言传粹密，古调扫秾纖。

紫气来傍境，灵氛告吉占。

因思眠雨艇，得似曝晴檐。

无己游坡谷，徂徕客弼淹。

刍言轻一羽，未必动岩瞻。

刘克庄

刘克庄　资殿清惠陈公哀诗三首

不比尧夫新悦泽，依然迂叟旧清羸。

末年先帝攀髯恨，几处遗民随泪碑。

上自易名真独断，史当立传要雄辞。

道山堂上分襟句，岂料今为绝笔诗。

刘克庄

刘克庄　资殿清惠陈公哀诗三首

清德在人如皦日，荣名加我等浮云。

漫张赞下青凉繖，不敢辽东白布裙。

老惜平生惟此友，吾虽后死愧斯文。

昔贤千里怀鸡絮，安得陈之董相坟。

刘克庄

刘克庄　资殿清惠陈公哀诗三首

端平元祀王正月，我与公同被特招。

甲午英游小元佑，庚申景运再陈桥。

可怜转枕成春梦，犹忆联鞍趁早朝。

若见西山询学子，为言衰鬓雪萧萧。

刘克庄

刘克庄　子□林粹饷予双鸡

空谷跫然闻足音，殷勤通守致家禽。

阴晴不爽司晨□，□暮全无起舞心。

梦短那堪眠警枕，胫长稍已怯□衾。

可怜一念尤迂阔，朗诵西山夜气箴。

刘克庄

刘克庄　子规

一声声劝人归去，啼血江南几树花。

我被微官拘束在，汝缘何事不归家。

刘克庄

刘克庄　子真子常饷双鸳将以五言效颦三首以谢

重重金殿里，锁向帝王家。

纵得游灵沼，何如睡暖沙。

刘克庄

刘克庄　子真子常饷双鸳将以五言效颦三首以谢

栖非梧不憩，渴以醴为浆。

回首笑鸱辈，方争腐鼠忙。

刘克庄

刘克庄　子真子常饷双鸳将以五言效颦三首以谢

顾影矜毛羽，晴川偶泳游。

不知谁打鸭，惊去不回头。

刘克庄

刘克庄　紫薇花

风标雅合对词臣，映砚窥窗伴演纶。

忽发一枝深谷里，似知茅屋有诗人。

刘克庄

刘克庄　紫泽观

修持尽是女黄冠，自小辞家学住山。

帘影静垂斜日里，磬声徐出落花间。

祭星绿简亲书字，避客青衣密掩关。

最爱粉墙堪试笔，苦无才思又空还。

刘克庄

刘克庄　訾家洲二首

来访唐时事，荒洲暮霭青。

遍生新草棘，难认旧池亭，

毁记欺无主，存祠怕有灵。

今人轻古迹，此地少曾经。

裴柳英灵渺莽中，鹤归应不记辽东。

刘克庄

刘克庄　訾家洲二首

遗基只有蛬鸣雨，往事全如鸟印空。

豨水无情流虢虢，海山依旧碧丛丛。

断碑莫怪千回读，今代何人笔力同。

刘克庄

刘克庄　字说一首

半山字说行，精义极贯穿。

世好鸦蚓书，谁识虫鱼篆。

刘克庄

刘克庄　自抚至袁连日雨霰风雪一首

穷腊天地闭，云气匝野垂。

何况袁抚间，积潦盈路歧。

寸晷拔寸步，一堠费一时。

忽跌落深淖，有似鸟着{左米右离}。

寒日已西匿，游子方南驰。

孤店渺烟际，僮马饥以羸。

霏霏雪没骭，憯憯风裂肌。

古人贵遗体，不肯临深危。

儿行风雪中，慈母安得知。

终当投绂去，重补南陔诗。

刘克庄

刘克庄　自和二首

横身久塞杨朱路，洒泣俄悲墨子岐。

陋矣射钩而中者，壮哉鸣鼓以攻之。

侍读自无迁府分，中丞还有僦船时。

八风舞罢君恩歇，赢得闲愁上两眉。

刘克庄

刘克庄　自和二首

□□□间不知裁，老思安能更夺胎。

九制一挥嗟事在，重□双导击时来。

拟营草具留连赏，莫放花神取次开。

堪叹吾门今寂寂，过江曾有两抡魁。

刘克庄

刘克庄　自和二首

贵豪渠已重金带，贫病侬犹旧布衾。

钟阜解仇无宿憾，荆江感事有新吟。

早知馀耳交难保，晚觉王何罪未深。

白首还乡应闭户，断无保社肯追寻。

刘克庄

刘克庄　自和二首

老子而今两鬓霜，未应痴绝泥秙祥。

不能木末搴朝露，未免篱边嗅晚香。

便合折来书卷畔，讵宜簪向宝钗傍。

漫山千树方芽甲，肯信人间有早芳。

刘克庄

刘克庄　自和效颦一首

未受京师传子真，园池冷落户庭贫。

神仙疑是丹丘子，年纪高于绛县人。

春去似催花送老，岁荒聊喜麦尝新。

晚知嵇阮非酣畅，名与杯中物孰亲。

刘克庄

刘克庄　自和徐潭二首

从今快活安斯寝，那复辛勤陟彼冈。

万而路曾双不借，四天下只一禅床。

宽如马驿名方丈，劣似鸡栖即客房。

自唱山歌樵牧和，底须论著学班扬。

刘克庄

刘克庄　自和徐潭二首

远游昔结四方缘，高卧今贪一壑专。

有客埋腰冲许雪，无人洗耳涴吾泉。

金棺未免荼毗厄，玉匣安知裸葬贤。

多积荆薪宽酿浪，龙钟禁不得霜天。

【卷46】

刘克庄

刘克庄　自警

司马赋中聊讽一，伯鱼诗外又闻三。

空馀物表陵云气，不向师前立雪参。

刘克庄

刘克庄　自警

笔枯砚燥自伤悲，文体全关气盛衰。

倚马纵允挥万字，骑驴尚足课千诗。

奉盘谁可推盟主，撼树人方谤老师。

疑有更深于此者，入山十载试精思。

刘克庄

刘克庄　自勉

海滨荒浅幼无师，前哲藩篱尚未窥。

玄咏易流西晋学，苦吟不脱晚唐诗。

远僧庵就勤求记，亡友坟成累索碑。

天若假余金石寿，所为讵肯止于斯。

刘克庄

刘克庄　自题长短句后

春端帖子让渠侬，别有诗馀继变风。

压尽晚唐人以下，托诸小石调之中。

蜀公喜柳歌仁庙，洛叟讥秦媟上穹。

可惜今无同好者，樽前忆杀老花翁。

刘克庄

刘克庄　自昔

自昔英豪忌苟同，此身易尽学难穷。

习为联绝真唐体，讲到玄虚有晋风。

蚁子尽云参妙喜，乞儿自许识荆公。

安知斯世无颜闽，到死浮沉里巷中。

刘克庄

刘克庄　自用台字韵一首

脱了荷衣事将台，羁留又见岭梅开。

诗因癸水辰山作，讼自雷州电县来。

架上书从人借读，墙边竹是俸移栽。

小窗睡起无情味，闲听饥禽啄砌苔。

刘克庄

刘克庄　自箴

梦亦齐庄非矫戾，病犹温习见操存。

生柴参后千馀载，恍似同时及圣门。

刘克庄

刘克庄　棕冠

羽士过门卖，新翻样愈奇。

坚如龟屋制，精似鹿胎为。

邛杖扶相称，唐衣载最宜。

笑他蝉冕客，忧畏白须眉。

刘克庄

刘克庄　总管徐侯和余梅百咏辄课七言一章以答来贶

作者肩摩似堵墙，君侯殿后独轩昂。

搀先太皞露消息，笑杀书生泥色香。

能令曹瞒兵渴止，谁云开府□肠刚。

骚坛甚矣荒芜久，评小徐陵合擅场。

刘克庄

刘克庄　总戎徐侯伯东远访田舍赠诗二首次韵

内辞狨橐外菟符，巾褐萧然一老儒。

床上乱书眠当枕，卷中警句摘为图。

雨寒裹饭故人少，雪夜扁舟今世无。

惟有徐君真好事，高轩肯自福之莆。

刘克庄

刘克庄　总戎徐侯伯东远访田舍赠诗二首次韵

博览强通千载事，冥搜谬用一生心。

乾坤劫数有成毁，风月性情无古今。

君似得吾之骨髓，俗方求我以声音。

若非生处殊闽浙，把臂相邀共入林。

刘克庄

刘克庄　纵笔二首

忽忽韶颜变老苍，叵堪屋角两轮忙。

群花独菊香尤晚，大木惟樗寿最长。

眉有白毫垂过眼，腹无墨汁苦搜肠。

荒村偶有优旃至，且伴儿童看戏场。

刘克庄

刘克庄　纵笔二首

虚费灯窗一世勤，老师曾许与斯文。

玉台不善谐新咏，金匮犹堪记旧闻。

浅学安能演繁露，华堂苦爱诵微云。

史香骚艳无穷尽，叹息何人共摘熏。

刘克庄

刘克庄　纵笔二首

发似秋霜身槁枝，相逢惊怪此翁谁。

能啖范丈齑盐日，曾识荆公疥癣时。

不待姓名尊德齿，要知戒腊□须眉。

融修汉士中翘楚，商略总堪大小儿。

刘克庄

刘克庄　纵笔二首

风月佳时一放怀，幸无章绶束筋骸。

眵昏端以亲灯故，忧患皆从识字来。

受业门人留不住，载醪客子尽教回。

闭门自了身心事，寄语时贤莫浪猜。

刘克庄

刘克庄　纵笔六言二首

赋金屋信美矣，记玉楼果如何。

人间国艳难得，天上才子不多。

刘克庄

刘克庄　纵笔六言二首

蒯郦提趋沸汤，信越狗烹弓藏。

向来猛士尽矣，与谁共守四方。

刘克庄

刘克庄　纵笔六言七首

读过书皆遗忘，老来诗愈颠狂。

不献贵人夹袋，尽入奚奴锦囊。

刘克庄

刘克庄　纵笔六言七首

少日才高户大，暮年酒对诗豪。

且教儿童精选，谁能奴仆命骚。

刘克庄

刘克庄　纵笔六言七首

古调不同俗调，后儒多异先儒。

美蔡中郎幼妇，呵郑司农老奴。

刘克庄

刘克庄　纵笔六言七首

学射必百发中，观棋争三着高。

画工一洗万马，巨人一钓六鳌。

刘克庄

刘克庄　纵笔六言七首

佛经六千馀卷，聃书八十一篇。

今为二氏学者，我则两端竭焉。

刘克庄

刘克庄　纵笔六言七首

精卫衔石填海，醯鸡以畒为天。

拊石凤翔千仞，□□龙沕九渊。

刘克庄

刘克庄　纵笔六言七首

从我辙环衰世，有谁鼓瑟暮春。

高弟勇浮海者，圣师与浴沂人。

刘克庄

刘克庄　纵茟一首

不与人争鹿，常留客脍鲸。

遍参埋雪立，轻举御风行。

鸣止三千岁，游观数十城。

前篇方出喙，又报后篇成。

刘克庄

刘克庄　邹莆田见传葬书

令君葬说其传远，一字真堪直一缣。

惜似辨材藏禊帖，爱如房相笔楞严。

略疏脱误烦重校，尽扣精微恐不廉。

欲卜寝丘何处是，凭高试为指东崦。

刘克庄

刘克庄　醉笔

无复戴花能起舞，有时逢曲尚流涎。

年龄绛县老人长，交友青州从事贤。

司业送钱真爱我，侍郎取榼亦欣然。

吾诗浅易聊陶写，不似渊明述酒篇。

刘克庄

刘克庄　醉笔一首

满插花黄沃巨杯，一丝不遣挂襟怀。

若非供奉仙重谪，必是玄真子再来。

有妓分甘徒自臭，无奴负锸也须埋。

平生不喜名浮实，佳传何消上曲台。

刘克庄

刘克庄　醉乡六言二首

戒饬长须赤脚，客来洒扫送迎。

莫言老子晏起，但道先生宿酲。

刘克庄

刘克庄　醉乡六言二首

古帝神游其所，饮仙死葬是中。

晋人窃往者众，唐朝始绝不通。

刘克庄

刘克庄　醉醒一首

醉梦发于真性，醒狂或者矫情。

左相饮如川吸，龙图笑比河清。

刘克庄

刘克庄　左目

已盲犹赤痛，久不出鸡窠。

丹荔曾遗毒，青灯亦一魔。

抛书无味甚，节腹柰馋何。

二痴依然在，徒劳问眼科。

刘克庄

刘克庄　左目痛六言九首

深碧非少林祖，暴赤疑归宗僧。

何须近青藜杖，不愿如紫石棱。

刘克庄

刘克庄　左目痛六言九首

亲灯似鸱撮蚤，对卷如獭祭鱼。

今已作白头观，昔曾校黄本书。

刘克庄

刘克庄　左目痛六言九首

诗到歌行尤妙，传与国语并行。

艰辛张籍病瞎，浮夸左丘失明。

刘克庄

刘克庄　左目痛六言九首

昏花废干禄书，麻嗏类辟瘟符。

草字见嗤醉秃，小楷难付官奴。

刘克庄

刘克庄　左目痛六言九首

晚岁甘为瞽史，前身不是离娄。

喜梵夹书送老，恶巾箱本如雠。

刘克庄

刘克庄　左目痛六言九首

儒医诊肝脉去，小童负药笈从。

吾宁作一目鬼，古曾有独眼龙。

刘克庄

刘克庄　左目痛六言九首

熏目不欺暗室，呻吟少下禅床。

悟后尽除业障，定中或放毫光。

刘克庄

刘克庄　左目痛六言九首

早耽蔡谱华妙，晚受聃书深长。

始悟擘红异味，不如守黑单方。

刘克庄

刘克庄　左目痛六言九首

阁上束三千卷，墙角弃二尺檠。

此玉函方不载，无金篦刮亦明。

刘克庄

刘克庄　左史倚相

善谑非为谑，微言可解纷。

祈招忘出处，也道读三坟。
