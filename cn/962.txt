全宋诗：姜特立
　姜特立　八咏楼
　姜特立　把酒
　姜特立　罢刘岩酒库
　姜特立　白髭
　姜特立　报恩
　姜特立　报国如乖愿归耕宁买田此欧阳公酬杜正献告老后诗也前辈名公亦有买
　姜特立　北槛
　姜特立　编猥作
　姜特立　别枢相
　姜特立　别太卿
　姜特立　病后负暄
　姜特立　不寐
　姜特立　不贪
　姜特立　菜羹
　姜特立　菜羹二首
　姜特立　侧金盏
　姜特立　蝉
　姜特立　长句赠弟邦达主簿
　姜特立　长至后
　姜特立　朝云
　姜特立　陈德承致政病后得诗且以见贺
　姜特立　陈德承致政一子中舍选次子中漕台与余二息同牓贺之
　姜特立　陈右司挽诗
　姜特立　晨起
　姜特立　晨起出门
　姜特立　晨起信笔
　姜特立　呈方叔
　姜特立　呈府判兄
　姜特立　呈杨方叔
　姜特立　齿脱
　姜特立　赤松三咏　赤松山
　姜特立　赤松三咏　二仙庙
　姜特立　赤松三咏　小桃源
　姜特立　出处
　姜特立　出关
　姜特立　出郭
　姜特立　出门
　姜特立　出闽中四首
　姜特立　出使过嘉禾城外
　姜特立　出西湖至天竺
　姜特立　初寒
　姜特立　初夏
　姜特立　除草篇
　姜特立　除夜书门牌
　姜特立　春到
　姜特立　春来葺圃
　姜特立　春事
　姜特立　春晚戏题
　姜特立　春物
　姜特立　春晓
　姜特立　此路
　姜特立　次洪监簿惠诗韵五首
　姜特立　次人韵思弟
　姜特立　次石鱼
　姜特立　次杨元会白莲二首
　姜特立　次杨丈喜雨
　姜特立　次韵黄司理
　姜特立　次韵陆郎中
　姜特立　次韵木犀
　姜特立　次韵秋日五首
　姜特立　次韵汤宽仲惠四季木犀清烈妙甚
　姜特立　次韵岩桂
　姜特立　次韵仲志荷珠
　姜特立　赐节
　姜特立　村翁
　姜特立　大雷雨
　姜特立　大笑菊
　姜特立　代陈公实上通守王刚父四首
　姜特立　诞日戏作亦可以瑞鹧鸪歌之
　姜特立　噉笋
　姜特立　悼邦节弟
　姜特立　悼何求卿内子王氏川人王丞相夫人母之妯娌
　姜特立　悼亡
　姜特立　道堂以梅结屏
　姜特立　道中小诗呈虞察院
　姜特立　得节二首
　姜特立　得句
　姜特立　得雨乍凉
　姜特立　邸报改元得雪
　姜特立　邸报京丞相薨背
　姜特立　地炉
　姜特立　丁未九日青宫侍饮
　姜特立　东坡
　姜特立　东坡除夜三十九遂引乐天行年三十九岁暮日斜时之句赋诗余亦於生朝
　姜特立　冬夜不寐
　姜特立　冬至
　姜特立　动植
　姜特立　读杜子美集
　姜特立　读范文正公上执政书靖康之祸正以人不知兵
　姜特立　读汉史
　姜特立　度暑
　姜特立　渡淮喜而有作
　姜特立　对芳樽广韦苏州诗作
　姜特立　对花戏作
　姜特立　对镜
　姜特立　对酒
　姜特立　二色芙蓉花
　姜特立　二月道傍梅花
　姜特立　二月有霜海棠颇瘁
　姜特立　烦刘公达甽园中小池以诗谢之
　姜特立　饭间戏作
　姜特立　范大参入觐颇爱鄙作以诗谢之
　姜特立　方叔每岁一相访送行
　姜特立　方叔元振元老同令侄舍人见访
　姜特立　访约斋三绝
　姜特立　废桑畦种花
　姜特立　风色
　姜特立　佛桑花
　姜特立　负暄
　姜特立　赴饮席家人供新衣
　姜特立　赋赤松金宣义十月牡丹
　姜特立　赋鞏丈鹦鹉三首
　姜特立　赋海桧
　姜特立　赋括苍郡斋
　姜特立　赋莲城堂
　姜特立　赋潘叔玠皆山楼
　姜特立　赋潜庵墨梅
　姜特立　赋孙宰知鱼亭
　姜特立　赋桐庐陈守瑞粟图
　姜特立　赋汪先辈昆仲听雨轩
　姜特立　赋婺州察推厅悠然楼二首
　姜特立　赋婺州之录参厅明远楼为李中甫董奇卿作也
　姜特立　赋谢惠醋
　姜特立　赋张舍人抱啸堂五首
　姜特立　感光
　姜特立　感旧
　姜特立　感梦
　姜特立　感戚夫人事
　姜特立　感情效渊明体
　姜特立　感事
　姜特立　感叹
　姜特立　感物
　姜特立　歌丰年
　姜特立　庚申春再得奉祠
　姜特立　庚申度夏自适
　姜特立　公馆
　姜特立　恭和令制感秋
　姜特立　恭和御制玉津园诗
　姜特立　鞏大监挽诗
　姜特立　古风送行陈省元
　姜特立　古风送郑路钤
　姜特立　古意
　姜特立　观插秧
　姜特立　观种麦
　姜特立　归故园二首
　姜特立　归故园述怀呈唐伯宪
　姜特立　归括苍和杨嗣之吏部烟雨楼韵四首
　姜特立　归括苍如山堂挈家出宅
　姜特立　归老
　姜特立　归山间舟中寄黄正言
　姜特立　归乡二首
　姜特立　闺怨
　姜特立　癸卯冬解官三山归双溪自南而北路傍梅花经月不绝久欲作数语未就乙
　姜特立　过钓台
　姜特立　过冯公岭
　姜特立　过行在宿詹塘
　姜特立　海上获捷祷於庙神王公方交斗间贼桅忽倒赴水死者太半后请于朝赐额
　姜特立　海棠
　姜特立　韩子师朝路为小人无礼去国再来婺女
　姜特立　和答鞏提干见贺浙东总戎
　姜特立　和答刘庆远
　姜特立　和弟邦佐邦达贺得节
　姜特立　和丁大卿韵
　姜特立　和丁使君八咏楼
　姜特立　和丁使君惠赠
　姜特立　和方叔中秋
　姜特立　和鞏教授访别二首
　姜特立　和鞏教授趋朝
　姜特立　和鞏宰送牡丹三首
　姜特立　和黄正言劝农
　姜特立　和荆公二首
　姜特立　和乐天为张建封侍儿盼盼作仍继五篇
　姜特立　和李崧卿九日
　姜特立　和刘建昌除夕有欠我饮屠苏之句
　姜特立　和刘建昌都下立春
　姜特立　和陆郎中
　姜特立　和陆郎中放翁韵
　姜特立　和陆郎中送出关
　姜特立　和潘倅新溪七首
　姜特立　和潘德久舍人见惠
　姜特立　和叔豹咏家园
　姜特立　和司马倅喜雪
　姜特立　和唐伯宪二首
　姜特立　和唐户古律三首
　姜特立　和王粹中
　姜特立　和徐判院见惠诗篇
　姜特立　和雪诗
　姜特立　和杨诚斋题梅山诗卷
　姜特立　和叶叔豹
　姜特立　和叶枢密题谢清音道人扇面
　姜特立　和叶枢密同游南明
　姜特立　和叶枢相送芍药
　姜特立　和虞守钓台四首
　姜特立　和虞守感秋二首
　姜特立　和元亨出示山扉诗
　姜特立　和曾少卿婺学建稽古阁三贤堂
　姜特立　和张倅湖上十绝
　姜特立　和张时可
　姜特立　和赵太中觅诗
　姜特立　和赵鈔夫见惠
　姜特立　贺王委发提举挂冠
　姜特立　贺叶枢密得孙
　姜特立　烘被诗
　姜特立　红蕉二首
　姜特立　红梅
　姜特立　胡郎中挽章
　姜特立　胡彦功挽章中间家事少贬遂谢宾客绝馈饷者三十年已而复振
　姜特立　湖光为刘庆远作也
　姜特立　扈驾青城呈刘建昌
　姜特立　怀方叔
　姜特立　怀古
　姜特立　怀故友杨方叔
　姜特立　黄用之迁居奉寄
　姜特立　黄正言为邑宰累罢郡送行
　姜特立　火合创壁厨
　姜特立　火宅
　姜特立　祸福
　姜特立　鸡伏鹜
　姜特立　积日
　姜特立　极目亭有怀韩常伯
　姜特立　纪恩诗
　姜特立　寄邦佐弟归乡
　姜特立　寄方叔
　姜特立　寄方叔黄草道服
　姜特立　寄方叔游法轮寺三首
　姜特立　寄鞏大监
　姜特立　寄鞏丈哭孙
　姜特立　寄韩卷院南涧常伯之子
　姜特立　寄华亭黄用之
　姜特立　寄恪
　姜特立　寄里中诸友赏菊二首
　姜特立　寄陆郎中
　姜特立　寄题时氏小飞来三首
　姜特立　寄题须记亭
　姜特立　寄题杨先辈雾隐
　姜特立　寄汪尚书
　姜特立　寄虞大卿四首
　姜特立　寄斋
　姜特立　嘉泰二年得京祠
　姜特立　嘉泰壬戍归省坟墓感仲叔旧所惠诗及延庆堂梦二首
　姜特立　蛱蝶二首
　姜特立　甲辰春蒙恩召试时年六址
　姜特立　甲辰岁进诗一编孝宗许其清新翌旦宣谕宰执召试再赋一首
　姜特立　甲辰岁以诗一编进孝宗圣语且许其清新骤蒙擢用暇日感孟襄阳事聊赋
　姜特立　茧庵　初营
　姜特立　茧庵　落成
　姜特立　茧庵回
　姜特立　涧上
　姜特立　閒赋
　姜特立　閒退自适
　姜特立　閒兴
　姜特立　閒吟
　姜特立　閒咏
　姜特立　閒咏二首
　姜特立　閒咏三首
　姜特立　江口阻风寄琅山衷老
　姜特立　讲官沈大监献东宫米字回赐笔墨因作小诗以求墨
　姜特立　借庵
　姜特立　借书戏作
　姜特立　禁中闻杜鹃
　姜特立　旌节
　姜特立　扃岫为张支使作二首
　姜特立　九日寄杨方叔
　姜特立　九月赴郡燕旄节适至
　姜特立　酒徒
　姜特立　居室
　姜特立　拒霜
　姜特立　拒霜盛开
　姜特立　郡中九日赏菊及牡丹时乐禁未开
　姜特立　郡中朔旦朝拜圣祖
　姜特立　看花
　姜特立　看诗卷
　姜特立　客至
　姜特立　客中元夕
　姜特立　哭仲子
　姜特立　苦乐
　姜特立　苦热
　姜特立　苦热二首
　姜特立　腊残
　姜特立　腊中感春
　姜特立　蜡梅
　姜特立　老伴
　姜特立　老馋
　姜特立　老丑戏题
　姜特立　老去
　姜特立　老衰畏寒晨起婢辈炽炭红焰满室身心俱泰喜而有赋
　姜特立　老饕
　姜特立　李仲永墨梅
　姜特立　里中驱傩
　姜特立　立春前有雪
　姜特立　立春作时七十八
　姜特立　两生
　姜特立　林和叔山园九咏　安坻
　姜特立　林和叔山园九咏　鸥渚
　姜特立　林和叔山园九咏　数花
　姜特立　林和叔山园九咏　霜余
　姜特立　林和叔山园九咏　西望
　姜特立　林和叔山园九咏　细香
　姜特立　林和叔山园九咏　霞隐
　姜特立　林和叔山园九咏　秀野
　姜特立　林和叔山园九咏　娱老
　姜特立　林钦之主簿挽章
　姜特立　刘晁之家园六咏　翠螺
　姜特立　刘晁之家园六咏　红云
　姜特立　刘晁之家园六咏　浸碧
　姜特立　刘晁之家园六咏　露华
　姜特立　刘晁之家园六咏　梅涧
　姜特立　刘晁之家园六咏　伫棹
　姜特立　刘公达觅酒
　姜特立　刘景文
　姜特立　刘岩居士再和去年中秋见贻次韵
　姜特立　刘益之判院挽章
　姜特立　刘元亨挽章
　姜特立　刘致政寿藏归庵
　姜特立　留题雪峰
　姜特立　柳
　姜特立　柳絮
　姜特立　六十七守岁
　姜特立　六十遇明主
　姜特立　六言
　姜特立　楼安抚挽诗
　姜特立　陆严州惠剑南集
　姜特立　旅怀
　姜特立　买鸡
　姜特立　买乌薪戏题
　姜特立　满公临老种松志可尚也梅山老人为说小偈
　姜特立　谩兴
　姜特立　梅山
　姜特立　门前柳
　姜特立　门外
　姜特立　觅龙涎巧石
　姜特立　闽中得家书
　姜特立　闽中元夕
　姜特立　明月歌
　姜特立　木芙蓉
　姜特立　木犀
　姜特立　暮年即事
　姜特立　曩备员宫属令旨画箑觅诗字以金书
　姜特立　偶成
　姜特立　偶赋
　姜特立　偶题
　姜特立　偶至郡城
　姜特立　偶作
　姜特立　潘德久永嘉佳士也闻其能诗久矣而不我过仆一日以小诗挑之遂携古风
　姜特立　潘夫人挽章
　姜特立　潘提属拱翠楼
　姜特立　鹏鷃问答
　姜特立　平原郡王南园诗二十一首　藏春
　姜特立　平原郡王南园诗二十一首　堆锦
　姜特立　平原郡王南园诗二十一首　多稼
　姜特立　平原郡王南园诗二十一首　归耕
　姜特立　平原郡王南园诗二十一首　寒碧
　姜特立　平原郡王南园诗二十一首　和容
　姜特立　平原郡王南园诗二十一首　红香
　姜特立　平原郡王南园诗二十一首　豁望
　姜特立　平原郡王南园诗二十一首　夹芳
　姜特立　平原郡王南园诗二十一首　矜春
　姜特立　平原郡王南园诗二十一首　凌风
　姜特立　平原郡王南园诗二十一首　南园
　姜特立　平原郡王南园诗二十一首　清芬
　姜特立　平原郡王南园诗二十一首　岁寒
　姜特立　平原郡王南园诗二十一首　忘机
　姜特立　平原郡王南园诗二十一首　西湖洞天
　姜特立　平原郡王南园诗二十一首　鲜霞
　姜特立　平原郡王南园诗二十一首　许閒
　姜特立　平原郡王南园诗二十一首　幽翠
　姜特立　平原郡王南园诗二十一首　远尘
　姜特立　平原郡王南园诗二十一首　照香
　姜特立　葺圃
　姜特立　千叶海棠
　姜特立　芡实
　姜特立　青奴
　姜特立　清閒
　姜特立　晴云
　姜特立　庆令水墨素馨扇面二首
　姜特立　秋旱骤雨
　姜特立　秋后得雨
　姜特立　秋霁
　姜特立　秋江柳
　姜特立　秋来得雨
　姜特立　秋来喜雨
　姜特立　秋晴得雨
　姜特立　秋暑
　姜特立　秋夜月
　姜特立　秋园
　姜特立　秋园谩赋呈方叔
　姜特立　趋郡回
　姜特立　去燕
　姜特立　人惠酴醾
　姜特立　人送双雁
　姜特立　人送岩桂二首
　姜特立　壬子岁送方叔
　姜特立　肉{左饣右噪去口}莱菔
　姜特立　如山堂二首
　姜特立　闰七夕
　姜特立　闰七夕呈谯内知舍人
　姜特立　山间晓望
　姜特立　山居二首
　姜特立　山圃
　姜特立　山堂鞏先生挽诗三首
　姜特立　山园四咏　风露亭
　姜特立　山园四咏　醒心亭
　姜特立　山园四咏　雅志堂
　姜特立　山园四咏　烟壑
　姜特立　山中
　姜特立　伤老
　姜特立　赏海棠
　姜特立　赏花醉吟
　姜特立　沈约
　姜特立　圣驾幸东宫
　姜特立　失骏子
　姜特立　诗悼刘夫人
　姜特立　诗人
　姜特立　诗人有至乐
　姜特立　诗送谯知合
　姜特立　诗挽楼少阳所生母夫人
　姜特立　施元用醉谒邑大夫胡公公暴风骤雨者也不以为浼已翌旦袖刺见之元用
　姜特立　十月
　姜特立　石盆水窠
　姜特立　使北
　姜特立　使北二首
　姜特立　适斋先生续乐天达哉行因继其后诗虽不工聊抒鄙意而已
　姜特立　书寿穴中石寿星背四言
　姜特立　暑退
　姜特立　暑退秋夜赏月
　姜特立　暑退喜秋
　姜特立　双林益老养直之后入都见朝贵觅诗
　姜特立　双桃寄鞏经略三首
　姜特立　霜后菊
　姜特立　水村
　姜特立　水窠赠王元聘
　姜特立　水仙
　姜特立　说神篇
　姜特立　说诗
　姜特立　司马倅解组送行
　姜特立　思亲
　姜特立　思微时寄食山寺
　姜特立　松石歌寿皇太子殿下
　姜特立　菘苣初冬稍茂喜而有作
　姜特立　送邦达邦操弟同恪赴省
　姜特立　送邦直弟归乡
　姜特立　送邦佐弟归乡
　姜特立　送陈寺丞得请补外归乡
　姜特立　送丁大卿知庐州
　姜特立　送方叔
　姜特立　送方叔二首
　姜特立　送光孙崇元读书
　姜特立　送胡守
　姜特立　送酒刘公达
　姜特立　送客
　姜特立　送卢漕
　姜特立　送米与人
　姜特立　送墨鱼鞏大监
　姜特立　送潘叔昌主教清湘
　姜特立　送升之南宫
　姜特立　送双林益老
　姜特立　送谢叔光
　姜特立　送徐抚干二首
　姜特立　送杨方叔还山二首
　姜特立　送虞察院
　姜特立　送宇文尚书归蜀之官遂宁
　姜特立　送枣阳军使刘似之兼枣阳令
　姜特立　送枕屏竹炉与刘公达致政道室
　姜特立　岁暮月下有怀
　姜特立　岁暮直舍感怀
　姜特立　岁稔
　姜特立　岁在绍熙甲寅浙东西大旱帝连江淮至秋暴雨水发天目漂民浸禾稼而苏
　姜特立　唐伯宪赴括苍户掾
　姜特立　特立夜直读荆公客至当饮酒篇感而有赋
　姜特立　题陈朝干山亭二首　翠微
　姜特立　题陈朝干山亭二首　绿野
　姜特立　题共閒亭五首
　姜特立　题琅山大江
　姜特立　题南明
　姜特立　题许尚书石刻二首
　姜特立　田文
　姜特立　跳珠轩
　姜特立　听筝
　姜特立　庭草
　姜特立　通守田太尉生辰二首
　姜特立　同方叔自郡城归故园
　姜特立　同官游赤松二首
　姜特立　同官直舍有木犀一株盛开与余修竹惟隔屏墙尔暇日因共言清香绿阴不
　姜特立　退语
　姜特立　玩月
　姜特立　晚步阡陌见水珠逡逡上沿苗叶月华露彩相映清发倘非真在田间孰知此
　姜特立　晚春
　姜特立　晚来
　姜特立　晚起喜晴
　姜特立　晚晴
　姜特立　汪尚书挽章二首
　姜特立　亡妇小祥将至
　姜特立　王大卿挽诗
　姜特立　王方叔丧耦
　姜特立　王华侨卿所居甚隘而看山亭依浮图之址卓然孤起诚伟观也
　姜特立　王君便衣挽章其子迁其母同穴
　姜特立　王思叔惠巨竹一竿
　姜特立　王思叔惠象牙笋
　姜特立　王元聘惠石菖蒲
　姜特立　为通州守赋绿漪亭二首
　姜特立　畏途
　姜特立　文潞公洛中会四同甲皆丙午七十八予乙巳生与丙午相属岁数偶同戏作
　姜特立　闻常伯韩公下世感赋
　姜特立　闻衍孙恪得举
　姜特立　屋角丹枫
　姜特立　无客
　姜特立　吴焕章送行
　姜特立　吾家
　姜特立　五日不出户
　姜特立　戊申除夕
　姜特立　西湖素公爱余泊黍小诗画为扇子
　姜特立　洗竹
　姜特立　喜败箧中得旧诗
　姜特立　喜陆少监入京
　姜特立　喜晴
　姜特立　喜岁丰
　姜特立　喜雪
　姜特立　喜杨方叔见访
　姜特立　喜雨
　姜特立　喜雨寄曾少卿
　姜特立　喜仲春有闰
　姜特立　戏呈赵舜臣觅酒二首
　姜特立　戏题
　姜特立　戏张时可
　姜特立　虾蟆
　姜特立　暇日家人馈酒食
　姜特立　暇日叹日月之逾迈念吾生之几何感而成章
　姜特立　夏日奉天台祠禄
　姜特立　夏夜露坐
　姜特立　夏月山中闻莺
　姜特立　香风楼
　姜特立　香菌出括苍山谷中其味香滑绝妙昔尝欲献之寿康终不敢也
　姜特立　小池观鱼
　姜特立　小蛮
　姜特立　小桥
　姜特立　小孙纳妇
　姜特立　晓晴
　姜特立　效乐天体
　姜特立　谢人惠诗二首
　姜特立　谢杨诚斋惠长句
　姜特立　心迹
　姜特立　辛亥春夜雪忽积竹松欹折过半
　姜特立　辛亥上冢
　姜特立　辛亥夏余将广旧庐偶读栾城李方叔新宅诗篇是时子由方治长有余年七
　姜特立　°居觅竹栽
　姜特立　新居觅竹栽
　姜特立　修谒
　姜特立　修竹为王俊卿园正赋所居也
　姜特立　续丽人行
　姜特立　学道
　姜特立　雪后双溪城外
　姜特立　雪晴
　姜特立　寻春
　姜特立　压酒
　姜特立　牙将脱龃龉牴牾时或隐痛戏成
　姜特立　雅志小饮适宽仲送相州法醖并竹萌同至
　姜特立　迓木詹事
　姜特立　岩泉别诸弟
　姜特立　罨菜
　姜特立　杨诚斋作日屋名小晹谷次其韵
　姜特立　杨方叔过访送行
　姜特立　仰和令制腊中三白
　姜特立　养鸡抱犊摩诘语也戏广其说
　姜特立　野步
　姜特立　野居
　姜特立　野蔷薇
　姜特立　野意
　姜特立　野坐
　姜特立　叶叔佐妻挽诗
　姜特立　叶仲修令其子携所作求诗
　姜特立　曳杖
　姜特立　夜半
　姜特立　夜饮
　姜特立　夜永
　姜特立　谒茔
　姜特立　一年佳节惟立春元夕并在一日亦盛事也灯火笙簧处处有之斗城且尔况
　姜特立　移菊
　姜特立　移瑞香
　姜特立　乙卯春自郡归赏牡丹适有故意回唯魏紫略放二头
　姜特立　乙卯元宵多雨
　姜特立　乙卯中秋月色彻晓喜而有赋呈诸亲旧
　姜特立　乙卯种牡丹
　姜特立　忆仲子
　姜特立　因凤赞皇平泉草木记有感
　姜特立　因赴郡会入城
　姜特立　因见市人以瓦缶莳花屋上有感
　姜特立　吟诗
　姜特立　饮酒
　姜特立　应致远谒放翁
　姜特立　莺答
　姜特立　永日
　姜特立　咏蚕
　姜特立　咏閒
　姜特立　咏菊
　姜特立　忧患中作
　姜特立　幽事
　姜特立　游赤松小桃源
　姜特立　游鼓山喝水岩
　姜特立　游三岩
　姜特立　游叶丞相园有感
　姜特立　友人招饮适云气大作雨意甚凉
　姜特立　有感
　姜特立　有客
　姜特立　又赋如山
　姜特立　右寄此诗后忽得简云儿曹亦寄五言用韵毕同殆一段佳话遂再赋长句
　姜特立　幼子娶归
　姜特立　余卜居偶得山水之胜喜而赋之
　姜特立　余丞相薨长沙
　姜特立　余垂老於居之西偏营面对南山一峰卓然榜曰如山盖取诗人意也
　姜特立　余方悼亡适山圃牡丹芍药盛开赋长句
　姜特立　余曩官都下有一铁瓶甚古贮汤宿火以供朝谒归来置床下有年矣偶一日
　姜特立　余年六十始入侍禁庭数月又直春宫
　姜特立　余无常产癸亥岁方舍穑事
　姜特立　余行年七十有七腰围顿减殆不胜衣齿亦摇脱可念也
　姜特立　余有仲子之戚九日亲故携酒访我於梅山之上因咏昔人诗人情皆向菊天
　姜特立　余有足疾因感柳子厚跂乌篇
　姜特立　余壮岁尝假居塔山寺后三十年重到赋二绝
　姜特立　鱼燕
　姜特立　渔舍
　姜特立　渔舍感秋
　姜特立　渔舍新成
　姜特立　虞察院生日
　姜特立　虞丈以伤物遂再赋
　姜特立　雨霁立门外见万山葱翠如颇自喜得独占山居之胜因得乱道一联遂足成
　姜特立　雨中岩桂
　姜特立　欲雪
　姜特立　谕亡了
　姜特立　遇题
　姜特立　遇雪
　姜特立　元宵小饮游人填塞殊可厌
　姜特立　月
　姜特立　月俸至
　姜特立　月下
　姜特立　云岑
　姜特立　云山
　姜特立　再悼邦节弟
　姜特立　再赋如山
　姜特立　再赋醒心亭
　姜特立　再赋渔舍
　姜特立　再和
　姜特立　再赠汤仲辉
　姜特立　糟蟹呈虞察院
　姜特立　早朝
　姜特立　赠方叔
　姜特立　赠染髭宋道人
　姜特立　赠孙宰雪中招饮
　姜特立　赠汤仲辉郊居
　姜特立　赠叶枢相
　姜特立　赠曾少卿
　姜特立　乍还里舍
　姜特立　张致政挽章
　姜特立　招客赏菊
　姜特立　昭君
　姜特立　之官婺州
　姜特立　直舍作小砌
　姜特立　致政张教授晚而买妾有女戏赠
　姜特立　中古
　姜特立　中秋寓直东宫是夕当月蚀云兴不见
　姜特立　中秋追和李方叔咏舞者
　姜特立　中夏
　姜特立　种桃
　姜特立　重九
　姜特立　重题八咏楼
　姜特立　重午和鞏教授韵
　姜特立　舟喻
　姜特立　骤寒拥炉
　姜特立　诸葛孔明
　姜特立　竹翠
　姜特立　竹杖
　姜特立　拄杖
　姜特立　追感三朝遭遇今如一梦
　姜特立　追送虞察院
　姜特立　子陵
　姜特立　子陵祠堂后两崖对起可高百丈或者指为钓台
　姜特立　子陵濑
　姜特立　子美
　姜特立　自和
　姜特立　纵目
　姜特立　足弱
　姜特立　足弱二首
　姜特立　足弱感刘宾客跛牛叹
　姜特立　足弱再赋












ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





全宋诗：姜特立





姜特立　八咏楼

隐侯故事许谁传，领略江山付谪仙。

虹抱子城增面势，晕飞杰栋跨风烟。

旧题压倒三千首，壮观追还七百年。

我老登临无好语，倚栏终日愧前贤。

姜特立

姜特立　把酒

浅把涓涓酒，风流杜少陵。

是中有真趣，全胜醉瞢腾。

姜特立

姜特立　罢刘岩酒库

世事升沈侔蝶化，吾生来往更蝇营。

归心有愧陶元亮，家事当如尚子平。

岂是木鸡犹有变，故令鸥鸟尚相惊。

老夫本自无城府，抱瓮何妨过此生。

姜特立

姜特立　白髭

检校精神白向衰，羲和促辔过如飞。

白髭可是长无赖，换我红颜不放归。

姜特立

姜特立　报恩

报恩须烈士，拂意是忠臣。

君看倾邪辈，哨哨似妇人。

姜特立

姜特立　报国如乖愿归耕宁买田此欧阳公酬杜正献告老后诗也前辈名公亦有买

出仕虽无补，归耕宁买田。

聊将报明主，庶不愧前贤。

姜特立

姜特立　北槛

北槛近中堂，缘阶物自芳。

晨清花拱露，地僻藓廊。

坐久时开卷，吟余或炷香。

终朝无客至，一枕到羲皇。

姜特立

姜特立　编猥作

老来事业无多子，收拾新诗又满编。

金玉那能润身后，等閒犹作百年传。

姜特立

姜特立　别枢相

未冠鸡窗友，于今鹤发翁。

功名各自致，齿发略相同。

欲去情怀恶，临分礼意隆。

百年才一瞬，无惜寄诗筒。

姜特立

姜特立　别太卿

我来菊始华，我去菊方好。

主人远招客，欢意不草草。

投辖陈陈公，哦诗杜陵老。

不忧垂橐归，珠玑已盈抱。

天宠忽鼎来，拥旄行就道。

贤侯借辉光，春风发枯槁。

姜特立

姜特立　病后负暄

阳和初四体，觉我病骨轻。

血气相贯输，浩浩梨枣生。

以我身中离，交会丙与丁。

阴尽命自长，何必求丹经。

姜特立

姜特立　不寐

老人夜不瞑，宿鸟未安栖。

送睡冯杯酒，思晨听晓鸡。

姜特立

姜特立　不贪

人间五福少，世事罕兼全。

将此不贪宝，延予有限年。

姜特立

姜特立　菜羹

凡物贵适口，何必费橐金。

莼羹与菰菜，千里起归心。

野有美芹献，重意有所临。

淡薄斯近道，厚味腊毒深。

彼哉膏粱徒，藜藿非知音。

姜特立

姜特立　菜羹

浅下姜盐细点油，小甘微苦嫩香浮。

是中自有天酥味，说与馋儿只掉头。

姜特立

姜特立　菜羹二首

拟续冰壶传，尝赓玉糁诗。

蒸豚贵公子，却莫遣渠知。

姜特立

姜特立　菜羹二首

一自入金门，屡蒙分玉食。

今朝苜蓿盘，犹疑照初日。

姜特立

姜特立　侧金盏

浅浅娇黄向日开，枝头斜挂几金杯。

细详名字并花意，不醉花间不得回。

姜特立

姜特立　蝉

自下高升木杪问，风为呼吸露为餐。

虽云强聒人憎恶，也胜低头推粪丸。

姜特立

姜特立　长句赠弟邦达主簿

有弟辞我去，明日隔风烟。

茭青岭头云，忆别二十年。

上有古峰峦，下有深涧川。

我昔去家时，过此涕泪涟。

汝今复经行，民不念鴒原。

人生皆有别，此别有何言。

我年七十四，去日箭脱弦。

汝虽后十年，鬓发已苍然。

世味只如此，恩义以为先。

会少别良多，杯酒且留连。

何以寿卯君，赠之新诗篇。

姜特立

姜特立　长至后

迟迟昼景转庭除，似觉今朝化日舒。

印篆旋添香晷刻，绣床暗积线工夫。

姜特立

姜特立　朝云

东坡真天人，万事早超悟。

生死固了然，刀锯不足怖。

方其谪岭海，负瓢歌道路。

此已遗形骸，死埋随到处。

朝云尔何人，从公不忍去。

万里烟瘴深，此岂其羡慕。

当时士大夫，反眼相背负。

孰料祸患中，义行唯妾归。

懿哉配坡公，清名照缣素。

惠州松树林，不是小蛮墓。

姜特立

姜特立　陈德承致政病后得诗且以见贺

上恩鼎至愧叨逾，退省何尝有硕肤。

甘作一麾山吏部，不为三败管夷吾。

想思梦想江湖隔，熟诵篇章锦绣铺。

无妄疾来终易愈，岂容医砭值庸夫。

姜特立

姜特立　陈德承致政一子中舍选次子中漕台与余二息同牓贺之

皇朝网英材，三岁设科目。

四海一飞龙，两家双中鹄。

得非诗礼效，且喜箕裘续。

二老亦牵连，明年书小录。

姜特立

姜特立　陈右司挽诗

麟绝绝学冠名儒，科甲巍峨压雋途。

两作星郎归省户，五持玉节佩州符。

义仓睦族前贤少，犹子推恩举世无。

忝窃亲邻违一奠，不堪老涕落寒须。

姜特立

姜特立　晨起

晨兴一炉火，焰焰如鎔金。

大明忽东升，阳晖散重阴。

家人过平剂，有酒向我斟。

此外便何求，便可老山林。

姜特立

姜特立　晨起

东旭晓瞳曨，照我墙角红。

衰意忽开豁，衰颜亦丰茸。

便欲理晨策，去绕菊花丛。

惜无会心友，一尊清兴同。

姜特立

姜特立　晨起出门

水绕芳堤云绕山，数椽茅屋住中间。

神仙更自足官府，世上谁如此老閒。

姜特立

姜特立　晨起信笔

老翁夜不寐，最爱晨起早。

既欣邻鸡鸣，更喜林乌噪。

红日忽上窗，亟呼具衣袄。

下床一炉火，便觉春浩浩。

须臾盥洗罢，觉我神气好。

须眉白如银，大似商山皓。

因思履道贤，六十未为老。

本朝六君子，二张同一赵。

陈杜与郑公，富贵俱寿考。

嗟我亦何人，八十明年到。

不敢拟前贤，后来何足道。

粪丸夸隋珠，但可付一笑。

耳目幸聪明，时时吟续藁。

金钗虽零落，杯酒不草草。

姜特立

姜特立　晨起信笔

姜子胸中有至乐，青山白云也不恶。

不求作佛不求仙，却笑时人用心错。

乐天兜率堕渺茫，徐福神山更辽邈。

丈夫天地要同流，俯仰随化吾何求。

太虚为体隘九州，不须更述逍遥游。

姜特立

姜特立　呈方叔

聱牙落魄一閒官，职事何尝见一斑。

不是论松须说剑，若非寻壑即观山。

閒看落叶随风去，冷笑奔云送雨还。

更有刘岩杨处士，伴渠痴坐老花间。

姜特立

姜特立　呈府判兄

端忧伤逝者，花事欲如何。

春色愁边少，悲悰酒后多。

溪桃方著脸，区木渐成窠。

拟作开眉计，何当扫障魔。

姜特立

姜特立　呈杨方叔

老丑慵看镜，清狂爱作诗。

虽酬真得侣，衰白亦相宜。

姜特立

姜特立　齿脱

发白壮志凋，齿豁生意少。

寒暑几八旬，咀噍岁月久。

请君视追蠡，血气岂长好。

吾祖仕进初，两齿仅能有。

此翁不即人，乃为人所取。

退之太崛强，方夸脍鲸手。

毕竟将何如，人生不堪老。

姜特立

姜特立　赤松三咏　赤松山

仙山名字几千秋，勇退曾闻汉故侯。

自笑功名无尺寸，旭来也作赤松游。

姜特立

姜特立　赤松三咏　二仙庙

自从兄弟得神仙，一去空山竟杳然。

唯有华阴舒道士，好诗长与此山传。

姜特立

姜特立　赤松三咏　小桃源

四山古木老烟云，流水桃花几换春。

举世但夸羊化石，那知不有武陵人。

姜特立

姜特立　出处

士贵重其身，出处各有道。

一为已私蔽，丧却千金宝。

我非真勇者，归意良草草。

逵路方多岐，几人能辨早。

姜特立

姜特立　出处

草木偃时龙入洞，鸟乌噪处虎行冈。

大贤出处须惊俗，伊尹如何五就汤。

姜特立

姜特立　出关

宦路崎岖阅岁华，更无佳思发诗葩。

出关便有山林兴，续稿从今渐有涯。

姜特立

姜特立　出郭

岁暮偶出郭，斜阳带远村。

雪松含腊意，沙水动春痕。

姜特立

姜特立　出门

出门谁与游，顾影恻我情。

赖有木居士，作伴山中行。

姜特立

姜特立　出闽中四首

山行十日到吾家，腊尽归人惜岁华。

斗酒只鸡谁劳我，更须踏雪看梅花。

姜特立

姜特立　出闽中四首

千里携定一秃翁，一尊倒尽百愁空。

野梅可是工迎客，排日开花到浙中。

姜特立

姜特立　出闽中四首

飘蓬不归根，而我还故里。

有食即可安，何必土风美。

岂非俗缘故，堕此胶漆底。

艰关一月程，况复携老稚。

囊空畏途远，蓐食常夜起。

人生贵适意，奔走殊未已。

俟有三迳资，吾生恐无几。

姜特立

姜特立　出闽中四首

晚出仙霞岭，平原豁故关。

石穷千里迳，云失万重山。

渐喜乡音似，遥知儿辈欢。

不缘怀里社，倦翼未须还。

姜特立

姜特立　出使过嘉禾城外

江南清绝处，此地数经过。

痚柳依秋浦，归船乱晚波。

王侯几蚁穴，天地一渔蓑。

安得玄真子，同编唱和歌。

姜特立

姜特立　出西湖至天竺

宝叔山前翠打围，涌金门外水涟漪。

出关便有渔讴起，底事公卿都不知。

姜特立

姜特立　初寒

露冷天寒欲陨霜，夜眠辗转怯更长。

衰翁枕上閒寻句，风入家林月到床。

姜特立

姜特立　初夏

松花金粉落，荷叶翠钿浮。

啼鵹千山暮，一年春事休。

姜特立

姜特立　初夏

催成新夏荷浮翠，送尽余春柳褪绵。

正是清和好时节，嫩柯娇叶媚晴天。

姜特立

姜特立　初夏

时节催农圃，园林花事空。

柳苍无故态，苗长有新功。

姜特立

姜特立　除草篇

有客劝除草，草去眼中净。

梵志反著袜，一国皆通病。

颊上著三毛，精神乃殊胜。

微云点太虚，不碍天宇莹。

芳草有佳色，驻与俗士订。

曾著骚人经，屡勤才子咏。

因依仲蔚门，缭绕渊明迳。

不入膏粱观，唯契山林性。

吾家北窗下，旷土勿畦町。

花草随意生，红绿同一盛。

晨露共明蠲，夕烟相掩映。

既傍竹阴清，又连苔色静。

微薰入衣屨，余润侵筑磬。

终日坐其间，心清神气定，

心清神气定。诗酒颇相关，

世事不足听。从渠笑吾痴，

此意未易竟。

姜特立

姜特立　除夜书门牌

君恩华老境，庆事接新春。

门户严呵禁，神应护吉人。

姜特立

姜特立　春到

春到天寒花未芳，老人寸寸惜流光。

攀条先试东风手，蜂蝶如知合断肠。

姜特立

姜特立　春来葺圃

园林索寞已飘梅，且喜东皇勒驾回。

磨拭石台需客至，支撑花架待春来。

姜特立

姜特立　春事

春事动勾芒，閒行嗅嫩芳。

人无前日兴，花有旧时香。

姜特立

姜特立　春晚戏题

岁月飞腾不可回，红颜去尽老相催。

自怜皱面无光彩，赖得春负为熨开。

姜特立

姜特立　春物

一春天富贵，万象物光华。

遥想西湖上，风流卖酒家。

姜特立

姜特立　春晓

春来贪起早，春思还缭绕。

一语破春愁，黄鹂韵清浇。

姜特立

姜特立　此路

今古皆从此路行，只有登长分早晚。

我比侪辈得已多，送老生涯唯酒盏。

姜特立

姜特立　次洪监簿惠诗韵五首

相逢可恨十年迟，鎝芥相投更不疑。

从此诗筒数来往，不须千里寄相思。

姜特立

姜特立　次洪监簿惠诗韵五首

新诗三复用功深，始信今人有古心。

斗叶俪花儿辈事，唱高庙瑟有遗音。

姜特立

姜特立　次洪监簿惠诗韵五首

自古诗人失意多，偶然岁晚慰蹉跎。

如今世味都如蜡，水际林间自日哦。

姜特立

姜特立　次洪监簿惠诗韵五首

三洪文字照乾坤，小谢风流笔力存。

悟解向人难举似，见花微笑自忘言。

姜特立

姜特立　次洪监簿惠诗韵五首

莫嗟官路昧通津，举世滔滔岂识真。

早晚青云如直上，正须文字为藩身。

姜特立

姜特立　次人韵思弟

二陆双飞共一班，士龙何事别长安。

故园花鸟应无恙，胜日樽罍且自宽。

春草梦回诗思好，暮荆风急客衣寒。

苕溪一水苍茫外，无限相思入倚栏。

姜特立

姜特立　次石鱼

君不见陇州石鱼生地下，中有鰌鲫皆同化。

又不见衡湘石鱼生山中，鱼身鳞鬣俱如画。

世间何独此石为鱼形，石蛇石蟹皆如生。

虾蟆口吻酷肖似，螬蛴动几能行。

悠悠荒怪不可考，吾意造物初无情。

阴阳融结亦偶尔，俗智讵可窥杳冥。

叶君得此不足惜，君自川岳储英灵。

来春禹浪忽变化，头角天上看峥嵘。

此时回首视此石，弃置殆与砂砾并。

姜特立

姜特立　次杨元会白莲二首

月为精彩雪为肤，翠盖迎风漾绿珠。

我欲褰裳赊一顾，能回玉面向人无。

姜特立

姜特立　次杨元会白莲二首

不御铅华似洛妃，清虚全与道相宜。

月明何处回仙驾，独立沙头尔许时。

姜特立

姜特立　次杨丈喜雨

银笔森森度翠林，惰龙不用血蹄涔。

仓箱且为农夫庆，敢说祠官俸有金。

姜特立

姜特立　次韵黄司理

龙墀射策笔如神，马首哦诗句益新。

忽捧名篇端有意，欲求强对恐无人。

浸淫汉魏知追古，摸索曹刘已识真。

荀氏八龙谁最著，慈明头角在云津。

姜特立

姜特立　次韵陆郎中

亟报门前寄好音，炯然书札照家林。

兴来自说宦情薄，诗到方知秋思深。

临老读书因教子，闭门扪虱为搜吟。

当今大笔如君少，未用深藏叹陆沈。

姜特立

姜特立　次韵木犀

老火西驰烧邓林，此花孤绝更清深。

犀纹隐隐通肌骨，羽葆层层间彩金。

残蕊尚堪然古鼎，生香长得汎秋砧。

形容尽入寺人笔，不为唐贤吹陆沉。

姜特立

姜特立　次韵秋日五首

四山秋色冷银床，燕坐高斋兴味长。

何物与公堪比德，寒花晚节最馨香。

姜特立

姜特立　次韵秋日五首

冉冉寒云滃晓扉，涓涓坠露滴秋衣。

兴来倚杖看苍石，无限空山木叶飞。

姜特立

姜特立　次韵秋日五首

振衣云岫一襟风，送目霜天恨里鸿。

好赋远游挥八极，知公胸次小区中。

姜特立

姜特立　次韵秋日五首

木落山寒境更幽，世间万事入搔头。

何人为广秋声赋，我欲归田蚤晚休。

姜特立

姜特立　次韵秋日五首

不须乐府说无愁，不用尊前著杜秋。

已把宦情同嚼蜡，便将世事等藏钩。

姜特立

姜特立　次韵汤宽仲惠四季木犀清烈妙甚

一岁常随斗柄回，四时各占一时开。

仙娥别有栽培术，长与山翁荐寿杯。

姜特立

姜特立　次韵岩桂

浓香透彻泥丸顶，更恼诗肠卒未休。

安得此花长不老，尽回四序作清秋。

姜特立

姜特立　次韵仲志荷珠

观彼雨中荷，跳珠自涓滴。

初集尚端停，稍多远倚侧。

虚明是本体，不受世鑽刻。

初疑鲛人泣，泪向盘中掷。

又疑石笋街，抛洒天不惜。

但见漾玻瓈，讵容登几格。

高低相依映，倾泻才咫尺。

浏漓丹砂汞，晃荡摩尼色。

照乘傥见收，价恐千金直。

日乾风势定，泯若无留迹。

固知造化巧，又似儿女剧。

姜特立

姜特立　赐节

潜藩伴读六年余，赐鉿君王念老儒。

禄厚养成閒意思，日长添得睡工夫。

姜特立

姜特立　村翁

茅茨西日肝，翁媪自相依。

不识鸳鸯意，双双作伴飞。

姜特立

姜特立　大雷雨

驱逐风雷撼海潮，迢迢山觉度山椒。

金蛇照夜三千尺，银竹倾云百万条。

起舞不辞巾角垫，卷廊从听药囊漂。

吾家虽乏千仓积，一饭何妨共祝尧。

姜特立

姜特立　大笑菊

玉瓣金心磊落花，天姿高洒出常葩。

标名大笑缘何事，开口相逢有几家。

姜特立

姜特立　代陈公实上通守王刚父四首

我识通川守，人才世所稀。

金陵传正印，叶县悟圆机。

国论曾三接，边城且一麾。

从今雌甲子，洗眼看雄飞。

姜特立

姜特立　代陈公实上通守王刚父四首

戍解淮山月，波平瀚海秋。

主忧销北顾，宾宴接南楼。

自愧成村叟，无因接胜流。

铃斋听客雁，应念稻粱谋。

姜特立

姜特立　代陈公实上通守王刚父四首

淮上津程远，山阴信息稀。

有尘生晓甑，无帛寒机。

稚子莫垂泣，故人今把麾。

岁阑归意速，目断雁南飞。

姜特立

姜特立　代陈公实上通守王刚父四首

洗甲通盟乒，同庚缓带秋。

边声寒卧鼓，海色静明楼。

冉冉岁云莫，栖栖诗者流。

不才同社栎，一饮愧身谋。

姜特立

姜特立　诞日戏作亦可以瑞鹧鸪歌之

梅山诞日簇觥筹，更挟娉婷共胜游。

此去只求閒富贵，人生须是老风流。

姜特立

姜特立　噉笋

自从孤竹夷齐死，清节何人萃一门。

惟有此君无俗韵，至今风味属诸孙。

姜特立

姜特立　悼邦节弟

皇考怜同出，青已并庐。

前春曾访我，无月不来书。

易感中年后，难忘少长初。

倏然成梦幻，岁晚重欷嘘。

姜特立

姜特立　悼何求卿内子王氏川人王丞相夫人母之妯娌

名父飞凫席庆长，良人傅粉旧传芳。

篮舆曾带阳台雨，花院俄沉婺宿光。

表表门眉看列倩，诜诜兰玉有诸郎。

不唯彩诰生前宠，更有丰碑自玉堂。

姜特立

姜特立　悼亡

平生起居处，杳杳复冥冥。

人远迹亦沈，邈焉居者情。

以此观世间，无物可留意。

有如空中云，东西适相值。

云收天宇开，虚空了无事。

姜特立

姜特立　悼亡

安仁愁思怯春寒，扪泪题诗睫未乾。

双燕归来如访旧，不知吾已是孤鸾。

姜特立

姜特立　道堂以梅结屏

岁寒三友要君知，不比凡花儿女姿。

颇爱槎枒却高古，正嫌纠结玷幽奇。

豪夸何用锦为障，潇洒须添露作帷。

可是道人多事在，横斜请看昔贤诗。

姜特立

姜特立　道中小诗呈虞察院

归路指城隅，城楼出画图。

水光摇野艇，云影掠平芜。

只合山林住，胡为朝市趋。

丘丹不浪出，五字访姑苏。

姜特立

姜特立　得节二首

年登八秩少三春，鼻祖功名事不伦。

红旆碧油非本意，绿蓑青笠是前身。

姜特立

姜特立　得节二首

风云际会少人同，玉殿宣麻出禁中。

圣主念亲催赐鉿，老臣们泪痛遗弓。

姜特立

姜特立　得句

得句胜於得好官，平生事业蠹鱼间。

近来世味尤如蜡，唯有吟诗不奈閒。

姜特立

姜特立　得雨乍凉

老火忽西流，凉飚应蓐收。

倦怀辞浊暑，爽意入清秋。

得句新逾洁，炊秔香正浮。

身閒仍有酒，此外更何求。

姜特立

姜特立　邸报改元得雪

天意阴晴冻未分，忽惊璧璐散纷纭。

梅花露白难夸客，麦本藏青预策勋。

野水断流鱼入槮，江云垂地雁迷群。

太平天子新鸿号，感召端由叶气薰。

姜特立

姜特立　邸报京丞相薨背

丞相今朝薨相位，衣冠赠典一番新。

作场好梦归乡去，仰羡无非梦里人。

姜特立

姜特立　地炉

穴处尝闻太古时，规炉凿地亦几希。

便成简易真淳俗，坐唤儿孙共打围。

姜特立

姜特立　丁未九日青宫侍饮

重阳开燕侍清躬，次第携壶到菊丛。

仙手撚花亲泛酒，此时荣遇少人同。

姜特立

姜特立　东坡

文章声价有东坡，岁晚亲逢春梦婆。

一闻千悟无余事，背负大瓢还唱歌。

惜哉龙眠不好事，不为写东坡海外郊行图。

姜特立

姜特立　东坡除夜三十九遂引乐天行年三十九岁暮日斜时之句赋诗余亦於生朝

昔人三十九，已叹日斜时。

吾今七十六，屈指一倍之。

岂唯桑榆晚，正自入崦嵫。

灰中炭暗尽，岂不心自知。

且饮生朝酒，更赋梅山诗。

姜特立

姜特立　冬夜不寐

宵柝迢迢警睡魔，静思甘分老林坡。

忍胞只有嵇康懒，扣角曾无甯戚歌。

不起妄心思世事，只将閒意养天和。

时人休说长生术，学才长生事转多。

姜特立

姜特立　冬至

老来心绪怯年光，又见春来报一阳。

未必暗添宫线永，只应先引鬓丝长。

姜特立

姜特立　动植

动植凑东风，天机各自浓。

花粘蜂股重，絮恋柳腰慵。

姜特立

姜特立　读杜子美集

巴蜀劳重往，荆湘无定居。

宦情常造次，行橐屡空虚。

宫阙烟尘外，江村盗贼余。

弟兄踪迹断，妻子信音痚。

生理那堪说，穷愁自扫除。

千篇比金玉，万卷是菑畲。

轩轾齐梁后，凭陵汉魏初。

严公俄旅亲，岳土亦烟墟。

一切惟漂泊，平生可叹嘘。

高名天所靳，此理复何如。

姜特立

姜特立　读范文正公上执政书靖康之祸正以人不知兵

经籍尽焚秦室乱，孙吴有禁本朝危。

圣贤文字初何罪，群小盈庭事可悲。

姜特立

姜特立　读汉史

万石躬行不读书，公孙张禹号名儒。

诗书何罪工发冢，自是诸生爱颔珠。

姜特立

姜特立　度暑

度暑有余乐，虚堂閒炷香。

清风左右至，翠竹两三行。

既无衣食忧，更喜寿命长。

与物虽同流，於世实相忘。

所以陶徵君，高卧到羲皇。

姜特立

姜特立　渡淮喜而有作

船过淮南岸，心如已到家。

何常异风景，正尔辨戎华。

病体辞深辙，征衣脱旧沙。

江南即仙国，何必上星槎。

姜特立

姜特立　对芳樽广韦苏州诗作

对芳樽，老来万事不足论。

朱唇皓腕年少伴，青山白云居古邻。

对芳樽，老来万事不足论。

姜特立

姜特立　对花戏作

八十衰翁岁月高，可怜老气尚粗豪。

春来纵被花相恼，半是无心半搭猱。

姜特立

姜特立　对镜

少年鉴止水，自喜颜色好。

如今对明镜，但觉增老丑。

老丑将奈何，行当就枯朽。

古来圣与达，阅纪谁长久。

仙药不可求，红颜复何有。

嵇阮真可人，沉冥一杯酒。

姜特立

姜特立　对酒

老态日日增，欢意时时改。

唯有对壶觞，依然此心在。

姜特立

姜特立　二色芙蓉花

拒霜一树碧丛丛，两色花开迥不同。

疑是酒边西子在，半醒半醉立西风。

姜特立

姜特立　二月道傍梅花

腊底春前探物华，一枝初发竞相夸。

如今千树离披后，却爱迟开三两花。

姜特立

姜特立　二月有霜海棠颇瘁

青春淑景忽飞霜，余烈犹能到海棠。

中山靖王孺子妾，尚书门下主讴娘。

姜特立

姜特立　烦刘公达甽园中小池以诗谢之

感君巧思葺芳塘，石甽无痕细著行。

更拟中间添小屿，藕花深处著鸳鸯。

姜特立

姜特立　饭间戏作

平生无事业，只是养此腹。

虽曰负将军，念尔相随逐。

一朝我若行，枵然入空木。

问尔将何之，无功难爱禄。

姜特立

姜特立　范大参入觐颇爱鄙作以诗谢之

问句石湖老，如将月指标。

枯中说滋润，高处戒虚憍。

颇许唐音近，宁论汉道遥。

正声今在耳，万乐听箫韶。

姜特立

姜特立　方叔每岁一相访送行

耐久交情岁月深，今朝何事返家林，

北鸿西燕一年别，流水高山千古心。

何日从公歌旧曲，无人伴我赋清吟。

若为云气从东野。应绕刘岩紫翠吟。

姜特立

姜特立　方叔元振元老同令侄舍人见访

联翩三凤接华裵，小阮驱车复后尘。

嵇吕相思千古事，后来命驾更无人。

姜特立

姜特立　访约斋三绝

满城车马隘如云，百万人家暗市尘。

忽到南湖湖上看，始知物外有高人。

姜特立

姜特立　访约斋三绝

云镜亭前水满陂，渚沤堤上翠成帷。

烦君为我买笭箵，去作南湖踏浪儿。

姜特立

姜特立　访约斋三绝

城中不异在郊坰，百亩园池夏木清。

若为借我三间屋，相伴哦诗过一生。

姜特立

姜特立　废桑畦种花

课仆斸桑窠，从头尽种花。

莫教聂子见，怪我不栽禾。

姜特立

姜特立　废桑畦种花

种花真护落，曾不救号寒。

我自金芍药，从渠黑牡丹。

姜特立

姜特立　风色

风色作吴霜，山中草木黄。

冷烟笼碧瓦，露叶遍寒塘。

姜特立

姜特立　佛桑花

东方闻有扶桑木，南土今开朱槿花。

想得分根自晹谷，至今犹带日精华。

姜特立

姜特立　负暄

不是羲和德泽流，寒乡何处觅温柔。

绝怜天上黄绵袄，大胜人间紫绮裘。

旋挟胡麻随景转，更携书卷与閒谋。

天和妙处谁能会，欲献君王却自羞。

姜特立

姜特立　赴饮席家人供新衣

劝我著新衣，深辞老不宜。

如今百事懒，不比舞雩时。

姜特立

姜特立　赋赤松金宣义十月牡丹

牡丹十月发春丛，半倚微阳半怯风。

浑似若耶溪上女，娇愁初入馆娃宫。

姜特立

姜特立　赋赤松金宣义十月牡丹

赤松元是神仙窟，公独能开韩令花。

若使雒阳耆旧见，定应拥褐过君家。

姜特立

姜特立　赋鞏丈鹦鹉三首

陇沠归路渺漫漫，且向金笼刷羽翰。

院静日长频送语，时时图得主翁看。

姜特立

姜特立　赋鞏丈鹦鹉三首

紫燕黄鹂亦言语，或依帘幕或穿花。

较量爱重无如汝，合在华堂富贵家。

姜特立

姜特立　赋鞏丈鹦鹉三首

翠衿红觜娇唇舌，羽族於中最性灵。

巧护狸狂莫惊吓，好留相伴诵心经。

姜特立

姜特立　赋海桧

孤根从何来，远自沧海植。

转移失生意，刔剔费人力。

挛拳蛇蚓结，沮丧丈夫直。

余妍撑孤翠，枯理上微液。

仅供盆盎玩，竟阏参天色。

安得拉风雷，一夜拔千尺。

姜特立

姜特立　赋括苍郡斋

括苍云水窟，刺史神仙宅。

窈窕九折通，仿佛三山隔。

千峰郁崔嵬，一派绕清激。

境净不可唾，崖倾谁敢迫。

崇桃炫春红，积李缟夜白。

樵唱处往来，渔舠时出没。

閒招鸾凤侣，间访烟霞客。

替玉肌花貌，有水光山色。

使君玩世士，爱奇忘寝食。

不忧橐无金，自喜足有力。

欲具航海舟，从公登山屐。

早晚归去来，飘然谢朝帻。

姜特立

姜特立　赋莲城堂

此是吾邦别洞天，楼台高下白云边。

鸟声人语相酬答，山影溪光共接连。

便欲弃家来学道，不须航海去求仙。

愧无冰雪清新句，且读骚经点易编。

姜特立

姜特立　赋潘叔玠皆山楼

环滁皆名山，正以醉翁重。

翁时方在郡，朱墨犹遮拥。

君今建斯楼，再食祠官俸。

雅契醉翁心，而无醉翁冗。

看山应更真，物物皆净供。

便寻庐霍期，莫作京洛梦。

只恐难久閒，移文北山讽。

愿坚仁者守，用静以观动。

姜特立

姜特立　赋潜庵墨梅

季伦珊瑚光夺目，元载胡椒高柱屋。

潜庵纸上一枝梅，富比王侯夸不足。

此花清绝更无论，和粉磨丹吾所嗔。

各来华乐最入神，幻出西湖烟雨春。

姜特立

姜特立　赋孙宰知鱼亭

万物各有适，所乐乃其天。

达人默识之，此意妙难传。

贤哉漆园吏，知鱼岂其然。

客问子非鱼，乌知鱼乐全。

答云我所知，知之濠梁间。

问者固已远，答者不亦难。

要知知鱼乐，当作梦蝶观。

周与蝶非两，鱼我宁相悬。

海门孙夫子，读书必钩玄。

结茅制小亭，下瞰碧玉湾。

因鱼揭佳名，理赜非言诠。

夫子固知鱼，鱼亦知君贤。

我欲从之游，褰裳濯清泉。

鱼乎可勿猜，久矣忘机缘。

姜特立

姜特立　赋桐庐陈守瑞粟图

仲尼不瑞麟，周公旅命禾。

两对本一道，胡为有殊差。

麟固首四灵，可贺亦可嗟。

或云一角兽，莫能辨真讹。

鹖雀奏天子，朱雁兴乐歌。

文士颂连理，野夫献嘉瓜。

羽毛草木异，皆物之精华。

於事竟无补，徒然务矜夸。

食乃民之天，有一皆可嘉。

君不见丰年乐岁人鼓腹，凶年死人如乱麻。

以此较得失，周孔道不颇。

桐庐陈使君，理道蠲烦苛。

蛊敝既振饬，刑罚从宽科。

民生乐其业，自足致时和。

有农献嘉粟，累累来山阿。

数穗至八九，纷然一何多。

图状况传玩，志牒争编摩。

使君政举成，为祥理则那。

促归不待满，合上金銮坡。

嘉禾阙补亡，精笔非君何。

姜特立

姜特立　赋汪先辈昆仲听雨轩

堂堂两苏公，秀峙自西蜀。

一朝入京师，声价喧寥廓。

联翩取膴仕，鸣凤在阿阁。

方干赤霄上，忽向青云落。

黑风吹紫荆，天涯两飘泊。

始感韦郎诗，对床寻旧约。

篇章屡致意，念此友于乐。

生死竟乖违，归来已非昨。

汪君胡为此，一官未渠缚。

兄弟自师友，闭门方苦学。

便作听雨革，无乃计已错。

早荣或有悔，晚达亦不恶。

问学须渊源，文字要追琢。

岁久道自富，时来功不薄。

但学苏公贤，嘲诮且莫莫。

姜特立

姜特立　赋婺州察推厅悠然楼二首

着眼看山不见山，徒劳终日对孱颜。

偶然境意相迎处，只在寻常俯仰间。

姜特立

姜特立　赋婺州察推厅悠然楼二首

为秫求官兴颇深，忽怀桦菊投投簪。

先生万事皆如此，何独悠然见碧岑。

姜特立

姜特立　赋婺州之录参厅明远楼为李中甫董奇卿作也

脚蹴南楼咫尺间，手摩八咏境全悭。

东西合抱两溪水，远近平分千里山。

但见孤鸿渺天际，更无野马隘人寰。

一时从事先名实，岂有能诬雀鼠奸。

姜特立

姜特立　赋谢惠醋

送酒古来多旷士，乞醯今世少良邻。

庾郎寒腹便鲑菜，助我儒酸不厌频。

姜特立

姜特立　赋张舍人抱啸堂五首

长身蹰蹰万夫雄，抵掌燕然立骏功。

韬略故家传圯上，行藏高志似隆中。

姜特立

姜特立　赋张舍人抱啸堂五首

自古英雄困里闾，风云相遇藉吹嘘。

何人得似徐元直，说与君王蚤顾庐。

姜特立

姜特立　赋张舍人抱啸堂五首

不拥吴姝与赵姬，不笺尔雅作书痴。

只今抱膝缘何事，北望中原有所思。

姜特立

姜特立　赋张舍人抱啸堂五首

余子纷纷见每卑，鸾凤鸡鹜谩相随。

当时一笑无人解，此意宁容俗士知。

姜特立

姜特立　赋张舍人抱啸堂五首

毛生脱颖请行日，祖逖闻鸡起舞时。

何似草庐长啸罢，从容起立汉家基。

姜特立

姜特立　感光

八秩归乡井，交游一二存。

固知年及耄，似觉老而尊。

姜特立

姜特立　感旧

忽见莺莺挟两雏，因人感旧易欷嘘。

佳人例属沙吒利，春去春来能啭无。

姜特立

姜特立　感梦

前后升沈二十年，向来孤冷偶同然。

梦中许我传衣钵，敢望功名却比肩。

姜特立

姜特立　感戚夫人事

女以色而死，士以才而亡。

处才不才间，此语最深长。

我昔愚自信，遭逐方悲伤。

投迹归山林，为乐特未央。

失马反为福，始悟得不偿。

向来尤其人，今乃佩恩光。

忮心成美意，陷罕为康庄。

寄语斯鞅辈，善刀宜早藏。

姜特立

姜特立　感情效渊明体

人生百年中，长为子孙忧。

人生百年后，死生两悠悠。

流传至曾玄，恩家竟何许。

孤坟千万秚，莫适谁为主。

嗟哉世间人，小黠而大痴。

惜衣仍忍寒，省口仍忍饥。

一朝大化尽，未免世俗嗤。

存者且偷生，逝者归无期。

眼前一樽酒，劝君且重持。

姜特立

姜特立　感事

昔人厅下才旋马，今代公卿甲第高。

大屋修椽当日事，拾遗故宅转萧骚。

姜特立

姜特立　感叹

日月争其所，昏晓成古今。

桑榆能几何，可但惜分阴。

有花须共赏，有酒须频斟。

追念旧交游，半卧青枫林。

姜特立

姜特立　感物

四时有代谢，卉物互相逾。

红者方蕊萼，白者已芬敷。

人生一气中，不出造化炉。

乘除无了时，逝者如斯夫。

愿作涧松老，莫作朝菌枯。

寿夭又在天，颜跖归一途。

为颜不为跖，趣向各异殊。

已矣勿复言，有酒且欢娱。

姜特立

姜特立　感物

今年叶底已藏花，来岁还抽后岁芽。

代谢乘除无了日，须将定力看浮华。

姜特立

姜特立　歌丰年

稔岁非常岁，时时雾雨并。

陂塘留夜月，涧欲泻秋声。

卧褀惊宵冷，披纱怯晓清。

水泉俱自足，阡陌更无争。

荷锸疏余浸，腰镰候小晴。

秫材寒眼富，酒兴老涎生。

便觉糟床注，还欣庾粟盈。

新君钟瑞庆，旧俗迓升平。

赛社鸡豚肯，迎神笳鼓鸣。

支离自尊受粟，一饱愧斯氓。

姜特立

姜特立　庚申春再得奉祠

香火缘深宦意灰，十年萧散卧蒿莱。

庞公从此不入市，只与渔樵相往来。

姜特立

姜特立　庚申度夏自适

透脱逍遥游外，远离烦恼浊中。

夜夜满怀明月，时时入梦清风。

姜特立

姜特立　公馆

公馆当清夜，移樽近北墉。

秋声连蟋蟀，月色淡芙蓉。

姜特立

姜特立　恭和令制感秋

金虎肃秋气，属兹摇落时。

淅沥暮蝉澁，嘹唳征鸿悲。

遥巘云冒絮，平林露成帷。

黄凋菡萏盘，戏坠芙蓉枝。

湿叶填断堑，寒藤蔓荒篱。

东储感物变，西陆占星移。

清风已预戒，秋阳岂难知。

偶氽叹憭栗，旧然吐新奇。

想象酒方酣，浩荡思无涯。

不学楚人赋，载赓豳土诗。

姜特立

姜特立　恭和御制玉津园诗

辇路云开雨脚疏，君王游乐万几余。

沧波不尽烟中景，清唱忽来江上渔。

此日丹青须立本，何人词赋似相如。

小臣赓载无他语，但咏山河壮帝居。







卷142

姜特立

姜特立　鞏大监挽诗

列国名卿号众多，山堂族望最巍峨。

魏宫宾客推公干，父趾威名畏伏波。

老去一麾供坎壈，归来三迳足婆娑。

从今诗酒交朋少，怅望新阡泪若何。

姜特立

姜特立　古风送行陈省元

梅山老人头雪白，摸索曹刘还认得。

平生鹿鹿视余子，谁是诗中真巨擘。

踵门忽得天下士，慕我虚声远相觅。

袖中磊磈出奇语，和璧随珠暗相射。

对之坐久神气定，言下分明箭锋直。

傍观如堵相骇愕，颇复见我有此客。

雄篇累日费酬答，但怪笔端飞霹雳。

君才自是千里驹，鞭影不摇何待策。

古人妙处应自知，悟解多端难指画。

请君更去勘诸方，莫道梅山得消息。

姜特立

姜特立　古风送郑路钤

故人访我双溪边，袖中明月五筰连。

一笑倾倒秋风前，复忆鹭序同联翩。

君今半老我皤然，功名富贵空中烟。

南柯蚁穴醯鸡天，鹤长凫短谁亏全。

我今日月箭脱弦，夜行不止真可怜。

不如归钓清冷渊，日高未起醉即眠。

心和气定养寿年，世间万事姑随缘。

交情傥或未弃捐，不妨时寄相思篇。

姜特立

姜特立　古意

共绾同心结，那知有别离。

对人争忍说，不敢画蛾眉。

姜特立

姜特立　观插秧

插秧如插针，琐细亦良苦。

分徒一夫积，终亩众力举。

曾不旬日间，绿遍天涯土。

周家重开国，幸勿轻农圃。

姜特立

姜特立　观种麦

麦陇收寒烟，晓锄穿日影。

什伍每为朋，坎种分畦町。

廪气该四时，收成近炎景。

灌溉须春前，明年足汤饼。

姜特立

姜特立　归故园二首

向来叨趁内朝班，宫漏鸡声晓梦间。

今日身閒无一事，五年睡债一时还。

姜特立

姜特立　归故园二首

坐叨厚廪傍吾家，此去吾家百里赊。

圣主恩深难报处，四时得看故园花。

姜特立

姜特立　归故园二首

一去丹墀六换春，已将柴栅等簪绅。

虽无名节高当世，也是羊裘一故人。

姜特立

姜特立　归故园二首

桃李归来已半空，不堪春事去匆匆。

落红犹自留连客，故向尊前舞晚风。

姜特立

姜特立　归故园述怀呈唐伯宪

度柳依桥瞰渌波，缓寻花径上松坡。

莫嫌去国谋身拙，却是归田得计多。

举世眩名甘汩没，几人闻健得婆娑。

便须和取归来曲，收拾余年老薜萝。

姜特立

姜特立　归故园述怀呈唐伯宪

三径元须近，吾庐亦庶几。

稍晴频纵步，遇雨不愁归。

夕暗儿篝火，晨饥妇饷炊。

栈羊远可炙，枥马不须韟。

引路犬先到，惯人禽懒飞。

有时携旷士，把酒更论诗。

松露滴行帐，山风吹舞衣。

吾生身外足，此乐里中稀。

叹息游嵩馆，前贤意重违。

姜特立

姜特立　归括苍和杨嗣之吏部烟雨楼韵四首

谁发天悭得胜游，佳名收拾更无留。

郑虔祁岳今谁是，为扫阴沈万壑秋。

姜特立

姜特立　归括苍和杨嗣之吏部烟雨楼韵四首

几重绿树暗罗纨，多少空蒙远近山。

物色联翩吟不断，使君佳句玉连环。

姜特立

姜特立　归括苍和杨嗣之吏部烟雨楼韵四首

绝唱从前恨未多，骚人墨客浪经过。

直须吏部杨夫子，始奈楼中烟雨何。

姜特立

姜特立　归括苍和杨嗣之吏部烟雨楼韵四首

宴坐帘旌卷翠微，朝昏万蛮发新姿。

锦囊莫怕岚霏湿，带取风光入凤池。

姜特立

姜特立　归括苍如山堂挈家出宅

今日如山堂，携家如逆旅。

为谁十日留，南山看烟雨。

姜特立

姜特立　归括苍如山堂挈家出宅

且唱还乡曲，初非衣锦衣。

不须华表望，丁令此时归。

姜特立　归老

归老得閒浑可事，最怜白傅更能诗。

舞余歌罢宾朋去，八节滩头醉卧时。

姜特立

姜特立　归山间舟中寄黄正言

黑风吹雨乱云奔，一舸浮家过别邨。

便有新凉生竹树，更添清兴集槃樽。

打篷点点催讴　思，著面萧萧冷醉魂。

来日小溪山水活，一波尽是使君恩。

姜特立

姜特立　归乡二首

忆昔东坡老，曾吟陌上花。

我今归故里，卉木正光华。

姜特立

姜特立　归乡二首

五十余年别故山，今朝底事挈家还。

老来报本思宗祖，不为豪夸里巷间。

姜特立

姜特立　闺怨

别恨迢迢千里余，天涯何处觅音书。

花间羞见双双蝶，水上愁寻六六鱼。

姜特立

姜特立　癸卯冬解官三山归双溪自南而北路傍梅花经月不绝久欲作数语未就乙

路出南州向北来，吴山梅冷粤山开。

阳和次第随程到，一月吹香管客回。

姜特立

姜特立　过钓台

两山夹青苍，月照江茫茫。

一杯酌老妇，孤兴发沧浪。

贤哉羊裘公，不肯仕汉光。

冥鸿已高翔，弋者应相忘。

姜特立

姜特立　过冯公岭

盘峤中间十里湾，绕山如蹑翠连环。

两岐尽处忽回首，只在寻常一望间。

姜特立

姜特立　过行在宿詹塘

三十年间倦路岐，今朝犹自羡轻肥。

敝舆冲雨方行役，朴论干时未息机。

日暮肠枵聊命酒，夜寒衾薄旋牵衣。

一廛三径何时遂，且待相如驷马归。

姜特立

姜特立　海上获捷祷於庙神王公方交斗间贼桅忽倒赴水死者太半后请于朝赐额

直驾楼船捣贼桅，金槃一掷万人开。

何当为秦褒封典，酾酒刲羊亦快哉。

姜特立

姜特立　海棠

绚丽繁霞彩，荧煌瑞锦堆。

夜深疑睡去，日暖怕慵来。

姜特立

姜特立　韩子师朝路为小人无礼去国再来婺女

推敲乍可恕诗客，攘臂岂容遭怒螗。

三尺何时尸鼠辈，九霄一日失鵷行。

君王拟听尚书履，使者行催相园装。

共喜日边归去近，双溪椎鼓下舟航。

姜特立

姜特立　韩子师朝路为小人无礼去国再来婺女

庭下棠阴七换秋，去思遗爱满东州。

当年父老留大尹，今日儿童迎细侯。

久别双溪劳梦想，重来八咏识风流。

故人再此相逢地，晓出衡门失旧愁。

姜特立

姜特立　和答鞏提干见贺浙东总戎

黜陟何尝取耳边，旋栽花木学平泉。

二年窃食祠官冷，一日颁恩宝篆鲜。

閫寄暂居油幕副，朋从遥忆竹林贤。

诗筒从此长来往，应有人编唱和篇。

姜特立

姜特立　和答刘庆远

夙昔何尝卑小官，已将富贵等閒看。

余名不上韩公榜，事业难登汉将坛。

念旧讵能忘里社，避喧终欲挂朝冠。

故人不为吟招隐，更极吹嘘借羽翰。

姜特立

姜特立　和弟邦佐邦达贺得节

初出乡关叹屡空，行人愁见暮云重。

倦投山馆怜吾足，踏遍千峰与万峰。

姜特立

姜特立　和弟邦佐邦达贺得节

吾祖平生学古空，至今余庆尚重重。

佳城气象年来别，秀出南屏第一峰。

姜特立

姜特立　和弟邦佐邦达贺得节

平生画虎半成空，岁晚归来好事重。

屈指燎黄庆不远，金冠章绂看驼峰。

姜特立

姜特立　和丁大卿韵

久回俗驾向山中，无复诗骚见古风。

方喜故人千里至，更容清夜一尊同。

宾筵谈笑知无敌，笔力追陪愧未工。

自古诗人难并世，归期那敢话匆匆。

姜特立

姜特立　和丁使君八咏楼

八咏诗成沈隐侯，楼中风月尽兼收。

三千题里无新语，七百年间有胜流。

领客登临聊一快，举杯相属更无忧。

令威早晚冲天去，华表归时记旧游。

姜特立

姜特立　和丁使君八咏楼

使君政事妙如神，更有新诗字字新。

方仰高深如海岳，岂知出没尚参辰。

爱公自昔称贤守，喜我如今有主人。

况是苏州许酬唱，丘丹应得寄閒身。

姜特立

姜特立　和丁使君惠赠

浙江茅土几诸侯，美誉唯公一日收。

冯翊望之新得郡，颍川黄霸旧承流。

西湖一火愁中禁，东郡三霖慰客忧。

早晚秋来吹紫桂，百钱应伴使君游。

姜特立

姜特立　和丁使君惠赠

杜老才高笔有神，却夸庾信句清新。

方惭愧女依西子，更觉常星望北辰。

眼底向来无作者，世间此去有诗人。

交情何似吟情好，托契犹堪慰老身。

姜特立

姜特立　和方叔中秋

待月徘徊东涧滨，一天风露净无尘。

老人欢意年年减，佳切清光夜夜新。

悼往难传云外信，举杯那复眼中人。

飘然遥想骑鲸兴，更觉高歌有鬼神。

姜特立

姜特立　和鞏教授访别二首

君来别我还归去，君去重来定几时。

此后相思无可寄，相思欲寄莫如诗。

姜特立

姜特立　和鞏教授访别二首

酒醨情恶不成醺，况复匆匆欲语分。

留客恨轮无四角，供庖叹鳖少双裙。

姜特立

姜特立　和鞏教授趋朝

昨梦中宵拾夜光，晓惊新句堕书旁。

英游只合陪青琐，伟论何须列皂囊。

溪上林峦新紫翠，船头橙橘半青黄。

兹行好语须频寄，只恐空疏窘报章。

姜特立

姜特立　和鞏宰送牡丹三首

香泥筠笼远擎来，曾向河阳县里开。

堪笑杜陵何短拙，却凭萧八觅桃栽。

姜特立

姜特立　和鞏宰送牡丹三首

唐世花名寝显时，才如韩白尚无诗。

本朝盛赏唯西雒，万幄千庖泣玉脂。

姜特立

姜特立　和鞏宰送牡丹三首

品格高低各自春，大如玉斗满如轮。

前贤曾谱花王说，唯有姚黄始是真。

姜特立

姜特立　和黄正言劝农

双溪溪上绿初匀，晓日瞳曨霁景新。

五马先声才出郭，九农和气已生春。

教条颁布人心悦，父老醺酣德意亲。

从此惰民俱力穑，会看优最上严宸。

姜特立

姜特立　和荆公二首

老去生涯华子冈，年来得夫一绳床。

是非尧桀何须较，身世於今更两忘。

姜特立

姜特立　和荆公二首

子房不顾萧曹位，底事穰侯畏客来。

得一老兵皆可饮，何须车马便惊猜。

姜特立

姜特立　和乐天为张建封侍儿盼盼作仍继五篇

黄金不惜买蛾眉，拣得如花四五枝。

撒手行时无畦碍，更无一物可相随。

姜特立

姜特立　和乐天为张建封侍儿盼盼作仍继五篇

黄金不惜买蛾眉，拣得如花四五枝。

遇有酒时须饮酒，得吟诗处且吟诗。

姜特立

姜特立　和乐天为张建封侍儿盼盼作仍继五篇

黄金不惜买蛾眉，拣得如花四五枝。

日月其除岁云暮，诗人此意报君知。

姜特立

姜特立　和乐天为张建封侍儿盼盼作仍继五篇

黄金不惜买蛾眉，拣得如花四五枝。

池堑台倾何足怪，雍门弹处不须悲。

姜特立

姜特立　和乐天为张建封侍儿盼盼作仍继五篇

黄金不惜买蛾眉，拣得如花四五枝。

可笑曹瞒空狡狯，西陵作伎一何痴。

姜特立

姜特立　和李崧卿九日

重阳无菊闷书空，心似渊明兴不同。

聊且携壶上东岭，不妨欹帽对西风。

百年尽付无何外，三迳谁如阿堵中。

十月黄花方烂漫，莫辞联骑访山翁。

姜特立

姜特立　和刘建昌除夕有欠我饮屠苏之句

閒愁客底费驱除，可复先生得自娱。

商陆火添人独坐，沉檀香冷岁还徂。

望家年甲那堪数，祭酒诗神合少苏。

来岁黄堂当此夕，不知能解寄诗无。

姜特立

姜特立　和刘建昌都下立春

岧峣天阙五云飞，日上觚棱晓影移。

合殿侍臣颁彩树，谁家纤手送青丝。

寒禁粉蕊香犹浅，暖入陈根绿尚迟。

从此江山春意劝，使君拚费几多诗。

姜特立

姜特立　和陆郎中

午庭风雨撼高槐，一洗城头十丈埃。

老子坐间寻句去，故人门外寄诗来。

劲锋久服穿杨妙，钝思深惭击钵催。

请佩左符君未可，要听吟思发春雷。

姜特立

姜特立　和陆郎中放翁韵

遥知三径长荒苔，解组东归亦快哉。

津岸纷纷群吏去，船头衮衮好山来。

平时佳客应相过，胜日清尊想屡开。

若许诗篇数还往，直须共挽古风回。

姜特立

姜特立　和陆郎中送出关

得失乘除谁使然，兹行犹作赤城仙。

支风给雨元无禁，借竹判花不费钱。

姜特立

姜特立　和陆郎中送出关

黄尘乌帽六年间，心迹何尝一间閒。

今日船头忽东转，始知有味是家山。

姜特立

姜特立　和潘倅新溪七首

山色湖光相接连，千章古木老云烟。

晚来曲港回舟处，如在孤山柳屿边。

姜特立

姜特立　和潘倅新溪七首

平湖潋滟带垂杨，绿暗长堤五月凉。

彩女移舟连浦去，棹歌声里水风香。

姜特立

姜特立　和潘倅新溪七首

浓淡燕脂千树开，崇光香雾袭人来。

如今不共梅花笑，步绕行吟日几回。

姜特立

姜特立　和潘倅新溪七首

钓月亭边三两家，月明无处认芦花。

忽闻鹎鵪相惊起，知有溪禽在浅沙。

姜特立

姜特立　和潘倅新溪七首

溪头风月四时新，机尽还欣乌鸟亲。

沮溺相逢如借问，报言老子自知津。

姜特立

姜特立　和潘倅新溪七首

如君方此富春秋，未可追寻三迳游。

且放子真归谷口，不应马援困壶头。

姜特立

姜特立　和潘倅新溪七首

我来久矣了穷通，出处谁能与众同。

此去便须专一壑，人生何必作三公。

姜特立

姜特立　和潘德久舍人见惠

诗人拥节古来稀，郊岛诗穷彼一时。

爱子篇章孤鹤唳，愧予门户两狼垂。

遥知靖节閒栽菊，不见仪休愠拔葵。

别去修门莫嗟惋，时来如摘颔边髭。

姜特立

姜特立　和叔豹咏家园

小园缭绕瞰沧湾，搜抉天藏不放閒。

愧我笔端无锦绣，羡君胸次有江山。

规模未出经营外，物象先归赋咏间。

何日携筇来共醉，每於胜处一开颜。

姜特立

姜特立　和司马倅喜雪

寒意沉沉云气深，老来病骨冷难禁。

巢禽一出不知下，笼鹤乍飞无处寻。

便欲骑驴洛阳市，不妨放棹越山阴。

天公已作丰年瑞，更仗风威扫滞淫。

姜特立

姜特立　和唐伯宪二首

倦翼投深樾，惊鳞忆故川。

渊明松有迳，杨恽豆宜田。

穷达安微分，行藏愧昔贤。

此心谁尽了，达此固怡然。

姜特立

姜特立　和唐伯宪二首

卜邻初识面，把臂便论诗。

摸索曹刘耦，凭陵汉魏时。

新章专雅洁，古隶更清奇。

若比江西派，无人说具茨。

姜特立

姜特立　和唐户古律三首

世事每多违，苦心终眷眷。

功名等抟水，岁月如奔电。

古人意何许，厚禄良难恋。

冥鸿已高翔，归翼方知倦。

姜特立

姜特立　和唐户古律三首

我来双溪上，正值黄花秋。

方为逆旅计，未办佳宾留。

绝怜北邻阮，不厌东家丘。

诗盟今几人，肯著老子不。

姜特立

姜特立　和唐户古律三首

雋誉早知畏，佳篇今见蒙。

幺响去寂，正声日隆隆。

爱君甘苦外，与我嗜好同。

不妨时袖句，共作圣贤中。

姜特立

姜特立　和王粹中

昔年曾踏软红尘，回首修门七换春。

官职不多还不欠，交情无旧亦无新。

有花日日招嘉客，问字时时接近邻。

且愿梅山新秫熟，许君长作醉归人。

姜特立

姜特立　和王粹中

非农非吏本同尘，胸次何时不是春。

户外松筠随意好，山中风景逐时新。

择乡幸喜仁为里，省已深惭德有邻，

事契姻联非一日，向来俱是异邦人。

姜特立

姜特立　和徐判院见惠诗篇

姚魏谁教混草莱，今朝老眼为君开。

建安自有亲衣钵，知道诗翁不姓梅。

姜特立

姜特立　和徐判院见惠诗篇

细知诗律析秋毫，况是天然笔力高。

便好铺张清庙颂，不须追逐楚人骚。

姜特立

姜特立　和徐判院见惠诗篇

新诗赠我绕朝鞭，敌手相逢一怃然。

迦叶见花吾未解，灵均此秘子能传。

姜特立

姜特立　和徐判院见惠诗篇

吊往文高古战场，丽天星斗射寒芒。

也知深夺曹刘气，不用浓熏班马香。

姜特立

姜特立　和雪诗

怪见司寒着意浓，巧裁六出羡天工。

乌翻树拂梨花月，鹭起沙平玉篆风。

势合深连云渚北，光寒淡抹粉墙东。

梁园赋就惊先手，末至相如敢擅雄。

姜特立

姜特立　和杨诚斋题梅山诗卷

洋洋海内服诗声，手决云章万象明。

千仞览辉丹穴凤，三春刷羽上林莺。

蒉桴土鼓有遗韵，牛鬼蛇神无遁情。

才大渺瀰如碧海，蹄涔那改斗澄泓。

姜特立

姜特立　和杨诚斋题梅山诗卷

接武东朝集凤鸾，相如亦预赋梁园。

仆旗我合坚诗壁，授鉿君当坐将坛。

妙似春风薰草木，深於元气入脾肝。

宫墙数仞难窥测，一点曾容豹管看。

姜特立

姜特立　和叶叔豹

暮龄旌节宠旋归，感谢皇恩念细微。

已是丘园添盛事，更兼山水借清晖。

老来自合深韬晦，语妙偏能相发挥。

祝我青松君意厚，尚嫌诗瘦捐腰围。

姜特立

姜特立　和叶枢密题谢清音道人扇面

纷纷朝市利名忙，唯有山林与寄长。

枢相好奇聊玩物，道人弄笔欲专房。

方嫌小景鲛绡窄，忽辱新诗茧纸香。

潭府炎范无著处，聊将三伏助清凉。

姜特立

姜特立　和叶枢密同游南明

出郭眼增明，遐观酒共倾。

好风吹暑气，快雨送雷声。

僧磬清敲寂，莺簧巧弄晴。

论交方缱绻，宗此别时情。

姜特立

姜特立　和叶枢相送芍药

平生出处半参辰，胸臆今朝获生陈。

二老白头欣得侣，千枝红艳欲无春。

已拚把酒同中圣，况是司花别有神。

来岁如今好时节，诗翁著句更芳新。

姜特立

姜特立　和叶枢相送芍药

暮龄携挈特东归，红药翻阶正得时。

不是花容相妩媚，风流要索两翁诗。

姜特立

姜特立　和虞守钓台四首

七里滩头岁月增，汉家川谷几丘陵。

祠堂吸许玄英配，此后寥寥见未曾。

姜特立

姜特立　和虞守钓台四首

龙衮羊裘孰重轻，当时俱是一书生。

相忘道术仍忘势，超出人间万古情。

姜特立

姜特立　和虞守钓台四首

天下清名属至公，当时四七谩英雄。

祠庭千古增轮奂，不见云台续画工。

姜特立

姜特立　和虞守钓台四首

先生蝉蜕出尘埃，万古声名一草莱。

尽道高风激贪懦，何人到此挽舟回。

姜特立

姜特立　和虞守感秋二首

莫忆鲈鱼美，吴天浪正浮。

只应归梦到，千顷荻花秋。

姜特立

姜特立　和虞守感秋二首

家音何用寄，邮置有沉浮。

旦夕天边去，书来一雁秋。

姜特立

姜特立　和元亨出示山扉诗

手自葺柴荆，山扉亦自扃。

莫辞蓬筚陋，要护草堂灵。

忙为幽人启，閒无俗士经。

不妨老赤脚，应户代奴星。

姜特立

姜特立　和曾少卿婺学建稽古阁三贤堂

君侯敏手镇星城，杰阁巍堂指日成。

经籍大恢新教化，英贤重振旧声名。

势雄三洞双溪境，义动千秋万古情。

一唯家传人供仰，盍将此道觉诸生。

姜特立

姜特立　和张倅湖上十绝

曾访高人旧隐居，诗情平澹宦情痚。

缇屏今日虽泥轼，芸阁它时合校书。

姜特立

姜特立　和张倅湖上十绝

旷士同游兴自浓，那堪霁景上瞳曨。

忽惊画手开千嶂，不见愁眉蹙两峰。

姜特立

姜特立　和张倅湖上十绝

湖边柳色媚清涟，湖上新荷叠绮钱。

料得高人初出郭，眼中风物一醒然。

姜特立

姜特立　和张倅湖上十绝

仙山那许世人来，有底今朝洞户开。

青鸟想传佳客至，不须惊汝问莓苔。

姜特立

姜特立　和张倅湖上十绝

休日吟边引兴长，岂容簿领更相妨。

怪君诗思如河决，曾梦西江水涤肠。

姜特立

姜特立　和张倅湖上十绝

宝叔祠前落照红，平湖万顷碧涵空。

个中有景君能道，添入三贤诗句中。

姜特立

姜特立　和张倅湖上十绝

群彦俱堪议相毡，小诗聊尔出穠纤。

梅山老子何多幸，收得连珠归玉奁。

姜特立

姜特立　和张倅湖上十绝

尽将丘壑卷胸中，醉帽归时御晚风。

明日府公催吏牍，可堪骑马踏香红。

姜特立

姜特立　和张倅湖上十绝

两山胜处古坟多，多少英贤发咏歌。

它日浮家钓清濑，腰章吾欲换渔蓑。

姜特立

姜特立　和张倅湖上十绝

夕寒山水閟清晖，归到华堂月半扉。

倾倒锦囊无賸语，风光那得更相违。

姜特立

姜特立　和张时可

一榻萧然文字林，闭门十日卧春阴。

园林寒重莺气寂，风雨时长草色深。

坐念治声违社酒，遥知搜句搅春心。

莫愁雁鹜分行进，簿领难埋旷士襟。

姜特立

姜特立　和赵太中觅诗

每叹学诗如学仙，未能换骨谩成篇。

翰林万丈光常在，著作三都赋蚤传。

半世无成负便腹，终年有味郴吟肩。

明珠何事轻弹雀，多谢高情未弃捐。

姜特立

姜特立　和赵鈔夫见惠

归来揩眼望南明，山水光中慰此行。

不把篇章供世好，肯将姓字占时名。

才疏我合回三舍，语妙君能敌七兵。

自此定交非造次，许陪诗社莫寒盟。

姜特立

姜特立　贺王委发提举挂冠

明主尚书识履声，君持闽节复仪形。

八年可仕不谋禄，七秩及时斯引经。

肯把清名夸薄俗，只将厚德养修龄。

新诗祖送三千首，疏傅当时得宁馨。

姜特立

姜特立　贺叶枢密得孙

鸾凤难为种，寻常羽族繁。

共期公入相，又见子生孙。

衣钵传亲手，箕裘付后昆。

韦平今远矣，衮衮属高门。

姜特立

姜特立　烘被诗

烘被龟藏六，焞焞梨枣春。

不唯匀踵息，且以暖腰身。

扪虱閒寻句，听鸡怕及晨。

是中有真味，不羡北窗人。

姜特立

姜特立　红蕉二首

一藂绿凤尾含烟，径尺红英晓更鲜。

曾见画归丹禁里，太湖石后粉墙前。

姜特立

姜特立　红蕉二首

品格清虚压从芳，何年分种自炎方。

直疑剪契红罗轴，插向绿绡深处藏。

姜特立

姜特立　红梅

玄冥也自不落莫，探借春风红树枝。

姑射身全映霞佩，寿阳妆误眯舉脂。

长於山杏鸡为弟，配又江梅合作妃。

满面发红缘底事，如逢宋玉莫相窥。

姜特立

姜特立　胡郎中挽章

鸡窗同隶习，雁塔独飞翔。

荐牍盈丹戾，封章列皂囊。

锦衣荣梓里，符竹耀江乡。

三迳方谋适，琴尊忽破亡。

姜特立

姜特立　胡彦功挽章中间家事少贬遂谢宾客绝馈饷者三十年已而复振

祖风文采秀儒林，父德幽遐玉有音。

廷尉何妨谢诸客，鸱夷还复致千金。

门前舆马多英贵，架上图书浩古今。

欲识遗芳传不朽，伯喈文字在球琳。

姜特立

姜特立　湖光为刘庆远作也

湖水浸坤轴，湖光混太清。

风来谷纹起，夜静镜奁平。

初讶琉璃软，还疑组练横。

微茫连泽国，潋滟蹙寒汀。

破碎翻千月，泓澄印万星。

雨来添点缀，日射斗晶荧。

桥影虹垂涧，杉阴暮覆亭。

鱼跳全荐玉，山卧半沈青。

小泛依吴傍，长谣任楚萍。

挤排李白醉，勾引屈原醒。

暇日宜呼客，平时好濯缨。

吟哦万景集，未足称诗情。

姜特立

姜特立　扈驾青城呈刘建昌

阊阖门开紫标通，金栀千炬蜡花红。

胡为白水渔竿客，也在黄幡豹尾中。

三径只今荒未了，一尊何日属相同。

寒儒不恨遭逢晚，犹胜书窗老蠹虫。

姜特立

姜特立　怀方叔

忆昔尊前共赋诗，如今仙去见无期。

吟魂想只空山里，嘲弄风光人不知。

姜特立

姜特立　怀古

古来一代文章事，自有风骚翰墨臣。

今日苏门四君子，异时邺下七诗人。

姜特立

姜特立　怀故友杨方叔

游戏人间世，清虚物外缘。

皇家虽结网，空谷竟遗贤。

无恨堪悬剑，伤心有断弦。

今年汤饼约，为尔一凄然。

姜特立

姜特立　黄用之迁居奉寄

闻道秋来过别居，秋风应已入琴书。

草玄正要一区宅。入蜀何须驷马车。

姜特立

姜特立　黄用之迁居奉寄

尽倾清俸买新居，橐内无金只有书。

不用邻人借舆马，已知家具少於车。

姜特立

姜特立　黄正言为邑宰累罢郡送行

人生皆有别，此别良不同。

不作儿女恋，惨然见颜容。

郭奕追叔子，后山逐苏公。

二贤间世士，二客有古风。

不畏简书诮，越境远相从。

上下数百载，凛然两相望。

我亦何为者，偶在寮寀中。

荷公以礼遇，讵敢忘敬恭。

公才自超卓，落落涧底松。

我老无所用，飒然一衰蓬。

相送三十里，已复愧前踪。

愿言养宏博，吾道终当通。

姜特立

姜特立　火合创壁厨

壁厨殊易成，制度亦敬简。

二边各一柱，四齿横两板。

重重叠书册，造次可抽拣。

犹胜堆案头，儿女恣翻混。

邺侯悬牙签，况复余性懒。

聊欲备阙遗，时时遮老眼。

姜特立

姜特立　火宅

火宅烦恼窟，尘世忧患海。

唯有颜氏子，箪瓢无吝悔。

有圣人依归，其乐故不改。

姜特立

姜特立　祸福

君子儿短拙，动或福随之。

小人最狡狯，往往触祸机。

巧者极人力，拙者无所为。

巧拙不必问，天道自平夷。

姜特立

姜特立　鸡伏鹜

水游陆走不同生，濡足相随有至情。

早晚拍浮春浪去，岂知垂翅到天明。

姜特立

姜特立　积日

积日乃成岁，积岁不觉老。

始焉泉涓涓，末乃海浩浩。

少年玩时日，事业良草草。

况复钝滞资，谋身苦不早。

只今在桑榆，风烛那可保。

譬如秋后花，能得几时好。

遇酒朋舒眉，前程付苍昊。

姜特立

姜特立　极目亭有怀韩常伯

先生种柳已居围，柳外孤亭但夕晖。

如觉隐侯前日去，不知丁令几时归。

云帆夜夜沙头落，风叶年年城上飞。

吊古登临仰词伯，苦吟精思入幽微。

姜特立

姜特立　纪恩诗

百首清诗夜上，九重温诏晨颁。

自古封侯赐璧，慷慨只立谈间。

姜特立

姜特立　寄邦佐弟归乡

冯公岭上翠摩空，下视群山千万重。

想得行人归意速，又穿云树过前峰。

姜特立

姜特立　寄方叔

二老论交日，真成百岁期。

同行双野鹤，得意一山雌。

病起怜加饭，书来渴寄诗。

已添新蜡屐，此兴报公知。

姜特立

姜特立　寄方叔

落叶满沧湾，坠露湿疏柳。

幽人晓无事，杖策经林阜。

忽焉若有省，怀此山中友。

便欲借风翰，翩翩插双肘。

姜特立

姜特立　寄方叔

懒过醒心亭，无人作伴行。

禽鱼皆命侣，松竹亦同声。

只作留时意，那思别后情。

连宵怀晤语，心恻未能平。

姜特立

姜特立　寄方叔黄草道服

非蕉非苧复非絺，不是山人木叶衣。

寄与诗翁莫嫌陋，看山长帝白云归。

姜特立

姜特立　寄方叔游法轮寺三首

山中境最静，静极恐关情。

莫听流莺语，应怀求友声。

姜特立

姜特立　寄方叔游法轮寺三首

一别三四日，已怀千万情。

醒心亭下水，先作夜吟声。

姜特立

姜特立　寄方叔游法轮寺三首

境静约心兵，无由起妄情。

拟将笙笛耳，同听夜泉声。

姜特立

姜特立　寄鞏大监

十里兼旬信不通，每看金阜想高风。

已知惮暑难迎客，不敢将诗更恼公。

姜特立

姜特立　寄鞏丈哭孙

情爱难缠旷士襟，俗缘那似道缘深。

已知达识空诸幻，万事从头付醉吟。

姜特立

姜特立　寄韩卷院南涧常伯之子

每思南涧一凄然，不见风骚二十年。

子厚犹能记先友，审言且喜有家传。

蜩螗声乱无遗响，山水人亡有绝弦。

海内可能无法眼，直须参取祖师禅。

姜特立

姜特立　寄华亭黄用之

陆机不听华亭鹤，张翰还思吴郡鲈。

何似故人无一事，菊花时节独携壶。

姜特立

姜特立　寄恪

忽得平安信，新知进学功。

虑深心更苦，趣静句仍工。

所贵身无玷，何忧禄未丰。

望云休作念，正要尔移忠。

姜特立

姜特立　寄里中诸友赏菊二首

问讯故园今若何，不堪归计尚蹉跎。

只应许下千丛菊，今岁雨匀花更多。

姜特立

姜特立　寄里中诸友赏菊二首

梦寐家园百里间，秋来青蕊想班班。

但得诸公为临赏，也如老子对南山。

姜特立

姜特立　寄陆郎中

整整平头七十春，两翁可是太陈陈。

世间过眼无非故，唯有诗情老更新。

姜特立

姜特立　寄题时氏小飞来三首

依约峰峦似竺乾，崯崎岩洞老云洞。

有时风雨无人夜，疑有猿声到枕边。

姜特立

姜特立　寄题时氏小飞来三首

旷士无时不爱山，却嫌庭户少巑屼。

何年劫火留遗断，便作北高峰下看。

姜特立

姜特立　寄题时氏小飞来三首

须弥纳芥不为夸，曾向壶中贮九华。

灵隐寺前天竺后，好峰都落在君家。

姜特立

姜特立　寄题须记亭

橙橘年年熟，青黄满故枝。

坡仙自有见，妙语寄新诗。

好处须令记，欲记难为辞。

公意非我意，我乐公不知。

体会在何所，请观濠上时。

姜特立

姜特立　寄题杨先辈雾隐

猛虎树摩痒，更为虫所蚀。

玄熊掷崖木，正坐勇与力。

尔豹居其间，而复有二德。

既不眩文采，亦知身足惜。

衣锦贵尚褧，桐梓恶戕贼。

含章大臣体，深居君子识。

室以雾隐居，兹士有典则。

韬养日以久，何患不辉赫。

而况数钜公，铭诗播金石。

只恐难久藏，却为人所即。

姜特立

姜特立　寄汪尚书

五十年间叹阔痚，相忘两地复江湖。

书来笔底惊强健，诗去吟边想步趋。

好对青山看歌舞，莫嫌红粉笑髭须。

凤毛已有哦松韵，尚记金华旧范横。

姜特立

姜特立　寄虞大卿四首

韦郎昔日在苏州，唯许丘丹共唱酬。

今日故人天上去，谁将好句慰清愁。

姜特立

姜特立　寄虞大卿四首

彩凤锵噜瑞上都，秋蛩春蚓谩吟哦。

寄言郊岛休联句，且听皋夔赓帝歌。

姜特立

姜特立　寄虞大卿四首

闻道新诗日渐多，珍藏未放落江湖。

抛畊此语真相戏，和璧如何肯抵乌。

姜特立

姜特立　寄虞大卿四首

昔年寓郡获亲依，句妙时时得解颐。

每过双溪溪上路，邦人犹诵使君诗。

姜特立

姜特立　寄斋

君斋以寄名，寄斋有何义。

岂非异邦人，偶尔寓斯地。

静观浮世间，何物不是寄。

天地即蘧庐，吾身一邮置。

百年聊托宿，六凿共游戏。

一朝撒手行，妻子却复弃。

实货不随身，主人若个是。

不如饮无何，日应醉乡睡。

四海皆弟兄，何必桑与梓。

若问吾故家，滕公是同里。

姜特立

姜特立　嘉泰二年得京祠

八十衰翁灰冷时，君恩忽许奉京祠。

夜行不已非吾事，归日磻溪理钓丝。

姜特立

姜特立　嘉泰壬戍归省坟墓感仲叔旧所惠诗及延庆堂梦二首

吾叔非凡士，从来眼目长。

相期在今日，此意最难忘。

姜特立

姜特立　嘉泰壬戍归省坟墓感仲叔旧所惠诗及延庆堂梦二首

延庆堂中梦，人言积善家。

翠娥环绕句，今日定如何。

姜特立

姜特立　蛱蝶二首

水上蜻蜓木上蝉，醯鸡飞舞瓮中天。

如何尔独多情思，结得千花百卉缘。

姜特立

姜特立　蛱蝶二首

园林五月绿漫漫，雨后轻狂尚作团。

夏老不知花事退，犹疑春色在栏干。

姜特立

姜特立　甲辰春蒙恩召试时年六址

霜满颐间雪满簪，已甘萧散卧山林。

如何六十公孙子，尚作当年举子心。

姜特立

姜特立　甲辰春蒙恩召试时年六址

君王初未识相如，谁与殷勤荐子虚。

莫笑粗官便无用，粗官也解试中书。

姜特立

姜特立　甲辰岁进诗一编孝宗许其清新翌旦宣谕宰执召试再赋一首

午漏奏新诗，昕朝召节飞。

若非梁武帝，谁识谢玄晖。

姜特立

姜特立　甲辰岁以诗一编进孝宗圣语且许其清新骤蒙擢用暇日感孟襄阳事聊赋

襄阳孟浩然，床下谒至尊。

一语不合意，放还归里门。

我诗虽不工，骑马入帝阍。

饱暖自兹始，永怀明主恩。

姜特立

姜特立　茧庵　初营

万物有终始，吾生如幻泡。

辛勤蚕作茧，来往燕成巢。

不作虆梩掩，宁须马革包。

刘伶行带锸，未免达人嘲。

姜特立

姜特立　茧庵　落成

茧庵吾自名，所喜以吾息。

一丝出巧心，口眼费经画。

无畏亦无累，丰俭随人力。

时时携妻子，杯酒纵酣适。

家人献歌舞，宾友杂嘲剧。

此意少人解，此庇无终极。

曹瞒四陵前，作伎竟何益。

刘伶坟上土，谁与酒浇滴。

高堂岂不好，要自非吾宅。

王侯与氓隶，万古一枯腊。

自营自落之，讵敢当达识。

有酒更频来，宽作十年客。

姜特立

姜特立　茧庵回

归路俯清川，呼奴自刺船。

戏鱼翻晚照，宿鸟入寒烟。

姜特立

姜特立　涧上

晴蜻舞幽涧，水鹊立枯槎。

予亦坐烟壑，有生俱有涯。

姜特立

姜特立　閒赋

人生浮脆若风烟，障簏操筹亦可怜。

但得樽中长有酒，不须身后更留钱。

姜特立

姜特立　閒赋

楼台百万装成，花木四时罗列。

从渠眼底江山，欠我诗中风月。

姜特立

姜特立　閒退自适

老退保余生，不愧身与口。

大似刘真长，东山亦何有。

姜特立

姜特立　閒兴

数点青峰照夕晖，一湾寒碧带疏篱。

兴来倚杖閒临眺，巾影欹风似阿谁。

姜特立

姜特立　閒兴

天气正清和，人清物意嘉。

绿树荫屋角，微风起檐牙。

挟书仲舒园，种菊渊明家。

逍遥无一事，远志凌青霞。

姜特立

姜特立　閒吟

千首诗轻万户侯，富如猗顿亦何求。

六义中间有至乐，不须苦作楚人骚。

姜特立

姜特立　閒吟

老去无心思世事，静中有业爱閒吟。

有时看水看山处，举世何人会此心。

姜特立

姜特立　閒吟

富贵悬诸天，祸福人所召。

但於平处行，福轻福亦少。

贪夫只竞前，而不顾其后。

忽焉一失脚，千佛不可球。

姜特立

姜特立　閒吟

天公靳惜是虚名，怪我吟诗笔不停。

莫把文章觑天巧，只将浑沌养余龄。

姜特立

姜特立　閒咏

坐叨厚廪饮醇醪，不挟文书不坐曹。

检校园花为日课，裒寻诗昔计年劳。

仍将书册供慵卧，时唤杯盘佐老饕。

感激大恩何以报，唯祈圣寿等天高。

姜特立

姜特立　閒咏二首

手植山松二十年，只今翠色已藏烟。

百年未尽终当见，雾鬣风髯上拂天。

姜特立

姜特立　閒咏二首

翠麓青秧带小川，无营门巷自萧然。

中间至乐何人解，只在藤床拄杖前。

姜特立

姜特立　閒咏三首

莫笑归耕计未然，我今得计是归田。

天公若也怜衰晚，更乞閒身二十年。

姜特立

姜特立　閒咏三首

铜山鼓铸成何用，金谷荣华毕竟空。

老子百年无长物，只留明月与清风。

姜特立

姜特立　閒咏三首

醒心亭下弄潺湲，雅志堂前拥髻鬟。

除却华山陈处士，只今谁似此翁閒。

姜特立

姜特立　江口阻风寄琅山衷老

人间有净境，咫尺不易通。

今朝解尘缚，始到天人宫。

叠嶂拥崔嵬，夏木郁青葱。

白鸟巢半山，掩映画图中。

高低辟窗牖，绿阴翳芳丛。

境寂意自佳，坐久心尔空。

更兹主人贤，晤语禅味融。

归途若有得，便欲起樊笼。

奈此尘缘深，踪迹如惊鸿。

驱车出兰若，俯首坐疏篷。

连日滞江干，风雨渺冥蒙。

缅怀支道林，此会何时逢。

姜特立

姜特立　讲官沈大监献东宫米字回赐笔墨因作小诗以求墨

闻道宝书天上去，却携香墨袖中归。

安西纸背曾题识，黟饼文房要发挥。

素箧想藏玄玉炯，晴窗应试翠云霏。

先生不作曹瞒吝，分我东斋发易机。

姜特立

姜特立　借庵

吾师自有庵，何必从人借。

闻道架虚空，大千同一舍。

姜特立

姜特立　借庵

天地即吾庐，胡为号借居。

赵州无住着，不作更还渠。

姜特立

姜特立　借书戏作

无书阅市交何少，有书觅羊趣何卑。

争似北邻两公子，不嫌俗士笑渠痴。

姜特立

姜特立　禁中闻杜鹃

飞叫入仙城，千门夜未扃。

那知清禁里，却有野人听。

姜特立

姜特立　旌节

君恩华我老，旌节到柴门。

我本一书生，乃忝侯伯尊。

忆昔有鼻祖，渔钓干周文。

既已成王业，营丘垂后昆。

功德虽不同，齿貌略可论，

相望数千载，但愧非贤孙。

姜特立

姜特立　扃岫为张支使作二首

士衡招隐翠幄，长统卜居露帏。

未若君家扃岫，千峰尽锁双扉。

姜特立

姜特立　扃岫为张支使作二首

老去林泉属我，时来轩冕输君。

正好南冥运翼，未用北山移文。

姜特立

姜特立　九日寄杨方叔

安稳杨夫子，秋来阙寄音。

遥怜好兄弟，相伴老山林。

菊是故园色，人无旧赏心。

云萍两漂泊，西望一长吟。

姜特立

姜特立　九月赴郡燕旄节适至

贤侯佳节初开燕，谁是风流晋孟嘉。

已判百年唯白发，不羞九日对黄花。

拥旄遥佩藩臣印，把盏重来刺史家。

希事此邦应未有，一时千里借光华。

姜特立

姜特立　酒徒

酒徒狂态少威仪，看碧成朱兀似痴。

何似花时风月夕，提携欢伯缓相随。

姜特立

姜特立　居室

居室要须存野意，不求轮奂炳丹青。

王侯第宅他崇贵，麋鹿山林我性灵。

姜特立

姜特立　拒霜

楚天寂历暮云平，何处江村落雁声。

正是西风扫黄叶，不知春色在朱荣。

姜特立

姜特立　拒霜盛开

拒霜秋后散红葩，賸有风光到我家。

堤上晚来相照耀，分胆一片赤城霞。

姜特立

姜特立　郡中九日赏菊及牡丹时乐禁未开

两朵牡丹开国艳，千丛黄菊散秋葩。

可怜宾主欢娱地，只向尊前不语花。

姜特立

姜特立　郡中朔旦朝拜圣祖

巍像俨明庭，衣冠尽夙兴。

曙光摇斗极，云气制觚棱。

尝记朝天日，君王玉座长。

璇霄乌万点，飞舞最高层。

姜特立

姜特立　看花

是花皆有态，品格不须论。

方其得意时，掀舞春风前。

正如东西施，彼此两争妍。

有万吹不同，各自矜其天。

姜特立

姜特立　看诗卷

苏黄自是今时友，李杜还为异代豪。

八十衰翁无老伴，唯渠终日话风骚。

姜特立

姜特立　客至

冻云垂地寒峥嵘，故人访我邀晨烹。

旋烧姜子金丝酒，却试苏公玉糁羹。

姜特立

姜特立　客中元夕

病起春工渐有涯，烧灯时节未还家。

老无筋力追年少，闲有诗篇纪物华。

风暖欲吹残雪尽，月明不着片云遮。

山中儿女应思我，孤负江梅岁树花。

姜特立

姜特立　哭仲子

一日死生隔，平生父子休。

暮龄逢逆境，老泪湿清秋。

浪急珠沉海，天昏壑失舟。

烟霄落鵰鹗，天厩丧骅骝。

万里车轴折，百年江汉流。

吾生今已矣，世事付悠悠。

姜特立

姜特立　苦乐

人生苦乐与俱生，不问侯王及庶氓。

万事随缘安乐法，莫求好处一边行。

姜特立

姜特立　苦热

老人气血少，日夜遭煎煮。

点检槁形骸，能禁几寒暑。

姜特立

姜特立　苦热二首

天地无情处，青林不动时。

扇车热炉鞴，竹簟暖琉璃。

蝉喘烟生树，蚊饕汗浃肌。

不知秋后鬓，留得几茎丝。

姜特立

姜特立　苦热二首

寸炬已如灼，积冰殊未凉。

御寒终有具，治热更无方。

坐溜午时汗，狂寻子夜浆。

如何得邹律，吹下九秋霜。

姜特立

姜特立　腊残

腊残梅破靥，春近柳含滋。

指日欢娱地，东风浩荡时。

姜特立

姜特立　腊中感春

小雨湿红蕤，轻飔动碧池。

东君送消息，预作探春诗。

姜特立

姜特立　蜡梅

百花结成虹，花香蜡不香。

如何此枝上，似蜡更芬芳。

意彼百花魂，结聚无所发。

英灵为此花，色香相假合。

虞姬死为草，舞动应乐节。

蜀主化杜鹃，啼染枝头血。

轮回有托化，亦闻金仙说。

花月自有妖，未易以理察。

乌知此花魂，为香不为蜡。

姜特立

姜特立　老伴

老人须老伴，旧事可重论。

今古不同调，后生难与言。

姜特立

姜特立　老馋

八十血气衰，交累身口故。

喜读奉亲书，窍诵老饕赋。

烹饪付家人，甘旨辄复具。

烂软既适宜，调芼亦合度。

儿女各贡勤，梘羹走童孺。

邻里重交情，时时分果茹。

兴来一举觞，直到醉乡路。

此乐冀百年，此腹恐相负。

姜特立

姜特立　老丑戏题

目深颧起貌崭然，长臂厖眉耸两肩。

宛似阿罗老尊者，不妨时说小乘禅。

姜特立

姜特立　老去

老去光阴日日悭，更无大药驻朱颜。

近来学得长生诀，十二时中总放閒。

姜特立

姜特立　老衰畏寒晨起婢辈炽炭红焰满室身心俱泰喜而有赋

严晨一炉火，爱重如兼金。

既已暖我躯，且复豫我心。

因思孟东野，曲身长苦吟。

何如贵公子，得意椒房深。

姜特立

姜特立　老饕

东坡尝作老饕赋，姜子年来老更饕。

血气已衰肌肉瘦，正如槁木渴春膏。

伯仁若见求牛炙，毕卓如逢觅蟹螯颔{榷木换月}酒鲭和海错，

晚菘春韭鸡溪毛。搜寻奇味须儿辈，

调芼精能付主庖。君子固知居远杀，

老人讵可食无肴。邻翁时喜分甘脆，

侍妓仿能佐酒醪。万事灰心唯有此，

婆娑牖下任陶陶。

姜特立

姜特立　李仲永墨梅

写竹如草书，患俗不患清。

画梅如相马，以骨不以形。

墨君曩有文夫子，蝉腹蛇跗具生意。

当时一派属苏公，雨叶风枝略相似。

花光道人执天机，信手扫出孤山姿。

陈玄幻却西子面，此妙俗士那能知。

近时赏爱杨补之，补之妩媚不足奇。

李生於梅却有得，高处自与前人敌。

倒晕疏花出古心，暝云暗谷藏春色。

我一见之三叹息，意足不暇形模索。

君若欲求之点画，胡不去看江头千树白。

姜特立

姜特立　里中驱傩

大傩存古礼，彩发映雕冠。

如今身老大，不似小时看。

姜特立

姜特立　立春前有雪

春前一寸雪，春后一犁金。

万里烟瘴息，九农和气深。

姜特立

姜特立　立春作时七十八

老觉冬衣重，慵便春服轻。

衰翁脚力弱，拄杖乃能行。

八秩今时少，何光福寿并。

仰惟文与吕，盛德两耆英。

姜特立

姜特立　两生

齐鲁云何两大臣，初无名字挂朝绅。

若将出处评高致，更是夔龙以上人。

姜特立

姜特立　林和叔山园九咏　安坻

规创仙舟傍水涯，搜名揭榜号安坻。

于今措足如平地，无复风波十二时。

姜特立

姜特立　林和叔山园九咏　鸥渚

归来林下久忘机，表里虚明更不疑。

俯仰自知无愧作，此心何止白鸥知。

姜特立

姜特立　林和叔山园九咏　数花

横身障簏又何痴，睡听朝鸡欲晓时。

唯有先生无一事，偶来閒坐数花枝。

姜特立

姜特立　林和叔山园九咏　霜余

龟壳浮游不问津，壶中日月自长春。

向来橘隐商山乐，今日中间添一人。

姜特立

姜特立　林和叔山园九咏　西望

江山静处远红尘，出郭肩舆意自真。

西望市喧声合处，中间几个是閒人。

姜特立

姜特立　林和叔山园九咏　细香

翠茎绿荫散高冈，老气峥嵘耐雪霜。

不独清虚符有德，紫绷才脱便馨香。

姜特立

姜特立　林和叔山园九咏　霞隐

流水桃花几换春，花溪溪上好栖真。

此中自有神仙伴，不是秦时避世人。

姜特立

姜特立　林和叔山园九咏　秀野

坡仙独乐赋新诗，秀野於公两得之。

山卉名花同一囿，调元妙手本无私。

姜特立

姜特立　林和叔山园九咏　娱老

老来何事可娱嬉，堂枕崔嵬瞰绿漪。

自有山光并水色，不须花貌与蛾眉。

姜特立

姜特立　林钦之主簿挽章

敬读铭镌语，遥知磊落胸。

主襟如郭震，豪气似元龙。

万里摧车轴，三春折涧松。

天虽不可问，余庆后人钟。

姜特立

姜特立　刘晁之家园六咏　翠螺

绕旋曾不费跻攀，累土为基耸髻鬟。

恰似洞庭湖上望，烂银槃里封君山。

姜特立

姜特立　刘晁之家园六咏　红云

海棠亭上号红云，晴日青天绛彩新。

疑是群仙朝玉阙，一时都戴紫霞巾。

姜特立

姜特立　刘晁之家园六咏　浸碧

澄潭乔木插晴烟，树影溪光相接连。

我欲呼儿操小艇，醉时坐看水中天。

姜特立

姜特立　刘晁之家园六咏　露华

水气澄鲜暑气微，一池菡萏映涟漪。

精神妙处无人见，只在风清月冷时。

姜特立

姜特立　刘晁之家园六咏　梅涧

胜事人间少，芳堤尽种梅。

横枝出疏影，蠹卉长苍苔。

潇洒依湍濑，飘零落酒杯。

戏鱼时跃去，冻蝶忽飞来。

宛似孤山见，还如庾岭开。

只将松作友，更与竹为媒。

迥出千林表，真成百卉魁。

羞争桃李艳，自是栋梁材。

止渴将军智，调羹上相才。

风光无着处，吟思发春雷。

姜特立

姜特立　刘晁之家园六咏　伫棹

青溪一曲似清湘，刳木临流制小航。

莫怪时时来伫棹，一生心事水云乡。

姜特立

姜特立　刘公达觅酒

作诗觅酒真豪士，况是今年富酒材。

岂有豪诗不豪酒，请君须饮及时杯。

姜特立

姜特立　刘景文

忆昔刘景文，其父死西战。

出身与我同，诗文亦璀璨。

结交苏与黄，秦张同一贯。

文武初不分，西班不须换。

姜特立

姜特立　刘岩居士再和去年中秋见贻次韵

苍茫云海渺无津，玉户初圆绝点尘。

万里共欣云叶净，一年争看桂华新。

狂吟定约六七友，低唱可无三两人。

今日公来赓旧曲，梅山惊动主林神。

姜特立

姜特立　刘益之判院挽章

倾盖如今五十春，中间还得缀华姻。

单于万里同哀使，马援一乡称善人。

告老已能官及子，颁恩更喜爵荣亲。

佳城一闭成千古，无复传觞酒入唇。

姜特立

姜特立　刘元亨挽章

举世无非逐臭夫，卜邻幸喜得文儒。

堵居原宪贫而乐，瓢饮颜回退若愚。

粗有田园供菽水，更无酒肉混庖厨。

古来隐士无过此，叹息吾今德已孤。

姜特立

姜特立　刘致政寿藏归庵

我爱青溪山，峰峦秀如刻。

作庵贤主人，只恐归未得。

且住三千秋，游戏人间客。

遗蜕何足论，西乾有真宅。

姜特立

姜特立　留题雪峰

雪峰未到意先猜，只恐冰崖冻不开。

多谢天公怜倦客，故将暖律入疏梅。

龙湫惨淡惊神物，象纬峥嵘逼斗魁。

顾我区区亦何者，扶藤能为此山来。

姜特立

姜特立　柳

长条攀折叹离披，底事人间管别离。

何惟龙津能御气，建章宫里斗腰支。

姜特立

姜特立　柳

森森万木势峥嵘，千尺孤标更上征。

惟有柳丝低拂路，腰支憔悴为多情。

姜特立

姜特立　柳絮

随风弄日碎春云，扑户穿帷恼杀人。

底事飘扬少拘束，爱将豪纵去酬春。

姜特立

姜特立　六十七守岁

少时守岁喜蹁跹，老境衰颓只益眠。

明日未尽添白发，怕人问处是增年。

姜特立

姜特立　六十遇明主

六十遇明主，家空无一廛。

百年今共尽，五福晚兼全。

姜特立

姜特立　六言

康乐寻山伐木，子猷爱竹叩门。

我已烟霞痼疾，每逢佳处开樽。

姜特立

姜特立　楼安抚挽诗

花溪溪水出仟源，正对枢臣旧戟门。

聊把一麾随宦牒，只寻三径乐丘园。

传家远继东楼国，好客长开北海尊。

胸次魁奇无一物，百年厚德畀儿孙。

姜特立

姜特立　陆严州惠剑南集

不蹑江西篱下迹，远追李杜与翱翔。

流传何止三千首，开阖无疑万丈光。

句到桐江賸深稳，气含玉垒旧飘扬。

未须料理林间计，蚤晚明堂要雅章。

姜特立

姜特立　旅怀

寄迹双溪上，秋声动远林。

断云流影薄，过雁云痕深。

旧馆生离思，新愁阙寄音。

到头俱梦事，俯默一长吟。

姜特立

姜特立　买鸡

野处买鸡专报晓，从今不问夜何其。

老夫辗转苦无寐，恰似度关初听时。

姜特立

姜特立　买乌薪戏题

雨雪冬春无了时，乌薪断续恼衰羸。

偶然买得婆欢喜，且免山翁晓皱眉。

姜特立

姜特立　满公临老种松志可尚也梅山老人为说小偈

满公种松何太痴，急景尚作千年期。

安得雷风一夜拔千尺，与汝同看龙蛇舞月时。

姜特立

姜特立　谩兴

乌藤黄葛一山癯，万事从人笑阔迂。

作计尚余诗气习，遣閒须著睡工夫。

姜特立

姜特立　梅山

欲识梅山境，回环列万峰。

朱门依绿水，粉堵出青松。

姜特立

姜特立　门前柳

一桁门前柳，亭亭翠插空。

悲秋宋玉宅，学舞楚王宫。

夜映楼台月，朝牵鞭荇风。

多情二三月，乱絮扑房栊。

姜特立

姜特立　门外

门外青山列髻螺，园中花木锦成窠。

惭无功业报明主，空占閒居乐事多。

姜特立

姜特立　觅龙涎巧石

何年云斧斸烟峦，散在先生燕坐间。

袖里吾将有东海，凭诗乞与小巑屼。

姜特立

姜特立　觅龙涎巧石

甲蠡浅俗枣仍昏，沉水龙涎气最芬。

敢望凝香如燕寝，竹炉聊欲试氤氲。

姜特立

姜特立　闽中得家书

家书隔岁至，生死半一新。

新故无已时，悲喜俱伤神。

人生兹世间，谁是出世者。

有如独茧蚕，终日自缠裹。

迢迢碧海路，青鸟长来去。

安得挟双成，吹笙入烟雾。

姜特立

姜特立　闽中元夕

晴色动春晖，春宵三五时。

无风开菡萏，有月莹瑠璃。

老境逢佳节，他乡赋小诗。

囝妻浑勿药，灶妇亦开眉。

姜特立

姜特立　明月歌

月在天兮保高，我居世兮何卑。

高卑相去几万里，年年夜夜长相随。

明月入我怀，我揽明月辉。

妙明中间含万象，此时此境谁能知。

姜特立

姜特立　木芙蓉

西风飒飒吹红兰，千林摇落无容颜。

芙蓉花高猩血殷，烁烁对此红玉盘。

冰霜髒髒花事寝，坐对此花须痛饮。

安得蛮户千张机，为我织此明霞锦。

姜特立

姜特立　木芙蓉

商气正惨栗，商花忽红芳。

有如乍贫妇，犹饰盛时妆。

众自惊赏心，所见非所望。

此后少朱荣，寂寞橘柚黄。

姜特立

姜特立　木芙蓉

美人{左女右便}娟隔秋江，翠罗织裳楸叶光。

醉香艳粉凋斜阳，更使诗人感杏殤。

姜特立

姜特立　木犀

木芙蓉蕊未经霜，篱畔黄花尚敛房。

正冷落中才吐艳，不思量处猛闻香。

酿成云壑澄清气，涤尽炎乡热恼肠。

便欲架巢枝上宿，学他徐老爱花狂。

姜特立

姜特立　暮年即事

八十衰翁如小儿，爱餐梨栗作儿嬉。

有时淡饮三杯酒，无事閒吟两首诗。

还丹却老吾不知，头童齿豁一听之。

但愿造物相扶持，寿考或可登期赜。

姜特立

姜特立　曩备员宫属令旨画箑觅诗字以金书

时颁便面觅新诗，巧画花枝作好题。

多谢东皇不嫌弃，亲将仙手写金泥。

姜特立

姜特立　偶成

盥面知新瘦，看书觉近昏。

风霜不相贷，老意与谁论。

姜特立

姜特立　偶成

腻白矢红渐满枝，倡条冶叶况纷披。

化工只解呈新巧，恼杀衰翁都不知。

姜特立

姜特立　偶成

僻习难施日用间，老人拗事更相关。

愁来得句翻成乐，忙里寻诗却是閒。

姜特立

姜特立　偶成

蝖因变化多胶网，鱼为飞升却曝鳞。

唯有冥鸿无羡慕，世间砫弋莫相亲。

姜特立

姜特立　偶赋

勇退知几自古难，人情宦路险於山。

劝君休唱眉间曲，放我山中自在閒。

姜特立

姜特立　偶赋

不织不耕日，无忧无恼身。

旷哉天地德，养此最閒人。

姜特立

姜特立　偶题

冷澹清虚未是贫，吾家富贵自天真。

江山风月元无禁，足许閒人作主人。

姜特立

姜特立　偶题

霜降水自落，春浓花欲迷。

道心因老进，狂态逐时低。

姜特立

姜特立　偶题

平生事业诗千首，盖世声名黍一炊。

护落中间偶成事，凉凉蹰蹰欲何为。

姜特立

姜特立　偶题

富贵来时人已老，光阴去后如何。

有时无事閒思省，我独人间人岁多。

姜特立

姜特立　偶题

莫恨卢姬嫁得迟，尚能料理旧容仪。

斑姑陈后承恩早，衰悴难堪似少时。

姜特立

姜特立　偶题

平生不作守钱虏，万事随比了即休。

收拾诗篇閒事业，追随歌酒老风流。

姜特立

姜特立　偶题

花事匆匆一饷空，清和池馆转薰风。

绿阴似欲专清夏，不许林间见落红。

姜特立

姜特立　偶题

自是绳枢子，夤缘登宦途。

閒情入鱼鸟，岁晚卧江湖。

姜特立

姜特立　偶题

露叶明朝彩，云峰吐夕岚。

山中无限景，诗力不相参。

姜特立

姜特立　偶至郡城

老矣息奔走，胡为此登途。

行李虽草草，客怀亦舒舒。

倾我壶中醉，阅我袖间书。

在我故云好，爱此暂时娱。

姜特立

姜特立　偶作

酒力欺人老，花容笑客衰。

自怜花与酒，终是不相宜。

姜特立

姜特立　潘德久永嘉佳士也闻其能诗久矣而不我过仆一日以小诗挑之遂携古风

闻名渴见面，未合长相思。

纷纷数来人，谁契此心期。

识公恨不早，委刺方嫌迟。

正欲我辈人，共此一段奇。

良贾虽深藏，有宝人得知。

袍褐既怀玉，脱囊可无锥。

聊将一缕麻，换此五色丝。

曲意相假借，仁衷恕嘲嗤。

子怀谅已伸，我惭亦自贻。

此道久凋丧，相从当在兹。

姜特立

姜特立　潘夫人挽章

登堂曾拜太夫人，秀伟端方迥不群。

为子求官因白屋，有孙擢第自青云。

身兼富寿人应少，眼见为玄世罕闻。

已被荣封犹未已，更年褒赠贲新坟。

姜特立

姜特立　潘提属拱翠楼

拱翠千峰列髻鬟，危楼百尺破天悭。

九霄星斗朱栏外，万井人家绿树间。

水势大江横北固，地形小鲁望东山。

何当补被从君住，借我时时豁醉颜。

姜特立

姜特立　鹏鷃问答

吾闻北冥鹏，翼若垂天云。

矫首扶桑汜，投趾昆仑垠。

渴饮黄河流，饥食紫渊鳞。

长融盈千车，短羽重万钧。

去以六月息，栖止良苦辛。

黑风忽翻海，未易容其身。

偶与斥鷃遇，问鷃有何乐。

鷃云我幺禽，岂暇议寥廓。

为生诚甚微，为计亦易足。

吸以棘针露，分以鹪鹩粟。

决起枪榆间，却向蓬蒿落。

不睎九万程，只愿一枝托。

鹏听鷃所云，似若生羡慕。

彼小乃有余，我大适为苦。

呼鷃部所安，鷃笑而不语。

姜特立

姜特立　平原郡王南园诗二十一首　藏春

牡丹过后看红药，赖有藏春得少留。

恰似隋宫千彩女，锦帆一夜下扬州。

姜特立

姜特立　平原郡王南园诗二十一首　堆锦

天机织处纷红绿，丹凤衔梭自往来。

全似蜀江初濯罢，几和日暖锦千堆。

姜特立

姜特立　平原郡王南园诗二十一首　多稼

富贵多为居养移，田家作苦记农时。

亭名多稼非无意，后代儿孙却要知。

姜特立

姜特立　平原郡王南园诗二十一首　归耕

归耕此计未为迟，畎畎艰难已素知。

伊尹佐商功业盛，却思前日有莘时。

姜特立

姜特立　平原郡王南园诗二十一首　寒碧

千层山色参空碧，十里波光照眼寒。

六月火云横障日，好来此处凭栏干。

姜特立

姜特立　平原郡王南园诗二十一首　和容

君侯不与力科同，能事都归德行中。

矍相圃间唯孔子，和容堂上独韩公。

姜特立

姜特立　平原郡王南园诗二十一首　红香

子因南岳仙人寻，花自蓬莱海上来。

每岁枝头春意闹，香风红艳满楼台。

姜特立

姜特立　平原郡王南园诗二十一首　豁望

高亭四望与天开，乘兴登临亦快哉。

胸次如公无滞念，时时只合眺崔嵬。

姜特立

姜特立　平原郡王南园诗二十一首　夹芳

四时花木巧玲珑，夹路纷纷紫映红。

步障不须西蜀锦，相公行处裹春风。

姜特立

姜特立　平原郡王南园诗二十一首　矜春

莫疑造物擅天工，先借孤根暖气通。

待得乾坤生意广，一时散施与东风。

姜特立

姜特立　平原郡王南园诗二十一首　凌风

花木楼台锦不如，关门下瞰更凌虚。

他时老子如相过，认取东来青犊车。

姜特立

姜特立　平原郡王南园诗二十一首　南园

南园山水神仙窟，上世源充忠献家。

昼锦堂中诗句好，因诗名榜更光华。

姜特立

姜特立　平原郡王南园诗二十一首　清芬

仙桂扶疏秋复春，一天风露散氤氲。

常娥自有长生药，相伴仙翁住月轮。

姜特立

姜特立　平原郡王南园诗二十一首　岁寒

森森翠色密藏烟，雾鬣风髯上拂天。

应伴我公长不老，不知化石在何年。

姜特立

姜特立　平原郡王南园诗二十一首　忘机

机心已尽自虚明，滓翳宁容点太清。

寄语堂前鸥与鹭，五湖烟水莫寒盟。

姜特立

姜特立　平原郡王南园诗二十一首　西湖洞天

洞天别是一蓬瀛，桂馆时时吹玉笙。

中有仙翁长不老，不知几个董双成。

姜特立

姜特立　平原郡王南园诗二十一首　鲜霞

蟠桃花发景争新，流水漂香几换春。

洞口霞光长蔽日，须知中有武陵人。

姜特立

姜特立　平原郡王南园诗二十一首　许閒

裴相功成归绿野，谢公人望起东山。

巨川欲济须舟楫，只恐求閒未许閒。

姜特立

姜特立　平原郡王南园诗二十一首　幽翠

万竿翠竹拥山隅，时有风前一鸟呼。

公若来时罢箫鼓，尽收幽意入蓬壶。

姜特立

姜特立　平原郡王南园诗二十一首　远尘

高亭迥出人寰青，须信仙凡路已分。

世上俗尘那得到，如今步步是青云。

姜特立

姜特立　平原郡王南园诗二十一首　照香

华池岛屿屹中间，花大毵毵水一环。

恰似诸姬梳洗罢，一时窥镜弄娇颜。

姜特立

姜特立　葺圃

种树书频读，齐民术屡窥。

曾求竹醉间，更问柳眠时。

卢橘初非橘，蒲葵不是葵。

因而辨名物，甘作老樊迟。

姜特立

姜特立　千叶海棠

二八女儿初弄容，妆成意态有纤浓。

点乱胭脂痕片片，潮生醉脸晕重重。

姜特立

姜特立　芡实

芡实遍芳塘，明珠截锦囊。

风流熏麝气，包裹借荷香。

姜特立

姜特立　青奴

正堪休手足，好事降为奴。

具眼感君惠，无心真我徒。

耐寒曾得友，蒙耻恐非夫。

却羡木居士，盘鸠赐策扶。

姜特立

姜特立　清閒

清閒自是神仙福，不是神仙不得閒。

我虽凡骨居尘世，十有三年守故山。

姜特立

姜特立　晴云

晴云行太虚，浩荡本无心。

随风忽变化，倏忽成古今。

卓尔起奇峰，万目竞瞻仰。

本自无心高，莫作有心想。

姜特立

姜特立　庆令水墨素馨扇面二首

清似山栀馥似兰，何人淡墨试毫端。

若无密叶相遮映，全作江梅春晓看。

姜特立

姜特立　庆令水墨素馨扇面二首

玉质生从瘴海傍，轻绡淡墨写微茫。

痚花賸作江梅瘦，手底风头只欠春。

姜特立

姜特立　秋旱骤雨

滂沱一雨洗清秋，千里郊原旱气收。

急遣奚奴洗觥盏，醒心亭上看溪流。

姜特立

姜特立　秋后得雨

亢夏草木死，旱火炽如焚。

秋深得雨凉，万物生精神。

庭蕉抽绿书。野草秀芳茵。

风露洗芙蓉，艳质照商昮。

我亦病体苏，楚楚整冠巾。

乘时一尊酒，岂曰非良辰。

姜特立

姜特立　秋霁

清秋初过雨，湿叶闪晴晖。

数册文书静，一庭人事稀。

姜特立

姜特立　秋江柳

春暖和烟重，冬寒带雪稀。

何如秋浦畔，含思独依依。

姜特立

姜特立　秋来得雨

夜来一番雨，青我一席蔬。

洗甑炊香秔，何秘食有鱼。

便可醉新秫，唧唧鸣斋厨。

且以乐残年，此外不愿余。

姜特立

姜特立　秋来喜雨

西风吹雨洗林庐，夜深凉气生庭除。

呼童为我扫籧簒，便欲拂拭红氍毹。

冠巾三肃傅头颅，絺绤轻利体不濡。

似觉礼法由吾徒，寝甘食美增腹腴。

床头有酒不用沽，更烦黄菊催红萸。

一秋办取三百壶，二三佳友不可无。

姜特立

姜特立　秋晴得雨

片云飞白雨衣，万壑亦清秋。

瓮螘思新酒，河鱼失旧愁。

嫩凉生枕簟，爽气入梧楸。

喜得平安报，天如为我谋。

姜特立

姜特立　秋暑

吾性仍忍寒，不爱秋暑闷。

既抱相如渴，复喘平叔汗。

疥疾亦相乘，爬搔扰躯干。

平生懒挥箑，况复蚊蚋乱。

忽闻隐雷声，引颈若鹅鹳。

雨意竟萧条，依然坐深爨。

安得天公仁，霜令从此换。

姜特立

姜特立　秋夜月

新月秀弯弯，高悬碧落间。

何当依玉避，潇洒看江山。

姜特立

姜特立　秋园

商所孜山园，园花取次妍。

蓼丛迎露重，菊本望秋圆。

姜特立

姜特立　秋园谩赋呈方叔

嫋嫋鲜飚动远林，亭亭霭居占遥岑。

渊明松菊秋容澹，仲蔚蓬蒿露气深。

莫笑四携亭未濉，且环十鼓坐同斟。

更须少待桂花发，林下舂容把臂吟。

姜特立

姜特立　趋郡回

老去犹趋府，往来添客愁。

丹枫渔舍晚，花麦野田秋。

姜特立

姜特立　去燕

去燕忽若失，断蝉凄复连。

不唯观物化，且以感流年。

姜特立

姜特立　人惠酴醾

少年着意玩时芳，每爱风枝玉雪扬。

老去此心浑忘却，不堪犹作故时香。

姜特立

姜特立　人送双雁

卑栖笼槛尚成双，莫叹凋零未著行。

犹胜孤飞千万里，洞庭波上冷吴霜。

姜特立

姜特立　人送岩桂二首

七月浊暑气氤氲，天香忽堕明月轮。

一枝先入西风手，洗我三伏胸中尘。

姜特立

姜特立　人送岩桂二首

香馥清晨可疗饥，饱人胜食斋房芝。

便好架巢枝上宿，不愁无酒呼愁诗。

姜特立

姜特立　壬子岁送方叔

经年怀抱几曾开，面上康衢一寸埃。

已向西偏营小筑，高悬一榻待公来。

姜特立

姜特立　肉{左饣右噪去口}莱菔

玉食旧游宁作我，藜羹故态未忘吾。

烂爊莱菔甜如蜜，细点猪臿滑似酥。

姜特立

姜特立　如山堂二首

饭余行挟册，醉后卧看山。

举世皆忙者，无人伴我閒。

姜特立

姜特立　如山堂二首

时时缓步到如山，公竹风过绕懦弦。

此是老人消日处，客来须饮去须眠。

姜特立

姜特立　闰七夕

此夕从来天上少，斜河休问夜何其。

不须更恨欢娱短，已是人间十日期。

姜特立

姜特立　闰七夕呈谯内知舍人

佳期有尽情无尽，一再相逢意若何。

正使长年成会合，临分依旧黯情多。

姜特立

姜特立　山间晓望

老来活计不堪闻，啸月吟风自策勋。

不爱黄金三万镒，只求清晓一山云。

姜特立

姜特立　山居二首

山居少交游，在家仍懒出。

忽得佳友生，开怀可销日。

杯盘随所有，新故皆如一。

客醉不肯留，我欢终未毕。

姜特立

姜特立　山居二首

吾虽享厚禄，自是一书生。

炙背随日车，嘘酒依瓶笙。

教儿读古书，谭仆莳春荣。

野意自足乐，澹然违世情。

姜特立

姜特立　山圃

山圃归来花半空，尊前一别五春风。

新松已自高三箠，旧堑还须广十弓。

姜特立

姜特立　山堂鞏先生挽诗三首

源流简公出，名字鲁山宗。

避地江之左，惊人易以东。

机云千载里，歆向一门中。

敬止山堂老，才名是至公。

姜特立

姜特立　山堂鞏先生挽诗三首

风采儒林虎，波澜学海鲸。

公家五进士，此地半诸生。

勾漏丹俄就，中牟政亦成。

如何贾太傅，位不至公卿。

姜特立

姜特立　山堂鞏先生挽诗三首

绾章南北异，转首死生分。

手泽空遗墨，书签冷旧芸。

行须潘岳诔，碑已蔡邕文。

身后无儋石，玄成似子云。

姜特立

姜特立　山园四咏　风露亭

万物冒春晖，红紫竞芳节。

唯此玉井莲，迥与众品别。

雅受冷风吹，复爱露华洁。

亭亭立波上，晚意颇愁绝。

疑是姑射仙，半夜集瑶阙。

清虚不染尘，潇洒更宜月。

我惭穷陋质，对此冰与雪。

安得谪仙人，超遥俯清澈。

把酒一高吟，玉色相映发。

姜特立

姜特立　山园四咏　醒心亭

昔人醒心处，唯恐玉山颓。

我今醒心亭，正与醉为媒。

醒心非醒酒，所醒遗形骸。

如病得大丹，如梦忽惊回。

如闇秉巨烛，如蛰发春苗。

有时酩酊中，蘧蘧自形开。

下视名利场，昏晓走尘埃。

醒处元不醒，醉时良可哀。

嗟哉我何人，颠倒有至怀。

不求醉中醒，却醉醒中杯。

姜特立

姜特立　山园四咏　雅志堂

谢公有雅志，颇爱东山游。

坡仙得其心，妙语寄清讴。

苍生事未了，已了还即休。

彭泽小邑宰，其呈固不侔。

等閒一墨组，未死谁肯投。

况此大功业，声名天壤流。

始末终不渝，盛事古鲜俦。

信知山林乐，不贵公与侯。

岩壑有廓庙，缙绅或戈矛。

而况此老躯，日月不少留。

汲汲尚不足，岂容复悠悠。

揭榜慕前贤，驽马睎骅骝。

死者如可作，把酒起相酬。

姜特立

姜特立　山园四咏　烟壑

苍然者为烟，呀然者成壑。

赖此十八公，与之相领略。

中间制小亭，面势巧安著。

千山攒修眉，一水环青玉。

勃图映高标，觚棱翼飞角，

夜深或沈沈，月澹还漠漠。

趺坐者谁子，草衣复芒屩。

素发照晴昊，飘萧如野鹤。

傥非违世者，何以有此乐。

向夕下坡陀，清兴寄寥廓。

此境真可画，此意终难貌。

姜特立

姜特立　山中

山中有至乐，静者得其意。

所以入山人，同来不同味。

姜特立

姜特立　山中

不到山中久，山寒景益奇。

冻泉零雪谷，坠叶弄风丝。

姜特立

姜特立　山中

篱畔黄花翠竹，雨后青山白云。

此是山中活计，莫教俗士知闻。

姜特立

姜特立　伤老

老翁足力北，踉跄如小儿。

须杖乃能行，动步忧欹危。

发秃生细毛，正似出胎时。

忽复长儿齿，辅车两相依。

还童既无术，衰谢乃其宜。

载念天地间，八十者几希。

如我真幸民，何必暗伤悲。

且饮北海酒，自吟东老诗。

姜特立

姜特立　赏海棠

海棠初破萼，红艳欲无春。

小插依霜鬓。花应恕老人。

姜特立

姜特立　赏花醉吟

七十衰翁双鬓杭，每遇花时拚醉倒。

今年只是去年花，故宫何似今吾老。

空中日月笼中鸟，万古贤愚尘一窖。

寻思世事总浮云，断送一生唯有酒。

姜特立

姜特立　沈约

怀情既不尽，谥隐亦何疑。

截舌帝其怒，在天灵可欺。

姜特立

姜特立　圣驾幸东宫

仙仗天临下五云，承华气象一时新。

薰风澹荡飘黄{撒扌换比}，瑞脑纷纭点裵。

彩服戏时天一笑，宝卮捧处日重轮。

从今家国同休庆，且寿双亲一万年。

姜特立

姜特立　失骏子

舐犊情何限，亡羊意易迷。

聊为暮景玩，遽与小年齐。

涨乳空宵哺，深闺失晓啼。

已知真幻泡，感至一悲栖。

姜特立

姜特立　诗悼刘夫人

淑德生从积庆门，父兄隐耀更全真。

共推蜡屐亭前女，雅称玄都观里人。

鸾镜菱花千叶冷，蟾宫桂树一枝新。

人生百岁今才半，会有重封贲后身。

姜特立

姜特立　诗人

自古诗人多坎壈，早达唯有苏长公。

流离岭外七年谪，受尽人间半世穷。

我方六十遇明主，前此独卧空山中。

岂唯食粥动经月，门外往往罗蒿蓬。

呜呼诗人天爱惜，不与富贵唯穷空。

彼苍於我亦厚矣，但畀明月和清风。

姜特立

姜特立　诗人有至乐

诗人有至乐，俗士不知味。

可以安贱贫，可以轻富贵。

可以履忧患，可以散淹滞。

如彼逐臭夫，终日鲍鱼肆。

方其乐其乐，蛭蛆甘所嗜。

天特私吾徒，慎勿泄其秘。

姜特立

姜特立　诗送谯知合

一去丹墀六换春，追寻旧事晃如新。

屡烦携酒来青邸，相伴同班上紫宸。

自分此生成死别，岂知今日更情亲。

飞腾已向风云会，得意应须记故人。

姜特立

姜特立　诗挽楼少阳所生母夫人

继室侯家古有闻，荧粕还得配枢臣。

香严童子先成佛，琐骨仙人后化身。

共喜伯仁今有母，何妨小德外无亲。

向来已悟空乘法，全作西方会上人。

姜特立

姜特立　施元用醉谒邑大夫胡公公暴风骤雨者也不以为浼已翌旦袖刺见之元用

肩吾有云孙，磊砢东州瑞。

一诵能万言，落笔忽千字。

才抽独茧绪，态涌春云思。

喜慕高阳徒，时追习池醉。

笑被僼囚拘。跌宕每自肆。

心知令尹贤，诡迹姑尔试。

谁知赵蔺卿，复袖祢衡刺。

非意忽相得，直到古人地。

施君激深知，十诗手自贽。

梅仙亦奇才，睨此一时事，

新篇发佳话，冰释两公意。

赓载皆文豪，璀璨明玑坠。

西邻有伯氏，规切岂亡谓。

甘言古所戒，矫枉未伤义。

昔人有火攻，达士胡足累。

施君真勇者，念酒宁我崇。

指天誓止饮，忽改开群视。

邴原恐废业，陶侃忧亲恚。

独醒向清湘，自责当先隧。

古来有若人，於我适相类。

勿学刘伯伦，诅妇侪儿戏。

勿学陶元亮，止酒诗非志。

自此真止矣，惟当醉经笥。

湎然啜醇醲，抖擞糟粕弃。

沉酣日滋久，富贵可立致。

视彼九醖功，未足易所嗜。

持将沃宸聪，澄醍有遗味。

异时理扁舟，却载鸱夷器。

姜特立

姜特立　十月

十月气候变，园林霜叶黄。

余粮栖下亩，宿霭罩寒塘。

姜特立

姜特立　石盆水窠

数叶玉簪敷翠，一拳水石含秋。

何须坐我濠濮，自觉心清境幽。

姜特立

姜特立　使北

持哀万里敢辞难，汴泗都归指顾间。

车上去程依北斗，马头归梦到南山。

颇惊魏国山河少，尚觉周家境土悭。

圣主若图恢复计，直须神武取榆关。

姜特立

姜特立　使北二首

万里持哀使北芒，偶能成礼报君王。

中原旧事成新恨，添得归来两鬓霜。

姜特立

姜特立　使北二首

略无险阻蔽皇居，底事当时醉寐如。

若使贾生参国论，便应咽死更无书。

姜特立

姜特立　适斋先生续乐天达哉行因继其后诗虽不工聊抒鄙意而已

乐天吾所敬，挂冠方一年。

家事能几何，处置有后先。

始卖南坊园，次卖东郭田。

末乃货其庐，缗钱可三千。

不为子孙计，冀可了目前。

呜呼古之人，未易相比肩。

颜子附郭外，不闻鬻其阡。

渊明松菊迳，仲蔚蓬莱间。

阙一尚不可，而况尽弃捐。

先生果何心，达者未必然。

适斋坚主人，归卧甬水边。

家中无留贸，饥食困即眠。

不可学其可，已省区中缘。

嗟哉我何人，爱慕此二贤。

素贫乏常产，晚有屋数椽。

圣君不忍弃，未许车高悬。

月散官中粟，不蓄棒余钱。

性复喜宾客，日日罗槃筵。

万事不挂眼，尚为诗所缠。

山上列花木，山下疏清泉。

终日自逍遥，濠上乐亦全。

起予者谁欤，三诵达哉篇。

姜特立

姜特立　书寿穴中石寿星背四言

彼石何人，云是寿者。

作镇斯宫，孰分真假。

以幻对幻，有同儿嬉。

他日启扃，问尔是谁。

姜特立

姜特立　暑退

归臣林间十二春，心安日日是良辰。

家居佛界清凉国，人住仙宫自在身。

无事入山寻阮客，有时击壤助尧民。

虽无高行追先隐，毕究田园乐亦真。

姜特立

姜特立　暑退秋夜赏月

冠巾暑退才如律，诗酒交清不作疏。

今夕孤光清到骨，镂冰裁玉满林庐。

姜特立

姜特立　暑退喜秋

颓龄厌浊暑，瘦骨便清秋。

蓐收方回镳，灏气横九州。

老鹤生精神，孤松郁飕腮。

如饮寒露浆，贮以青瑶瓯。

既蠲膏肓疾，复洗热恼忧。

斟酌楚人赋，并作商声讴。

姜特立

姜特立　双林益老养直之后入都见朝贵觅诗

正平有诗孙，苏氏代不管。

来传大士印，去说宰官法。

霜令方清高，行色待明发。

蚤赋归来篇，莫负碧云合。

姜特立

姜特立　双桃寄鞏经略三首

只说瓜莲并蕂生，几曾仙实见双成。

却疑西母犹多事，戏作人间儿女情。

姜特立

姜特立　双桃寄鞏经略三首

世间固有无情物，天上宁无有慾仙。

想得武陵人去后，精神交感此因缘。

姜特立

姜特立　双桃寄鞏经略三首

忽见双桃入眼新，捧看惊动坐间宾。

老夫得此浑无为，持寿高堂两玉人。

姜特立

姜特立　霜后菊

嫩黄酽白媚秋晖，正坐清霜一夜飞。

似怯晓来天气冷，一时都换紫罗衣。

姜特立

姜特立　水村

一水泻寒玉，数峰罗翠屏。

渔樵自来往，不悟落丹青。

姜特立

姜特立　水窠赠王元聘

对此一拳石，便有沧洲趣。

可笑祖龙痴，辙环山海路。

赢得鲍鱼腥，属车无觅处。

何如蓬荜人，低头檐下住。

姜特立

姜特立　水仙

六出玉槃金屈卮，青瑶丛里花四枝。

清香自信高群品，故与江梅相并时。

姜特立

姜特立　说神篇

天道若不神，何以惊物而惧人。

君道若不神，何以号令鼓万民。

故对人以是而设教，奄有四海，

为天下君。

姜特立

姜特立　说诗

作者固已难，读者亦未易。

有宝斯识宝，至宝况难值。

三家寠人子，岂辨瑚琏器。

鼠璞将见珍，周鼎或斡弃。

诗道诚难言，大要该六义。

其高出苍天，其深潜厚地。

枯中发穠华，淡处有余味。

似拙乃藏巧，借钝以宣利。

开阔要波澜，组织须经纬。

或险而莫亲，或平而足贵。

圆转各随形，悟入非力至。

不止事吟哦，先须存兴寄。

变态千万端，胜处同一致。

以此而读诗，庶得古人意。

姜特立

姜特立　司马倅解组送行

双溪梅水飞洪澜，风制五两争樯竿。

有美人兮彼何官，东阳别驾司马孙。

两摄郡绂私不干，二年解组知岁寒。

五规三戒投天关，经筵赐读帝意欢。

此行定合陪清班，发扬祖德仍追攀。

劝君一杯勿留残，转首咫尺过前滩。

姜特立

姜特立　思亲

富贵来时不见亲，永怀恩德倍酸辛。

如今有禄肥妻子，谁念孀孤泉下人。

姜特立

姜特立　思微时寄食山寺

招提忆昔寄孤踪，晓甑犹尘午未舂。

地僻读书无外事，家贫教子有全功。

姜特立

姜特立　松石歌寿皇太子殿下

万生总总各殊廪，中间变化通希夷。

大椿一万八千岁，蟠桃结实千年期。

虽云阅世最久远，要自与物同推移。

不如长松老为石，仙家旧家尤环奇。

尝闻道士马自然，曾见天宝观前屈铁枝。

指云此木三千年，去后合变坚凝姿。

当时山上五里松，龙拿虎蹲相与蜕化无余遗。

六丁夜半奉玉敕，雷公{谶言换石}磹轰取之。

阳侯河伯好事，洪涛巨浪移荒陂。

至今空山断壑所，遗者一块未许午金窥。

壶山柏木不足道，康干节理由人为。

何如此石最耐久，万年千载无成亏。

上不为女娲补天阙，下不为颛皇搘地维。

直将送似广成子，日与西母对坐同盘嬉。

蓬莱海水会清浅，广成之寿无穷时。

姜特立

姜特立　菘苣初冬稍茂喜而有作

紫苣生春荑，助我作汤饼。

黄菘养土膏，冰壶添雋永。

凡物贵适口，何必须九鼎。

况我藜藿肠，万钱惭食顷。

姜特立

姜特立　送邦达邦操弟同恪赴省

二陆平时举望长，近来小阮亦文章。

共排云路升天府，稳坐仙舟入帝乡。

去日渐惊梅萼破，归时同带桂枝香。

老夫已办酒千斛，细斫菖蒲作贺觞。

姜特立

姜特立　送邦直弟归乡

有弟自吾里，相从两月余。

老来归日少，别去见时疏。

鱼阶段犹前日，鴒原尚故居。

不知风雨夕阳，相忆更何如。

姜特立

姜特立　送邦佐弟归乡

昔时俱是一儿童，今日相看两秃翁。

旧约对床心自喜，新诗入梦句仍工。

吾衰已觉身如幻，汝老犹疑气吐虹。

南北相望才数舍，何时更卜一尊同。

姜特立

姜特立　送陈寺丞得请补外归乡

京华正是热官地，公独胡为起归意。

家传相业百未施，请佩左符聊一试。

相君道德人中英，达识早保悬车荣。

君王屡良不肯起，只今父子俱芳馨。

小春十月壶已尾，橘柚垂黄风日美。

青衫昔出紫袍归，拜寿双亲亲色喜。

姜特立

姜特立　送丁大卿知庐州

寄迹双溪喜盍簪，剖符庐子遽分襟。

伏波威著羌夷界，叔子恩怀江汉心。

万里烟尘入长筭，二边风月待清吟。

促归早晚飞丹诏，新雁回时有好音。

姜特立

姜特立　送方叔

九日相携上翠微，安仁悼内不胜悲。

琴中只弄无弦曲，歌里聊陈鼓缶辞。

来岁须为汤{外麦内并}约，今朝空过菊花时。

君家兄弟如相问，为报颐间已素丝。

姜特立

姜特立　送方叔二首

管弦韵胜堪娱客，山水音清好赋诗。

底事翩然欲归去，尊前风月又相思。

姜特立

姜特立　送方叔二首

我走尘埃君入山，须知静躁不相关。

何时宾主俱无事，雅志堂前一解颜。

姜特立

姜特立　送方叔二首

海鸾天外绝虞罗，偶尔来游涧谷陈。

世上稻粱留不得，翩然还恋玉山禾。

姜特立

姜特立　送方叔二首

梅山近日风光好，桃叶桃根总可人。

自喜暮年多乐事，非君谁与共花茵。

姜特立

姜特立　送光孙崇元读书

吾儿毛骨已森然，会见排风上紫烟。

但把文章博科第，便成陆地作神仙。

胸中滔裕书多读，笔下纵横业要专。

卜者相期非止此，后生进学在丁年。

姜特立

姜特立　送胡守

括苍都志勒坚珉，贤守推公第一人。

政似龚黄专恺悌，诗如李杜更清新。

诸司交荐动旒冕，七邑争留号吏民。

此去定须登省户，老成人物青朝绅。

姜特立

姜特立　送酒刘公达

诗翁诗胆如酒胆，底事豪诗不豪酒。

麴生聊遣伴清尊，会有醉吟三百首。

姜特立

姜特立　送客

今日出郊送客，明朝肩舆入州。

六十年前伎俩，白头也合归休。

姜特立

姜特立　送卢漕

昔忝二三子，今俱七十翁。

西州十年别，南部一尊同。

我已三径具，君还双鬓蓬。

便须轻世事，留眼送飞鸿。

姜特立

姜特立　送米与人

乞米未作廉，送米岂为辱。

且炊子美饭，试伯慁伯夷腹。

虽无乳焌豚，便可蔬当肉。

料得贤孟光，举案欢自足。

姜特立

姜特立　送墨鱼鞏大监

底事呼为海里羊，陀尼为背锦为裳。

殷勤送似=曲湖老，要荐君家玳瑁觞。

姜特立

姜特立　送潘叔昌主教清湘

醖藉金闺客，风流粉署郎。

文尝追屈贾，身合到潇湘。

经术东莱学，才名上国光。

遐方岂淹泊，云路看腾骧。

姜特立

姜特立　送升之南宫

争袍金带吾家有，黄榜青衫未有人。

此去须君立门户，桂林先折一枝春。

姜特立

姜特立　送双林益老

才鹤精神不受羁，今朝何事又孤飞。

不依大士双林住，却向东峰小隐归。

野色草堂开泱漭，晨光日观接熹微。

此时四脚棋盘上，坐断人间第一机。

姜特立

姜特立　送谢叔光

青阳迫残腊，寒色满江干。

我有采薪疾，君方行路难。

来无十日款，去作一程宽。

翌晚解鞍罢，亲庭足笑欢。

姜特立

姜特立　送徐抚干二首

便便满腹贮诗书，狗监何人荐子虚。

半世一官供偃蹇，群公极力藉吹嘘。

莫辞去佐芙蓉幕，犹胜閒乘觳觫车。

文雅风流府中望，它时合在玉堂居。

姜特立

姜特立　送徐抚干二首

莫嗟骨相未封侯，媺恶穷通本不侔。

文似陈琳须草檄，赋如王粲好登楼。

进平上幕宜多暇，酒贱清欢亦易谋。

荔子丹时簪末利，可能无句寄中州。

姜特立

姜特立　送杨方叔还山二首

一语何尝及世氛，若非说剑即论文。

有时伴我松冈上，閒看南山万坞云。

姜特立

姜特立　送杨方叔还山二首

可人自是难招唤，此去相从定几时。

来岁春风暖行色，隐侯楼上要题诗。

姜特立

姜特立　送虞察院

岳牧用词人，古今诚罕有。

君侯东南隽，锦心仍绣口。

生从谢杋城，日对敬亭阜。

梅翁丈人生，味古若玄酒。

君能兼众作，活法参已久。

今兹守双溪，诗思如河剖。

前追东阳侯，近继南涧叟。

璀璨珊瑚钩，盘屈蛟螭钮。

往来互酬赠，觉我殊秽丑。

砂砾投公筐，珠玑落吾手。

苏李隔遥天，王刘同魏圃。

风骚难并世，道义况有取。

高篇许编缀，泰华侪部数。

不辞附冥鸿，庶以图不朽。

君王爱其才，复易吴门守。

韦郎五字句，寂寞今其耦。

森戟尚高门，凝香犹故牖。

想当吟哦时，妙思出齱臼。

只恐凤诏催，去作仙班首。

载赓清庙颂，千古换星斗。

得句勿相忘，时寄山中友。

姜特立

姜特立　送宇文尚书归蜀之官遂宁

吾闻峨眉秀绝几千古，下有人才纷可数。

长公少公两玉人，一为龙一为虎。

先生晚出蹑其后，万里东来谒明主。

青衫羸马百官底，一纪重经启封土。

要将冯翊试长材，故向蓬溪开督府。

当时三鱣张讲肆，今日双麾趋郡所。

白头老父来挽舟，朱组门生争负弩。

莫辞迢递溯夔峡，便见奔腾下牛渚。

西川东国一隐钧，尽洒沙堤丞相雨。

姜特立

姜特立　送枣阳军使刘似之兼枣阳令

四方男子志，当在壮年时。

民社非轻异，才猷且小施。

附庸今列邑，大国古称随。

莫谓朝廷远，行看召驿驰。

姜特立

姜特立　送枣阳军使刘似之兼枣阳令

去去樯乌远，何时到汉东。

官期应岁腊，客路尚秋风。

大楚风声混，三苗土壤通。

边头有新句，莫惜寄飞鸿。

姜特立

姜特立　送枕屏竹炉与刘公达致政道室

不画椒房百子图，销金帐下拥流苏。

聊将鸥鹭沧洲趣，伴送江西古竹炉。

姜特立

姜特立　岁暮月下有怀

春事侵红蕊，年光入白髭。

暖云笼月夜，斜照放灯时。

羁宦元无味，清愁只有诗。

故山无百里，梦寐数归期。

姜特立

姜特立　岁暮直舍感怀

岁暮坐公馆，永怀时序迁。

雪消残腊外，春到蚤梅边。

夜色侵乌鹊，年光送管弦。

无人同晤语，输写赖诗篇。

姜特立

姜特立　岁稔

今负稔熟收田禾，智能鸡担谷主人家。

农人时节一醉饱，攊歲起舞相喧哗。

姜特立

姜特立　岁在绍熙甲寅浙东西大旱帝连江淮至秋暴雨水发天目漂民浸禾稼而苏

去年数州旱，秋雨漂民庐。

今年复春霖，赤子忧为鱼。

不见日月旋，但见霰雪俱。

处者绝营为，出者困泥涂。

近山不可樵，平地不得锄。

有壤莫粪田，有火莫烧畲。

花木淡惨惨，麦苗冷疏疏。

张王阶下苔，寒酸井边蔬。

上天胡不仁，苍和五何辜。

传闻常润间，流殍满路衢。

鄞江祸尤酷，越山复何如。

米乡已无积，山郡岂有余。

小人急眼前，负贩日夜趋。

只知利一已，岂暇卹里闾。

屈指至秋成，未可保无虞。

尧汤备先具，庶冀收桑榆。

姜特立

姜特立　唐伯宪赴括苍户掾

吾州刺史宅，上冠灵鳌颠。

千嶂翠合沓，一水清潺湲。

北指烟雨近，西睇莺花连。

积李雪缟夜，崇桃霞覆川。

群材聚仙境，上幕开中天。

宜有唐景辈，参与邹枚联。

户掾吾故人，学问自家传。

隶法既奇古，诗句仍清圆。

想当吟哦时，揽胜笔如椽。

坐使冰雪肠，觉浸含芳鲜。

试谂吾邦人，世岂有此贤。

勿叹官尚卑，行矣当腾骞。

姜特立

姜特立　特立夜直读荆公客至当饮酒篇感而有赋

客至当饮酒，客去合如何。

人生无根蕂，保秘客经过。

有客固当饮，无客饮自歌。

有客与无客，颓然同一科。

昔人秉烛游，正尔畏蹉跎。

粤余生多艰，一官剧奔波。

读书四十年，铁砚空研磨。

粝食岂有肉，菜羹或无鹾。

一衣递单夹，摺制屡舛讹。

六十始小遇，鬓毛已双皤。

屈指从心年，光阴苦无多。

酒虽非所嗜，不饮意不佳，

一盏助朝气，三杯养天和。

放浪风月夕，留连四时花。

以此毕吾生，无愧亦无嗟。

寻思百岁后，有酒如倾河。

一滴不入唇，谁见此颜酡。

作诗广前贤，闻者且勿呵。

姜特立

姜特立　题陈朝干山亭二首　翠微

高蹈烟霞远世尘，翠微深处一纷巾。

若非严濑垂竿客，即是桃源避世人。

姜特立

姜特立　题陈朝干山亭二首　绿野

丰草茂林皆绿野，不论韦弁与貂蝉。

但能真得个中趣，何必功名如昔贤。

姜特立

姜特立　题共閒亭五首

几年玉殿领仙班，霜满乌靴尘满冠。

寄语山花与溪鸟，今回莫作故吾看。

姜特立

姜特立　题共閒亭五首

太行日暮车盘处，滟澦波翻舟下时。

惟有亭中无一事，坐看忙杀利名儿。

姜特立

姜特立　题共閒亭五首

杨叶屡穿非是妙，庖刀未缺更须藏。

何人识得閒三昧，袖手急流滋味长。

姜特立

姜特立　题共閒亭五首

花光摇曳犹多事，鸟语軥辀徒自喧。

谁是如今爱閒者，请来此地说风幡。

姜特立

姜特立　题共閒亭五首

竞前正作虮旋磨，逐物方知鹊失真。

安得此身随杖屨，却来堂上作閒人。

姜特立

姜特立　题琅山大江

初出岷峨一线微，波涛到此浩无涯。

坤隅横贯五千里，天堑雄当百万师。

虎战龙争犹可记，鸥閒鹭静几曾知。

莫言天意限南北，正是中兴混一时。

姜特立

姜特立　题南明

木末禅扃小径通，杖藜春晚日冲融。

四围多色参空远，一带溪光入座雄。

俯仰旧游浑似梦，琢磨新句愧难工。

浩歌笑指城隅路，和气分明醉眼中。

姜特立

姜特立　题许尚书石刻二首

乌丝玉轴陀尼表，斗草搴花锦不如。

不是向来元佑脚，唐人文字晋人书。

姜特立

姜特立　题许尚书石刻二首

先生自是吾所敬，况复曾蒙点化余。

笔妙共推三昧手，尚书安得不中书。

姜特立

姜特立　田文

田文养士天下无，撞钟列鼎倾金珠。

入关几作秦囚拘，当时贵客如橛株。

仓皇脱死托小夫，嗟哉所养非所需。

姜特立

姜特立　跳珠轩

激溜跳珠尽日间，却疑造物不曾閒。

何如收取连云笕，水自水流出自山。

姜特立

姜特立　听筝

鶢鶋设钟鼓，固已非所乐。

我今对秦筝，听之亦藐藐。

老人难遣日，藉此慰牢落。

此意只有知，勿令儿辈觉。

姜特立

姜特立　庭草

一簇墙阴绿正繁，不依朱户傍雕栏。

竹光苔色深相映，只许閒人静处看。

姜特立

姜特立　庭草

幽幽庭下草，悟悦有禅味。

君看红紫场，纷纭乱人意。

姜特立

姜特立　通守田太尉生辰二首

犀许渊角凛英姿，褒鄂凌烟想画时。

建武堂深閒缓带，筹边楼迥静哦诗。

曾乘神骥参天仗，还插宫花则宝卮。

今日北门方借重，九重久已结深知。

姜特立

姜特立　通守田太尉生辰二首

吴头楚尾几名邦，公以循良达舜廊。

未把勋庸齐冠邓，直将教化继龚黄。

蠹蠲前政人云乐，最上诸司议曰臧。

只恐周庐赖弹压，芝泥趣召觐清光。

姜特立

姜特立　同方叔自郡城归故园

吏隐岂无名，东南一客星。

松关今有主，岫幌不须扃。

无梦妨清睡，唯閒伴独醒。

着鞭吾已晚，先愧一鸿冥。

姜特立

姜特立　同官游赤松二首

今朝乘兴出林坰，商略天公未肯晴。

日色忽收梅气润，山光便挟麦风清。

姜特立

姜特立　同官游赤松二首

山舆翠盖出华颠，白毡衣衫皂作缘。

我辈自应三洞主，傍人唤作五通仙。

姜特立

姜特立　同官直舍有木犀一株盛开与余修竹惟隔屏墙尔暇日因共言清香绿阴不

小山丛桂隔墙阴，曲槛修篁别作林。

芳意不孤符有德，寒梢相近本无心。

春多得地生何幸，岁晚为邻分益深。

赖有高人发佳致，因成盛事寄微吟。

姜特立

姜特立　退语

滟澦堆边百丈绝，宋都六鷁风逆折。

曹公烧船烟焰彻，苻秦百万走流血，

未若姜子之退最通决。

姜特立

姜特立　玩月

天风忽披拂，搅我襟袂清。

云片玉鳞薄，月华金晕生。

曾於沧海看，浩荡此时情。

仿佛见三山，汹涌波浪惊。

姜特立

姜特立　晚步阡陌见水珠逡逡上沿苗叶月华露彩相映清发倘非真在田间孰知此

水珠卷苗叶，夕气转阴机。

浩露添璀璨，明蟾坐发挥。

静窥关物理，行拂上人衣。

除却长沮伴，能知此竟稀。

姜特立

姜特立　晚步阡陌见水珠逡逡上沿苗叶月华露彩相映清发倘非真在田间孰知此

月璧上遥巘，水珠生晚苗。

田家足清旷，野步自超摇。

有叟谈耕凿，无人说市朝。

却怜膏火地，车马客尘嚣。

姜特立

姜特立　晚春

品物趋时慰寂寥，静观玄化自超遥。

鹦因求友偏饶舌，柳为含绵嫩折要。

姜特立

姜特立　晚来

晚来山气冷，松下独閒行。

野鸟听人语，山灵警杖声。

姜特立

姜特立　晚起喜晴

老翁喜晴色，屋角候晨曦。

圆影才明隙，方晖已鉴帷。

呼童聊拥褐，得火即舒眉。

盥栉浑无事，看山就小诗。

姜特立

姜特立　晚晴

草木肥梅雨，江山快晚晴。

芳塘荷芰发，香泛葛衣轻。

姜特立

姜特立　晚晴

晚晴返照射高栌，不觉烦襟气一苏。

欲问明朝天色好，请看空际两浮图。

姜特立

姜特立　汪尚书挽章二首

昔年宦路意相倾，四纪中间一寄声。

贤嗣登门如对面，新诗缄兴见输情。

安舆方拟来岩邑，急讣俄传上玉京。

叹息于今尠人物，短章吟罢泪沾缨。

姜特立

姜特立　汪尚书挽章二首

文章事业盖群工，盛世明良喜会同。

千首歌诗如白傅，百篇秦议似宣公。

贰师失道违中制，元帅基谋丧后功。

二十年间遂高志，鸱夷一舸鉴湖东。

姜特立

姜特立　亡妇小祥将至

老来遽有闺中戚，岁月飞腾奈尔何。

八十耄龄能有几，九三大耋可无歌。

祥琴合御吾非激，杘乐如听玷可磨。

春到有花须育饮，莫伤岁暮更蹉跎。

姜特立

姜特立　王大卿挽诗

少年登雁塔，晚岁列鵷行。

贾傅心忧汉，宣公疏奏唐。

细毡亲沃日，白简旧凝霜。

才大施犹狭，清名玉雪扬。

姜特立

姜特立　王方叔丧耦

人生大患身为素，火宅啼号更累身。

闻道中郎唯有女，不妨半世作閒人。

姜特立

姜特立　王华侨卿所居甚隘而看山亭依浮图之址卓然孤起诚伟观也

吾怜廛市人，偪仄烟火隘。

六月围炎蒸，引吭思大噫。

谁知蜂螘聚，却蹑鲸鳌背。

近山罗前檐，远岫落天外。

浮图卓孤标，如大舶航海。

蓬莱与方丈，便觉咫尺在。

酒酣挥八极，醉眼聊一快。

更须约安期，万里弄澎湃。

姜特立

姜特立　王君便衣挽章其子迁其母同穴

昔与先夫子，亲如老弟兄。

君能敬父执，我亦感交情。

放意杯中物，无心世上名。

佳城今夜月，应伴酒旗明。







卷143

姜特立

姜特立　王君便衣挽章其子迁其母同穴

伉俪存亡隔，孤坟一驿西。

忽惊双剑合，无复只鸾栖。

路接先茔近，云藏塔岫低。

归乎了无憾，送骑满山蹊。

姜特立

姜特立　王思叔惠巨竹一竿

清晨剪送碧琅玕，想见轩窗六月过。

便欲持将钓东海，未知何处可投竿。

姜特立

姜特立　王思叔惠象牙笋

鱼煮船头笋煮园，一时风味最甘鲜。

君家象齿先春发，为我携锄斸翠烟。

姜特立

姜特立　王元聘惠石菖蒲

静坐对珍丛，人疑道气充。

轩堂路益远，岩壑意潜通。

石自皱镌巧，苗因灌溉功。

暮年无嗜好，所向略相同。

姜特立

姜特立　为通州守赋绿漪亭二首

亭占佳名淮海东，六丁拥上水仙宫。

檐牙帘额烟霏里，人语歌声荷气中。

酒盏吸残千斛月，钓竿掷下一丝风。

使君清德如水，潭影人心尽日空。

姜特立

姜特立　为通州守赋绿漪亭二首

景物天开四面宽，如披百幅画图看。

有时鸥鹭下苍霭，无数菰蒲生碧澜。

独立晚凉秋思动，醉呼小艇水云寒。

他年虎节重来访，唯有恩波不解乾。

姜特立

姜特立　畏途

畏途谢排斥，造物遂初志。

彼虽快其私，我独佩嘉惠。

爱憎有回牙，恩怨或倒置。

得马岂君福，凿渠真我利。

向使老班行，兹事恐遂废。

三迳幸足乐，一瓢聊自寄。

兴来或歌呼，客至任醺醉。

以此终百年，何用一品贵。

犹胜白首归，流光忽西坠。

姜特立

姜特立　文潞公洛中会四同甲皆丙午七十八予乙巳生与丙午相属岁数偶同戏作

洛中四老会同甲，太岁俱生丙午年。

我亦联翩七十八，惜无一客伴华颠。

姜特立

姜特立　闻常伯韩公下世感赋

逸轨高标下可扳，风流人物晋唐还。

胸襟磊落尘埃外，尊酒洒淳笔砚间。

英气一朝归碧落，高文千古映青山。

繐帷莫奠知音泪，极目楼边有愧颜。

姜特立

姜特立　闻常伯韩公下世感赋

六义湮沦吾道东，敢将见处与人同。

后持不遇东坡老，前辈今无南涧翁。

四偈真能垂具眼，瓣香端欲嗣宗风。

遗编一见如生面，怅望新阡恨不穷。

姜特立

姜特立　闻衍孙恪得举

庆事联翩走四邻，吾家门户一番新。

明年双上青云去，为汝山园作主人。

姜特立

姜特立　屋角丹枫

金行肃物欲功成，一夜江枫点翠屏。

不是天公爱红叶，要驱小隐入丹青。

姜特立

姜特立　无客

无客意不佳，独饮有何好。

虽非瓮下豪，亦匪泽中槁。

百年会有极，正要舒怀抱。

不赋独酌谣，相期醉乡老。

姜特立

姜特立　吴焕章送行

素行躬韦布，长材轹缙绅。

老成吾甚畏，竞爽尔谁邻。

半刺人称屈，全牛技未伸。

难兄曾托契，薄宦偶同寅。

和韵长愁险，开樽屡饮醇。

高谈烘白昼，妙舞艳青春。

方幸交情密，还欣道义亲。

到家才旦暮，回首遽参辰。

越榜惊行速，吴牋荷寄频。

施松从此始，折柳竟无因。

指日腾夷路，兹时记故人。

聊凭五字句，千里话殷勤。

姜特立

姜特立　吾家

吾家何处住，一嶂独成围。

莫遣通樵斧，应嫌减翠微。

姜特立

姜特立　五日不出户

五日不出户，门前枫叶丹。

清芬余橘柚，老色半林峦。

社燕知时去，昏鸦取势盘。

秋深多物色，应接未能安。

姜特立

姜特立　戊申除夕

禁宿遇除夕，孤怀还自怜。

浮生俱畏老，造物暗凋年。

性斧何劳伐，心灰不自然。

好将閒日月，送老白鸥边。

姜特立

姜特立　西湖素公爱余泊黍小诗画为扇子

老子诗中那有画，阿师画里自兼诗。

我非今世王摩诘，子岂前身李伯诗。

烟月正临青嶂落，滩声惟许白鸥知。

可怜半幅鹅溪绢，写此寒江一段奇。

姜特立

姜特立　洗竹

修篁君子性，枝蔓谩相妨。

一自删除后，侁侁弟子行。

姜特立

姜特立　喜败箧中得旧诗

十首诗篇久弃遗，偶翻故箧有光辉。

恰如建鼓求亡妇，一日门前忽自归。

姜特立

姜特立　喜陆少监入京

昔人思李杜，长恨不相随。

遥寄有刘白，同吟惟陆皮。

物睽终必合，句妙却难追。

试问长安陌，何如灞岸时。

姜特立

姜特立　喜晴

日出天开眼，云收见物华。

不餐还自饱，无酒却须赊。

绿遍千丝柳，红添几树花。

如何酬造物，烂醉是生涯。

姜特立

姜特立　喜晴

晴日晒江皋，人心散郁陶。

天地忽开泰，万象分秋毫。

泻我竹叶青，烹我翠云涛。

勿与俗士对，且读楚人骚。

姜特立

姜特立　喜岁丰

六月禾将槁，天公一雨苏。

旱时苗化草，稔后米如珠。

食足安田里，年饥死路衢。

丰凶才反手，扪腹愧微躯。

姜特立

姜特立　喜雪

阴宰弄精神，空中舞玉尘。

入檐灯影乱，折竹晓声频。

照幌光侵曙，欺梅气压春。

老夫贪快赏，呵冻拂乌巾。

姜特立

姜特立　喜杨方叔见访

忆别西风首重回，今朝相见笑颜开。

梅花腊底思君语，桃叶春前望客来。

足健尚堪凌秔{左虚右亢}，诗工未许继堆貀。

山园近日新成趣，要相携把酒杯。

姜特立

姜特立　喜雨

昨宵榾榾车声喧，人情嗷嗷不得眠。

今朝一雨忽大足，人声车声俱寂然。

吁嗟血汗滴焦土，寸寸灌田亦良苦。

天工作用瞬息间，百顷平畴如翠羽。

须知造物心至公，远近高下皆一同。

岂唯吾里俱有岁，一凉到骨恩无穷国。

昊天昔道高难测，试听神龙驱霹雳。

尔农一饱不自知，为尔哦诗歌帝力。

姜特立

姜特立　喜雨

身居焰焰祝融堆，一夜西风卷雨来。

酷吏手中逃得活，故人别后共衔杯。

姜特立

姜特立　喜雨寄曾少卿

畎亩欲龟坼，好雨忽滂沱。

豪民不蓄谷，一旱将如何。

早晚炊香秔，呼奴蒸瓠壶。

为我讴一曲，便是击壤歌。

皆由使君恩，盛德致时和。

岂有六七月，溪流扬素波。

尔民亦何知，饮食输王租。

诵我喜雨诗，百世永不磨。

姜特立

姜特立　喜仲春有闰

仲春闰月天声佳，天岂有意迟群葩。

天公正为老人设，剩添一月延韶华。

今春计日百二十，不比严霜烈日空增加。

良辰好景不易得，此日讵可容易过。

汉家天子赐甲子，所见殆可儿童夸。

直须烂醉答造物，秉烛列炬惊林鸦。

姜特立

姜特立　戏呈赵舜臣觅酒二首

毕君瓮下心成缚，屈子江边又独醒。

赖有东阳贤府主，不嫌驰骑送寒厅。

姜特立

姜特立　戏呈赵舜臣觅酒二首

兵厨酿乏吻生烟，阮校如今作赘员。

却怪渊明便归去，酒材犹自有圭田。

姜特立

姜特立　戏题

乐天妙语过鸡林，平处犹为治世音。

豁达如今唯李老，不妨风月自閒吟。

姜特立

姜特立　戏张时可

南湖堂上著彭宣，结得襄王梦里缘。

试问傍人鸥与鹭，何如随步小婵娟。

姜特立

姜特立　虾蟆

周公洒灰垂典教，为尔朋徒多取闹。

如今大索不相容，省口何如且泥淖。

姜特立

姜特立　暇日家人馈酒食

王度清夷无忌讳，私家甘旨自充庖。

不须乞食歌姬院，自有佳人送酒肴。

姜特立

姜特立　暇日叹日月之逾迈念吾生之几何感而成章

密移不自觉，猛省却堪惊。

红颜去不返，白发来无情。

劫秦气何用，袒汉力莫争。

求胜竟无术，陶然任此生。

姜特立

姜特立　夏日奉天台祠禄

青衣挥箑卧藤床，翠袖携壶过酒浆。

蝟腹出波烹芡实，褭足和露擘莲房。

相呼时入鸡豚社，独坐曾无雁鹜行。

便是赤城真隐吏，不须刘阮更相将。

姜特立

姜特立　夏夜露坐

脱帻思悠哉，峥嵘望斗魁。

好风蘯末起，清兴月边来，

天地供吟笔，星河落酒杯。

神仙去不远，便欲跨蓬莱。

姜特立

姜特立　夏月山中闻莺

深山五六月，犹自有莺簧。

吸满幽人听，何如入建章。

姜特立

姜特立　香风楼

太乙真人一叶莲，浮游万顷思悠然。

我今不愿瀛洲去，愿作香风水上仙。

姜特立

姜特立　香菌出括苍山谷中其味香滑绝妙昔尝欲献之寿康终不敢也

薰蒸应地德，香滑异园蔬。

天花非尔伦，金芝恐其余。

雅宜斋庖荐，不受羊羹污。

将欲献天子，谁为达区区。

姜特立

姜特立　小池观鱼

戏投饼饵方塘上，无限鱼儿翻翠浪。

向来瓠瑟听遗音，今日梅山识清唱。

姜特立

姜特立　小蛮

小蛮方艳色，老傅已华颠。

念彼当春花，能得几时妍。

劝君莫留花，花亦悲流年。

姜特立

姜特立　小桥

小桥横野涧，物色自阴清。

终日相晤语，松声与水声。

姜特立

姜特立　小孙纳妇

庆事集朋亲，孙枝喜气新。

歌云停碧落。舞雪眩青春。

暖日花君子，清樽酒圣人。

一春行乐地，不负牡丹辰。

姜特立

姜特立　晓晴

晴光弄晓色，云物共昭回。

岂唯山川豁，觉我怀抱开。

便欲御冷风，飘摇跨蓬莱。

不视人世间，往往隔嚣埃。

【卷08】

姜特立

姜特立　效乐天体

田宅不多终是有，园池虽不胜如无。

三平二满人间少，此乐唯应属老夫。

姜特立

姜特立　谢人惠诗二首

炉鎚锻鍊不遗力，造化穷皱无遁情。

每对时人思杜老，不知能事属先生。

姜特立

姜特立　谢人惠诗二首

九攻莫下墨子守，一矢难摧飞卫锋。

始悟从前最高着，向来未肯付渠侬。

姜特立

姜特立　谢杨诚斋惠长句

平生久矣服时名，况复亲闻玉唾声。

便拟近师黄太史，不须远慕白先生。

巨编固已汗牛积，长句尤能倚马成。

今日诗坛谁是主，诚斋诗律正施行。

姜特立

姜特立　心迹

心迹清虚绝点尘，更无俗虑得相亲。

可怜一片浮云性，付与逍遥自在人。

姜特立

姜特立　辛亥春夜雪忽积竹松欹折过半

夜来雪积不可料，晨起压尽庭前花。

道松俯偻若揖客，江竹离披如倒戈。

沙头寒重雁不起，门外日高人未过。

此时薪米不易得，晨突有烟能几家。

姜特立

姜特立　辛亥上冢

寒闺守节少年时，志凛冰霜不可移。

追远积成千古恨，报恩宽作十年期。

此生不愧先君死，后世应传寡妇碑。

兰若栖神安稳在，遗言今日九原知。

姜特立

姜特立　辛亥夏余将广旧庐偶读栾城李方叔新宅诗篇是时子由方治长有余年七

颍滨七勀　无住著，我室初成四十七。

前贤蚤达尚如斯，我已多公五千日。

屋成作客可十年，此老八十终斯言。

我今追公尚一纪，来日盈缩犹茫然。

制衣起屋俱犯戒，无屋无衣两为大。

世间万事且随缘，运海巢枝俱一快。

姜特立

姜特立　°居觅竹栽

辟畴事庐井，物色费经营。

正拟一廛足，便怀三径情。

吾居恐全俗，君圃有余清。

急欲就佳趣，哦诗乞翠茎。

姜特立

姜特立　新居觅竹栽

觅橙曾有句，乞竹可无诗。

好轰东南干，同为风月期。

根丰宜地力，萌达趁春时。

他日如相过，清阴满酒卮。

姜特立

姜特立　修谒

仙尔事修谒，篮舆近村。

田夫不避客，袖手立衡门。

姜特立

姜特立　修竹为王俊卿园正赋所居也

入门见修竹，兹士已可人。

不必问寒温，使可饮清醇。

此兴谅不浅，此意亦已真。

安得王子猷，相与共卜邻。

姜特立

姜特立　续丽人行

画师不作春风面，岂是玉容容易见。

动人正在阿堵中，妙处犹须著歌扇。

沉香亭边初睡起，{上髟下真}发珑忪薄梳理。

欠伸背面故作妍，半靥墙头出桃李。

画成众目争回顾，只欠孙娘折腰步。

似见人见愁杀人，始是人生肠断处。

愁肠易断可奈何，古往今来此恨多。

君不见李夫人，不肯回身年汉君。

又不见杨太真，拥行莫恋属车尘。

自古蛾眉多蠹国，玉颜画就还伤神。

姜特立

姜特立　学道

学道不须奇，无为胜有为。

气平无间断，心静自清夷。

意钓非关饵，行歌不为诗。

随缘皆自在，何患不期颐。

姜特立

姜特立　雪后双溪城外

雪消閒出郭，骑马踏山桥。

池响冰澌落，泥融雁齿消。

姜特立

姜特立　雪晴

六出弄阴机，新晴闲夕晖。

余过随雁去，残雪带春归。

姜特立

姜特立　寻春

选胜寻春莫预期，风和日暖即佳时。

行庖草草何妨事，明日阴晴特未知。

姜特立

姜特立　压酒

酒到刘伶坟，斯人已枯槁。

不如营糟丘，吾将此中老。

姜特立

姜特立　牙将脱龃龉牴牾时或隐痛戏成

摇齿不可仗，反侧如小人。

王陵虽少戆，信越终难驯。

鲁卫固小弱，秦晋依强邻。

更托辅车势，庶以活吾身。

姜特立

姜特立　雅志小饮适宽仲送相州法醖并竹萌同至

相州昼锦堂厨醖，卫国淇川岸竹萌。

二物烦君走分饷，时哉乘兴倒瑶觥。

姜特立

姜特立　迓木詹事

出郭转萧瑟，寒溪生素波。

茅檐迎日暖，枫岫占秋多，

从宦嗟吾懒，流年奈尔何。

念归应不远，新菊已缘坡。

姜特立

姜特立　岩泉别诸弟

久矣忘乡井，归人问故蹊。

无金随力散，有柱把诗题。

初见心增喜，临分意转迷。

人生重恩意，去住两含凄。

姜特立

姜特立　罨菜

梅山罨菜胜羹藜，怪见宾筵玉筹齐。

大似雪堂真一酒，绝胜金谷韭蓱齱。

姜特立

姜特立　杨诚斋作日屋名小晹谷次其韵

旋规晹谷敌霜天，掩映金乌上紫烟。

困睡不愁挥瓮付，坐吟无复耸诗肩。

姜特立

姜特立　杨方叔过访送行

遥传轩盖度西冈，亟返柴车喜欲狂。

不惮除堂十夫费，且谋解榻半窗凉。

归途送目云千垒，别夜寻诗月一方。

何日重来慰牢落，梅山花发待传觞。

姜特立

姜特立　仰和令制腊中三白

六花纷委地，随物赋圆方。

未戒土牛候，先呈玉马祥。

月孤难耀彩，句妙与争光。

不独夸三白，深宜熟五粱。

姜特立

姜特立　养鸡抱犊摩诘语也戏广其说

云里养鸡非是达，山头抱犊未为真。

何如老奉閒香火，醉卧林间了此身。

姜特立

姜特立　野步

江山客思满，云水稻田空。

日坞悬秋实，霜林坠晚红。

姜特立

姜特立　野步

晚来行野色，晴意满江山。

旧得贫中乐，今於老后閒。

渊明五柳下，颜子一瓢间。

此道如能会，孤标下可攀。

姜特立

姜特立　野步

倚杖立江干，丹枫叠嶂寒。

何人三昧手，画我看秋山。

姜特立

姜特立　野居

野居富薪炭，一暖敌重裘。

虽无四方味，鱼鳖亦易求。

古人爱山林，岂为口腹谋。

箪瓢颜不舑，乐道固无忧。

姜特立

姜特立　野蔷薇

拟花无品格，在野有光辉。

香薄当初夏，阴浓蔽夕晖。

篱根堆素锦，树杪挂明玑。

万物生天地，时来无细微。

姜特立

姜特立　野意

谢安高卧向东山，白传分司雒水湾。

宾朋歌舞欢娱处，只在山光水色间。

姜特立

姜特立　野坐

野坐花飞片，溪行水涨痕。

山中閒日月，世上别乾坤。

姜特立

姜特立　叶叔佐妻挽诗

元是毗耶女，莱嫔居士家。

一门函佛界，三子摘天葩。

积累千金富，追迎百两车。

合书贤妇传，遗像俨笄珈。

姜特立

姜特立　叶仲修令其子携所作求诗

雅道去已久，拘回良独难。

须求正知见，莫学小波澜。

父子专计律，风骚逼将坛。

如今寄佳句，那复阿蒙看。

姜特立

姜特立　曳杖

曳杖度林樾，晴光破衰颜。

好鸟忽相鸣，觉我身世閒。

身世谁自觉，此妙吾独观。

正以静得之，乐哉天地宽。

姜特立

姜特立　夜半

夜半霜铺瓦，浑如水泼衾。

炉红朝易起，衣重老难任。

姜特立

姜特立　夜饮

风高霜挟月，酒暖夜生春。

一曲清歌罢，华胥有醉人。

姜特立

姜特立　夜永

夜永醉还醒，雘鸡已有声。

衾寒霜令急，木落睡魂清。

姜特立

姜特立　谒茔

新晴冲晓谒先茔，颇爱山行竹树清。

日午未须回俗驾，且留趺坐听松声。

姜特立

姜特立　一年佳节惟立春元夕并在一日亦盛事也灯火笙簧处处有之斗城且尔况

揭地东风作晓晴，峭寒别一是般清。

五更彩燕归铃阁，一夜金莲撒斗城。

岁稔歌谣欣越俗，酒阑魂梦绕神京。

几多携手天街月，行听帘帏笑语声。

姜特立

姜特立　一年佳节惟立春元夕并在一日亦盛事也灯火笙簧处处有之斗城且尔况

公堂宴处万灯明，灶鼓冬冬脆管清。

莫厌青裙分作队，那无艳粉笑倾城。

甘心挝鼓投荒裔，敢望传柑近上京。

咫尺宾朋若胡越，语音嘈杂隐雷声。

姜特立

姜特立　一年佳节惟立春元夕并在一日亦盛事也灯火笙簧处处有之斗城且尔况

试听楼头报几更，暗尘渐歇夜方清。

但知贪赏千家月，不问滞留三里城。

延得簪缨还洞府，移望星斗下瑶京。

道心与俗元无碍，感耳何嫌下俚声。

姜特立

姜特立　移菊

旋移菊本对兹辰，汲洒清泉浥细尘。

底事今犹这个在，向来曾是惜花人。

姜特立

姜特立　移瑞香

少年无酒答群葩，投老逢春鬓已华。

今日对花无意思，花应怜我我怜花。

姜特立

姜特立　乙卯春自郡归赏牡丹适有故意回唯魏紫略放二头

归早开迟两寂寥，经年不见董妖娆。

芳心未展缘何事，半是閒愁半是娇。

姜特立

姜特立　乙卯春自郡归赏牡丹适有故意回唯魏紫略放二头

梦想看花昆意浓，归来底事别花忙。

魏家姊妹知人意，先试春风半面妆。

姜特立

姜特立　乙卯元宵多雨

腊前雨势已翻盆，腊后淋淳到上元。

灯火不张蟾彩暗，笙箫有禁靋声喧。

麦田闻道水盈尺，里巷想应泥设门。

闷坐孤吟无好况，三杯冷落对黄昏。

姜特立

姜特立　乙卯元宵多雨

连年旱气民愁食，及至春来又雨霖。

湿麦卧泥难辨草，寒蔬入市贵如金。

灯辉不到愁人眼，节物空惊老者心。

且喜今朝日光出，更须风力扫重阴。

姜特立

姜特立　乙卯中秋月色彻晓喜而有赋呈诸亲旧

客来暮霭尚周遮，客坐乾坤见物华。

万里更无云吐叶，一天唯有桂开花。

肃霜青女令先布，专夜嫦娥意太夸。

便欲从兹凌汗漫，不知何处上仙槎。

姜特立

姜特立　乙卯种牡丹

课仆舁丰壤，辛勤种牡丹。

不知从此去，更得几春看。

姜特立

姜特立　忆仲子

吟哦五字有规模，妙处时时亦起予。

送老百年将付汝，岂知颜如请吾车。

姜特立

姜特立　因凤赞皇平泉草木记有感

平泉草木频移主，西雒园池几换人。

但把风花观世界，莫将金石认吾身。

姜特立

姜特立　因赴郡会入城

十年林下自由身，已放严光作外臣。

终日奔驰非我意，有时嚅嗫失天真。

庞公不合来城府，梅福如何走市尘。

策蹇明朝且归去，故山猿鹤自相亲。

姜特立

姜特立　因见市人以瓦缶莳花屋上有感

城中寸土如寸金，屋上莳花亦良苦。

因思离宫与别馆，南至九崇北鄠杜。

东西延袤八百里，桥梁褭空七百柱。

伤哉好大荒主心，岂识世间蓬筚趣。

一邱一壑吾辈事，随分园池何用许。

我今度地山一隅，栽柳栽花已无数。

姜特立

姜特立　吟诗

平生性僻爱吟诗，驱使风光如使儿。

纵横妙用无凝滞，问著机缄自不知。

姜特立

姜特立　吟诗

四始诗之至，源充治世音。

后来无郑卫，蛙蚓谩呻吟。

姜特立

姜特立　饮酒

平生嗜酒不耽酒，不爱深斟爱浅斟。

嵇阮讵能知此味，可怜一世只醺沈。

姜特立

姜特立　应致远谒放翁

双溪雪消水生波，有客袖句来相过。

自言平生有诗僻，摆落世故工吟哦。

不愿垂腰连六印，不愿爰田封万户。

唯於前辈识苏黄，却向古人窥李杜。

呜呼断弦谁续髓，风雅送丧骚人死。

三山先生真若人，独将诗坛壁孤垒。

此翁笔力回万牛，淡处有味枯中膏。

有时奇险不可迫，剑门石角钱塘涛。

源充不嗣江西祖，自有正宗传法乳。

请君去直箭锋机，归来听我禾山鼓。

姜特立

姜特立　莺答

自是山禽侣，徒因语得新。

不堪供贵玩，却作李山人。

姜特立

姜特立　永日

永日静无聊，空庭散郁陶。

憩禽猜落果，乳雀趁飞毛。

姜特立

姜特立　咏蚕

{左亻右蠡}{左亻右蠡}屡神化，宛宛始成室。

生从五泰初，事至三起毕。

利物先遭烹，谋身自无术。

衣被遍四方，丘山计端疋。

岂知骄奢主，结绮踪游逸。

剪彩满园林，光辉艳风日。

理宜得败亡，此道天所疾。

礼经重亲蚕，一缕知自出。

大禹恶衣服，仁俭由圣质。

我本生田家，蚕织尝究悉。

初不耻缊袍，一暖志愿讫。

姜特立

姜特立　咏閒

一年閒有十年功，十岁如将百岁同。

此去得閒犹未已，向前日月尽壶中。

姜特立

姜特立　咏菊

菊禀金天精，劲气凌风霜。

水流山下潭，饮者寿命长。

泛我杯中物，染我诗句香。

所以陶徵君，爱之不忍忘。

姜特立

姜特立　忧患中作

吉凶既同域，忧喜亦同途。

万缘互起灭，谁能久欢娱。

欢娱既不久，悲恨常与俱。

唯有嵇阮辈，乃能脱囚抱。

一醉了生死，岂复念区区。

小儿玩造物，造物亦戏渠，

举世忧其忧，放浪乐有余。

姜特立

姜特立　幽事

幽事春来早，晨兴即启阍。

扫梁延燕子，插榗护龙孙。

数日招宾友，先期办酒尊。

淋漓衣袖湿，不管渍春痕。

姜特立

姜特立　幽事

日日营幽事，时时有好怀。

雨园残竹粉，风砌落松钗。

伴蝖行花迳，听蛙傍水涯。

穷通了无谓，不必更安排。

姜特立

姜特立　游赤松小桃源

仙山千叠拥云屏，行到桃源境更清。

坐久令人思谢傅，欠渠低唱两三声。

姜特立

姜特立　游鼓山喝水岩

昔闻鼓山名，未到鼓山寺。

胜游不易得，一失恐难值。

今朝忽勇猛，便作入山计。

虽无济胜具，尚可策疲致。

松下止呵导，山前屏车骑。

仰窥白云峰，俯蹑青螺髻。

半天开佛刹，杰阁照金翠。

路穷两崖间，巨石擘元气。

何年泻白虹，一喝回狂势。

冲波落山后，余务泄厚地。

山灵畏定力，仙鬼吝幽閟。

至今千仞底，不见波流驶。

寻师水倒回，卓锡泉涌沸。

异事惊倒人，此理本无二。

亭边数苍石，刻画几大字。

顾怜身后名，惨戚当时意。

茫茫千万古，存灭可胜记。

灰劫同一尽，要自济儿戏。

不知生前酒，对石聊一醉。

醉到无何乡，却就僧床睡。

姜特立

姜特立　游三岩

一见便非凡世界，恍然兜率化成宫。

未分混沌天无巧，已凿豦豣鬼有功。

百尺飞泉晴亦雨，四时阴穴夜吹风。

莫将俗驾污仙境，明日红法在眼中。

姜特立

姜特立　游叶丞相园有感

费尽心灵用尽功，林间台榭巧玲珑。

可怜花木无愁思，不见主人依旧红。

姜特立

姜特立　游叶丞相园有感

功成三径欲归休，结束池亭处处幽。

花木成时春更好，如何不作百年留。

姜特立

姜特立　友人招饮适云气大作雨意甚凉

永日南薰入舜琴，故人邀我共披襟。

歌姬可是能留客，故遏行云作午阴。

姜特立

姜特立　有感

六年归老掩柴扉，今日天涯有所思。

山阻雪深无去路，凄凉只咏四愁诗。

姜特立

姜特立　有感

滴水添壶箭，跳丸叠崦嵫。

只夸颜似玉，不觉鬓成丝。

姜特立

姜特立　有感

巍峨厦屋起千间，便作朝廷第一官。

几个得归仍得老，可怜一世不曾閒。

姜特立

姜特立　有感

少年如晓行，志竟多閒佚。

老如夜还家，行李自迫怵。

向来轻寸阴，此去惜余日。

已往不可追，未来嗟莫失。

昔人秉烛游，不为杯中物。

姜特立

姜特立　有客

有客访山间，愁襟一笑宽。

青灯亲软语，薄酒缓清欢。

姜特立

姜特立　又赋如山

如山堂上好登临，罗列堂前紫翠岑。

万古烟霞供坐啸，四时风月伴閒吟。

海鸥心性沧洲远，野鹿精神草树深。

却笑井蛙并辙鲋，只知缺甽与蹄涔。

姜特立

姜特立　右寄此诗后忽得简云儿曹亦寄五言用韵毕同殆一段佳话遂再赋长句

天性固自同，学问亦有源。

胡为两章句，韵韵皆蝉联。

有如五音作，琴瑟随宫悬。

排比不乱行，又似贯珠然。

窃意予父子，与公有世缘。

精神所交感，默契难言诠。

书来亟报我，故事前无传。

欲将此段奇竟入佳话编。况复惠新句，

律吕递相宣。

姜特立

姜特立　幼子娶归

六十得幼子，薄者以为嗤。

新妇拜阿翁，兹事在何时。

翁今已八秩，又见儿妇归。

不远年岁间，更作弄璋诗。

姜特立

姜特立　余卜居偶得山水之胜喜而赋之

寒士把茆聊盖头，岂假山水寻清幽。

偶然驻足得胜地，造物所赋非人谋。

有山无水清晖减，有水无山爽致卑。

流水青山屋上下，此妙唯许坡公知。

姜特立

姜特立　余丞相薨长沙

一纪归来老薜萝，须知养寿是蹉跎。

几人尽向忙中去，我比时贤日已多。

姜特立

姜特立　余垂老於居之西偏营面对南山一峰卓然榜曰如山盖取诗人意也

一峰高插丙丁间，南极星光伴我閒。

不向仙君乞如愿，只从造物觅如山。

姜特立

姜特立　余方悼亡适山圃牡丹芍药盛开赋长句

白巾对红艳，哀乐自不同。

缅彼古之人，拔去体法中，

亲丧至呕血，悲涕固无从。

不哭即饮酒，陶然醉为乡。

吾爱蒙庄子，鼓盆歌慨慷。

吾笑潘河阳，忍泪赋悼亡。

自古皆有死，生灭固其常。

生也根一气，死焉归渺茫。

钏情虽我辈，达节圣所臧。

且日饮无何，久久永相忘。

姜特立

姜特立　余曩官都下有一铁瓶甚古贮汤宿火以供朝谒归来置床下有年矣偶一日

冶铸求来不记年，贮汤宿火早朝天。

如今冷落浑无用，且与鸱夷伴醉眠。

姜特立

姜特立　余年六十始入侍禁庭数月又直春宫

新年出小劫，今日真储宫。

天道周必复，物情穷则通。

春丛无寒荣，秋畲得晚丰。

勿悲夕阳句，犹胜吾家翁。

姜特立

姜特立　余无常产癸亥岁方舍穑事

往岁事耕稼，正以饭不足。

今年不服田，賸有代耕禄。

种瓜与爇蔬，未免课童仆。

四体不复勤，有愧前修躅。

姜特立

姜特立　余行年七十有七腰围顿减殆不胜衣齿亦摇脱可念也

衰鬓已凋渊岳，便腹顿减边韶。

陋姝何必丰脸，烂饭须要长腰。

姜特立

姜特立　余有仲子之戚九日亲故携酒访我於梅山之上因咏昔人诗人情皆向菊天

九日上梅山，愁心卒未安。

人情皆向菊，天意独摧兰。

管女不及嫁，莱衣空自寒。

牛山多感慨，把酒泪阑干。

姜特立

姜特立　余有足疾因感柳子厚跂乌篇

跂乌肖翘丛薄间，低头塌翅人所怜。

既无三足相疑妒，恐可夤缘到日边。

姜特立

姜特立　余壮岁尝假居塔山寺后三十年重到赋二绝

故山重到思依依，不见霜眉雪顶师。

三十年间真一梦，夜檠犹记读书时。

姜特立

姜特立　余壮岁尝假居塔山寺后三十年重到赋二绝

一堕红尘六载余，黄金不杂白髭须。

向来猿鹤应相问，瑠合犀瓶无羔无。

姜特立

姜特立　鱼燕

拍岸鱼遗子，排檐燕引雏。

有生俱有欲，情爱岂其无。

姜特立

姜特立　渔舍

渔舍枕沧湾，如游赤壁间。

羡鱼虽迹似，匪钓却心閒。

松古龙千尺，溪清玉一环。

无人相伴醉，沙觜弄潺湲。

姜特立

姜特立　渔舍

渔舍时时须一到，水光山色净相亲。

玉肌花貌不须替，自有阳台行雨人。

姜特立

姜特立　渔舍感秋

小筑瞰清流，人閒境更幽。

蒹葭寒带水，蟋蟀静吟秋。

姜特立

姜特立　渔舍新成

旋规渔舍傍溪山，山转溪回翠竹间。

閒看羽觞行诘曲，戏拈竿线弄潺湲。

浮家不入分风浦，归棹休寻落照湾。

谩说五湖烟浪好，几人险处得心閒。

姜特立

姜特立　虞察院生日

新开弦管召天和，喜气悠扬际海涯。

向晓金焦称寿处，欢声更满使君家。

姜特立

姜特立　虞察院生日

自辍清班素望崇，凛然争仰柏台风。

大奸钜猾宜深屏，且避当年御史骢。

姜特立

姜特立　虞察院生日

向来施设局苕川，荒政方劳问计然。

今日雄藩得长袖，请君著眼看回旋。

姜特立

姜特立　虞察院生日

雨晹时若赖君侯，万室欢呼庆有秋。

不论高原并下隰，民间稌黍一时收。

姜特立

姜特立　虞察院生日

今年旱火欲烧空，尽是忱诚默祷功。

尊酒豚蹄亦何用，使君心自与天通。

姜特立

姜特立　虞察院生日

使君决遣烈秋霜，不许乌衣立坐傍。

一吏持毫供点染，向来雁鹜不成行。

姜特立

姜特立　虞察院生日

锄飇除荒政若神，俗安民靖绝纷纭。

清宵不见犬吠盗，绿野更无羊败群。

姜特立

姜特立　虞察院生日

下车好语敬书绅，诚意区区只为民。

今岁年丰米狼戾，更须通变惠斯人。

姜特立

姜特立　虞察院生日

天诏飞传速置邮，双溪门外足行舟。

橙黄橘绿风光好，并看西湖十里秋。

姜特立

姜特立　虞察院生日

文章近古追前辈，政事方今绝后尘。

聊佩左符犹未称，好归黄阁试经纶。

姜特立

姜特立　虞丈以伤物遂再赋

省口须知亦省缘，食经尔雅不劳编。

山中且纵无肠子，海上长随踞壳仙。

凡物身中皆有佛，何人性里独无天。

反骚正得诗人意，读罢新章为怃然。

姜特立

姜特立　虞丈以伤物遂再赋

古来儒墨本同源，罪福区区不足编。

燕飨正须依孔圣，慈悲何秘异金仙。

静思有物参元化，府视含生共一天。

梁武汉明俱泥佛，得言失旨岂其然。

姜特立

姜特立　雨霁立门外见万山葱翠如颇自喜得独占山居之胜因得乱道一联遂足成

吾庐何处是，野色满方壶，

野色满方壶。一水长来绕，

千峰不用呼。偶然成择胜，

幸尔慰归愚。问讯曲湖老，

何时访老夫。

姜特立

姜特立　雨中岩桂

社后十日雨，坏却山桂化。

不见日车行，但见雨脚斜。

闷坐室何有，辞眠情不佳。

安得万里风，浩荡吹晴霞。

姜特立

姜特立　欲雪

啸侣饥鸢愁古木，啅群冻雀聚疏篱。

一庭寒意沉沉静，正是江天欲雪时。

姜特立

姜特立　谕亡了

死固汝可怜，生亦我所爱。

生死两相缪，吾将解其会。

姜特立

姜特立　遇题

平生疏散性，万事皆真率。

唯於五字城，如用萧何律。

为官既无称，治生亦无术。

护落每如斯，一长何足述。

姜特立

姜特立　遇雪

艰难要经历，勿为居所移。

方北冒雪行，有愧在家时。

杯酒全无力，春寒易着肌。

谁能念此老，团坐有痴儿。

姜特立

姜特立　元宵小饮游人填塞殊可厌

一灯何似千灯，千灯争如一月。

虽云屋下荧煌，不若空中皎洁。

笙歌万井喧哗，车马九衢填咽。

老子静对婵娟，自是一般奇绝。

混沌灯意略同，矫俗救奢良诀。

姜特立

姜特立　月

万古长空月，亏盈不计年。

魄生蟾共没，光满蛤同圆。

姜特立

姜特立　月俸至

禄厚君恩得，才疏德性迂。

入门随手散，不作守钱愚。

姜特立

姜特立　月下

晚来暑退坐前墀，嫋嫋南薰动翠微。

便欲乘风游汗漫，白云顶上玩清辉。

姜特立

姜特立　云岑

云岑抱秋阴，水木起夜色。

原野渐萧条，田禾卷阡陌。

姜特立

姜特立　云岑

云岑抱秋阴，水木起夜色。

原野渐萧条，田禾卷阡陌。

姜特立

姜特立　云山

茫茫几云山，中有万古人。

人间有生死，出没如浮云。

山云有销歇，世人无断绝。

所以西方尊，不言生与灭。

姜特立

姜特立　再悼邦节弟

满腹书何用，谋身事竟非。

中堂亲尚在，私室子畴依。

人去惊沤没，秋来愁雁飞。

它时风雨夕，想忆泪沾衣。

姜特立

姜特立　再赋如山

小堂草草屋三间，暇日徜徉养寿閒。

揭榜如山还自笑，何人不老似青山。

姜特立

姜特立　再赋醒心亭

小桥枕沧湾，一水绕清激。

横来莫知源，委去无寻迹。

戏鱼时度浅，好鸟忽鸣寂。

堂坳隐空豧，竹树閟寒碧。

朝霏兴朱栱，倒影汎瑶席。

仰窥一迳上，始觉藏深僻。

尚忆客中行，盘峤倦登陟。

峰回路忽下，溪馆曾休息。

高低相掩遇，景趣无终极。

朼来坐忘疲，欲去或穷夕。

安得青霞人，共此白云适。

姜特立

姜特立　再赋渔舍

皆言渔者乐，不知渔者忧。

方其未得鱼，蓑雨立寒流。

正可入图画，屋壁供王侯。

吕尚与子陵，工钓汉与周。

初不事钩饵，终日心优游。

我今筑斯舍，发兴在沧洲。

范子既伯越，去泛湖海舟。

季鹰思吴中，不为鲈鱼秋。

所以数君子，声名天壤侔。

我非真渔人，一酒万事休。

姜特立

姜特立　再和

合居琐闼荫庭槐，底事康衢走俗埃。

莫买渔舟便归去，好提鸿笔记方来。

湖山剩有诗神助，事业宁须官鬼催。

知道此纶未施用，出屯行矣扫云雷。

姜特立

姜特立　再赠汤仲辉

肥遁元无闷，躬耕亦自娱。

曲肱安陋巷，爱尔亦颜徒。

姜特立

姜特立　糟蟹呈虞察院

星分井鬼占高躔，琐细还书食馔编。

不作屈原醒到死，却同李白醉登仙。

濡涎唧唧生泉眼，閟息陶陶乐瓮天。

口腹固知能累德，为渠风味一轩然。

姜特立

姜特立　糟蟹呈虞察院

祸成篝火最堪怜，蒯索寒芦更与编。

细剔膏苏付馋子，却吟醉骨属诗仙。

沉冥并作南柯梦，混沌谁开太极天。

闻道将糖尤躁扰，解蒲投甑想骚然。

姜特立

姜特立　早朝

迷晓逆风飘漏远，惊秋堕叶响廊深。

五更又上篮舆去，忘却当年调笑吟。

姜特立

姜特立　早朝

欹眠侧耳数寒更，欲起未起心不平。

何似山间浑睡足，卧看红日上窗明。

姜特立

姜特立　赠方叔

世间旷士如君少，天下閒人似我稀。

一旷一閒无一事，只应鸥鸟共忘机。

姜特立

姜特立　赠染髭宋道人

道人染髭须，返老作年少。

虽得陆公怜，却被吕公笑。

道人尔休痴，百年终漏逗。

姜特立

姜特立　赠孙宰雪中招饮

令尹宣和气，冰花两度开。

德星方此聚，瑞应瞥然来。

玉篆萦红炬，天酥落酒杯。

相持索新句，惭愧谪仙才。

姜特立

姜特立　赠汤仲辉郊居

木桥横野水，竹迳踏晴沙。

桑苧交阴处，吸藏隐士家。

姜特立

姜特立　赠叶枢相

一别乡闾五十秋，今朝作意省松楸。

山川良是人民改，故旧无多岁月流。

不学钱侯夸驷马，聊同范子泛扁舟。

风流二老今重会，把酒殷勤说旧游。

姜特立

姜特立　赠曾少卿

我诵茶山诗，不识茶山面。

今朝逢嫡孙，论诗得关键。

李杜不再传，苏黄才一见。

茶山子有孙，夜光同一串。

故家妙人物，笔底波澜健。

何当直两锋，看取空中箭。

姜特立

姜特立　乍还里舍

十载弹冠始一归，暗惊草露湿征衣。

自怜犹胜辽东鹤，故旧相逢未尽非。

姜特立

姜特立　张致政挽章

上寿身仍健，荣封岁屡终。

无因拜庞德，空幸识王戎。

含玉亡遗恨，悬车近古风。

燎黄应不远，光宠贲幽宫。

姜特立

姜特立　招客赏菊

今年月有闰，菊花开较迟。

明年无赢缩，花开当及时。

有花与无花，摘蕊泛酒卮。

况是好时节，风日生光辉。

但愿身老健，长与花继期。

犹胜陶徵君，无酒空赋诗。

姜特立

姜特立　昭君

汉宫胡地真天壤，一别长门隔塞云。

莫谓琵琶慰行役，琴心不比卓文君。

姜特立

姜特立　之官婺州

一夕霜风扫翠微，宦情何似客情悲。

留连祖帐临分日，徙倚家园欲去时。

三载奉祠心似水，一番挈累鬓成丝。

高飞深泳惭鱼鸟，临水看云有所思。

姜特立

姜特立　直舍作小砌

直庐迫高墉，隙土止寻丈。

短人累残甓，围叟舁新壤。

方成一篑积，已觉寸心爽。

余芳分禁掖，痚翠眇林莽。

虽无昆阆趣，便有濠濮想。

绕吟消永日，静对延孤赏。

聊成儿女剧，终契山林往。

为语平泉公，经营毋太广。

姜特立

姜特立　致政张教授晚而买妾有女戏赠

隐君无妇几经时，暮景鳏居却未宜。

且喜中郎新有女，岂容白傅老无儿。

闺中不著玉川婢，天下应传京兆眉。

无计去陪汤饼客，花卿有子待歌诗。

姜特立

姜特立　中古

中古风俗醇，田野多贤人。

沮溺识孔丘，渔父辞伍员。

后世多薄俗，往往妖孽作。

小则为胜广，大则为莽卓。

物坏虫生之，俗坏奸生之。

古道日已远，呜呼其可悲。

姜特立

姜特立　中秋寓直东宫是夕当月蚀云兴不见

中秋令节每多阴，况复清居鹤禁深。

幸免虾蟆矜毒吻，不妨蟋蟀伴孤吟。

连旬病腹难容酒，独夜清眠不愧衾。

二八孤光应未阙，小楼犹得共登临。

姜特立

姜特立　中秋追和李方叔咏舞者

乐声催遍上华裵，回雪光中不见尘。

今日同间易惆怅，当筵踏月更何人。

姜特立

姜特立　中夏

正此恢台夏，园池绿节交。

高荷擎羽盖，新笋出旗梢。

姜特立

姜特立　种桃

种桃三百树，随处有开花。

来年三二月，便是武陵家。

姜特立

姜特立　重九

渊明颇爱重九名，我亦爱饱重九酒。

已办黄菊与红萸，唤起陶公为四友。

姜特立

姜特立　重题八咏楼

每到楼中忆沈郎，碑间文字烂生光。

四时山色藏烟雨，两派波光下夕阳。

湛辈仅能登岘首，召南元自爱甘棠。

英流已远空追想，附骥犹堪托短章。

姜特立

姜特立　重午和鞏教授韵

屈子沈渊日，年年旧俗忙。

佳人夸彩缕，稚子竞新裳。

铙鼓喧渔步，杯盘列象床。

山翁独无事，燕坐只焚香。

姜特立

姜特立　舟喻

楼船万险出惊湍，未到安坻未是安。

万一暗逢罗刹石，破舟覆族有何难。

姜特立

姜特立　骤寒拥炉

雪霰晓漫漫，天公剩作寒。

林梢栖白风，炉焰舞红鸾。

姜特立

姜特立　诸葛孔明

临发汉中时，精诚见表辞。

此心谁尽了，死后有天知。

姜特立

姜特立　竹翠

竹翠凉虚寝，炉薰养道情。

日长无一事，燕坐有余清。

姜特立

姜特立　竹杖

竹杖点湘斑，长随掌握间。

老来方得力，伴我一生閒。

姜特立

姜特立　拄杖

脚力未须扶，时时踏莎迳。

爱君如友生，伴我山行兴。

姜特立

姜特立　追感三朝遭遇今如一梦

本是蓬筚姿，偶作帝王客。

日日上金门，时时分玉食。

自忘身世贱，不觉仙凡隔。

几多贤达人，饥寒卧空泽。

姜特立

姜特立　追送虞察院

夜半小溪饮，酒深增别情。

客随舟共远，诗与雪俱清。

严濑云木冷，富春烟水平。

故人相忆处，应过凤凰城。

姜特立

姜特立　子陵

足加帝腹狂奴态，自是君王礼数宽。

四海但知天子贵，先生只作故人看。

姜特立

姜特立　子陵

不为故人屈，清名日月高。

当时若相汉，不过比元侯。

元侯功易歇，子陵名不灭。

所以想孤风，犹如隔前日。

姜特立

姜特立　子陵祠堂后两崖对起可高百丈或者指为钓台

壁立双台百丈余，如何竿线掷空虚。

时人不会先生意，只钓清名不钓鱼。

姜特立

姜特立　子陵濑

不为故人出，出则将如何。

交道古难终，岂唯畏虞罗。

萧何丰沛旧，未免投金科。

先生诚高哉，无愧紫芝歌。

姜特立

姜特立　子美

仓卒朝行在，间关到蜀都。

维舟绵江上，卜宅少城隅。

药市桥春过，江村酒夜沽。

风骚天不靳，故遣走荆吴。

姜特立

姜特立　自和

喜报纡芳轸，深期办酒壶。

兴来更唱和，耳热自歌呼。

正可谈风月，何须较智愚。

吾今方息驾，无复问征夫。

姜特立

姜特立　纵目

纵目郊原乱絮飞，好风娇叶弄天机。

白滩半露溪新瘦，绿树初圆山正肥。

姜特立

姜特立　足弱

足弱老态增，颠仆人共骇。

无趾真吾师，天刑乌可解。

姜特立

姜特立　足弱二首

八十颓龄血气微，杖而后起固其宜。

尧夫有句君听取，脚力衰时药不医。

姜特立

姜特立　足弱二首

脚力虽云弱，心灵尚宛然。

休轻刖孙膑，犹解杀庞涓。

姜特立

姜特立　足弱感刘宾客跛牛叹

刘子怜跛牛，行将就庖宰。

云斯竟不免，觳觫有何罪。

为善无近名，月刀用则匮。

庄氏其至言，超然出形器。

姜特立

姜特立　足弱再赋

四大假合成，足弱非我病。

但作如是观，乃悟真实性。

当时维摩诘，聊示世间身。

凡欲问疾者，正堕烦恼因。

我若於尔时，便当作礼去。

病既无从生，自有欢喜处。
