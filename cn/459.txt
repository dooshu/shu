张岱诗文集 - 夏咸淳辑校
　张岱诗集
　　四言古诗
　　　快园十章
　　　述史十四章
　　　琴亡十章
　　　戒杀诗三章
　　　礼宗十章
　　五言古诗
　　　孔子手植桧
　　　子贡手植楷
　　　瑞草溪亭
　　　观海八首
　　　素瓷传静夜
　　　枫落吴江冷
　　　竹月二首
　　　节妇篇为徐太君赋
　　　窆石歌
　　　和贫士七首
　　　和述酒
　　　和有会而作
　　　和挽歌辞三首
　　　江上数峰青
　　　焦山瘗鹤铭
　　　龙山观雪
　　　观山民所藏唐伯虎观梅图手卷
　　　龚春壶为诸仲轼作
　　　眉细恨分明
　　　山色有无中
　　　种鱼
　　　社集凤嬉堂
　　　看蚕
　　　画中剑客
　　　甲午儿辈赴省试不归走笔招之
　　　仲儿分爨
　　　雨梅
　　　鲁云谷医痘
　　　补贺云庵道兄七十寿诗
　　　舂米
　　　担粪
　　　百丈泉
　　　白洋看潮
　　　空翠难强名
　　　春江花月夜
　　　寿曹横琴七十
　　　雨洗中秋月倍明
　　　避兵越王峥留谢远明上人
　　　孝陵磨剑歌
　　　前山政可数
　　　和祁世培绝命词
　　　读郑所南心史
　　　借董伯音名山藏送还致谢
　　　毅孺斋头看陶去病诗
　　　吊倪文贞废宅
　　　为陆子茹起病
　　　姑苏张载元携琴访余今年政七十六寿作诗贺之
　　　种菊
　　　见日铸佳茶不能买嗅之而已
　　七言古诗
　　　兖州鲁府松棚歌
　　　月氐王头饮器歌
　　　木寓龙
　　　寓山士女游春曲
　　　闵汶水茶
　　　曲中妓王月生
　　　丙子岁大疫祁世培施药救济记之
　　　读陆放翁剑南集
　　　毅孺弟作石匮书歌答之
　　　读查伊璜三说
　　　祁奕远鲜云小伶歌
　　　洞箫度曲
　　　柳麻子说书
　　　赠王二公
　　　赠黄皆令女校书
　　　季夏十八日为山民弟夫人五十寿辰
　　　射虎行为周允恒四十寿
　　　赠俞戬季
　　　李玉成吹觱篥
　　　具德和尚灵隐寺落成刚值初度作诗寿之
　　　癸卯六月鲁云谷鱼兰盛开茶话终日赋谢
　　　万休师修大善塔
　　　寿陆癯庵八十
　　　为袁箨庵题旌停笔哭之
　　　延津剑
　　　寿祁止祥八十
　　　快读徐野公香草吟兼贺其公郎入泮
　　　偶题竹林七贤图
　　　谢周戬伯删定石匮书
　　　闻余若水先生苦节志愧
　　　登子弟夫人病起志喜并勖吾侄昼生
　　　白岳道兄寄怀张子诗步韵答之二首
　　　丙午长至为赵我法七十三初度
　　　种兰歌为孙旭阳解嘲
　　　金尔和文孙入泮
　　　周戬老七十九岁
　　　寿金方公七十
　　　寿沈完白八十
　　　杜功王八十寿
　　　戊申正月晦日金乳生禹陵胜会载笔记之（缺）
　　　胡贞岩弹羽化登仙留饮赋谢（缺）
　　五言律诗
　　　泰山
　　　云林阁三首
　　　灵谷寺四首
　　　项王祠二首
　　　湖磴庵二首
　　　山中冬月
　　　山居极冷二首
　　　五弟遭难不死作诗讯之二首
　　　瓶中梅影映壁上画梅影二首
　　　谢周戬伯校雠石匮书二首
　　　富阳
　　　桐庐
　　　常山
　　　玉山
　　　访登子重到故居四首
　　　甲午初度是日饿二首
　　　金山寺
　　　甲午次儿下第归二首
　　　西湖三首
　　　儿许造一小划船徜徉千岩万壑之间为老人终焉之计先以志喜三首
　　　解还友人借衣
　　　赠名子弟
　　　乙未初度
　　　雁声寒过雨
　　　谢纬止斋头秋兰二首
　　　送李商梅归襄阳二首
　　　灵隐飞来峰二首
　　　越中鱼兰今年独盛二首
　　　怀王李二道兄白岳、商梅三首
　　　怀毅孺八弟时有燕草之刻二首
　　　怀子威九弟二首
　　　挽俞道辨先生四首
　　　山民弟复还故居志喜四首
　　　赋得风入四蹄轻二首
　　　听太常弹琴和诗十首
　　　观女娘走二首
　　　山居弹琴
　　　初夏听鹂二首
　　　赋得看剑引杯长
　　　木犹龙二首
　　　丁未六月十日恭逢周戬伯道兄八十大寿弟有广陵之行不得跻堂躬贺先以小诗奉祝俚言博粲惟郢教之四首
　　　庚戌十月十二夜
　　　癸丑暮春兰亭后集寻得旧址有作四首
　　　咏方物三十六首
　　　戊午除夕
　　　己未元旦三首（缺第二）
　　　甲午年定图余以无田出籍二首
　　　喜雨三首
　　　赵公简北上二首
　　　阮圆海祖堂留宿二首
　　　丙申冬日访梵林上人兼订入社二首
　　　壬寅五月二十一日快雨有作二首
　　　癸卯除夕二首
　　　重游瑞草溪亭有怀燕客三首
　　　袁茂先夫人七十双寿
　　　读毅孺弟二游草有赠二首
　　　甲辰元旦二首
　　　剡溪赵孝义隐君七十大寿二首
　　　仲叔遗榇床朽堕地往殡宫哭之二首
　　　金乳生菊花三首
　　　野老哭十首
　　　己丑岁旦二首
　　　江西九仙山四首
　　五言排律
　　　刘忠端左都诔
　　　祁忠敏中丞诔
　　　寒夜闻霜钟二首
　　　俞母五十寿
　　　诗集补遗
　　和陶集
　　　和荣木四首
　　　和赠长沙公四首
　　　和酬丁柴桑二首
　　　和命子十首
　　　和归鸟
　　　和周家墓柏下
　　　和悲从弟仲德
　　　和五月中都还规林阻风二首
　　　和七月还江陵夜行途中
　　　和与从弟敬远
　　　和六月遇火
　　　和述酒
　　　和责子
　　　和有会而作
　　　和蜡日
　　　和读史述九章
　　寓山题咏
　　　水明廊
　　　呼虹幌
　　　让鸥池
　　　听止桥
　　　溪山草阁
　　　冷云石
　　　松径
　　　袖梅
　　　瓶隐
　　　回波屿
　　　志归斋
　　　酣漱廊
　　　铁芝峰
　　　寓山草堂
　　　柳陌
　　　豳圃
　　　试莺馆
　　　宛转环
　　　远山堂
　　　四负堂
　　　八求楼
　　西湖诗
　　　大石佛院
　　　小蓬莱奔云石
　　　火德祠
　　　芙蓉石
　　　玛瑙寺长鸣钟
　　　施公庙
　　　灵芝寺
　　　飞来峰二首
　　　岳王坟
　　　钱王祠
　　　于少保祠二首
　　　秋雪庵
　　　镇海楼二首
　　　伍相国祠二首
　　　吴山城隍庙二首
　　　西湖十景
　　　雷峰塔四首
　　外二首
　　　寿王白岳八十
　　　挽何柱史书台
　张岱文集
　　序
　　　石匮书自序
　　　一卷冰雪文序
　　　张子说铃序
　　　史阙序
　　　奇字问序
　　　老饕集序
　　　四书遇序
　　　昌谷集解序
　　　梦忆序
　　　合采牌序
　　　陶庵肘后方序
　　　桃源历序
　　　纪年诗序
　　　茶史序
　　　越绝诗小序
　　　水浒牌序
　　　补孤山种梅序
　　　赠沈歌叙序
　　　印汇书品序
　　　又序
　　　雁字诗小序
　　　大易用序
　　　诗韵确序
　　　历书眼序
　　　皇华考序
　　　夜航船序
　　　白岳山人虎史序
　　　博浪椎传奇序
　　　鸠柴奇觚记序
　　　一卷冰雪文后序
　　　廉书小序
　　　萧邱谵述小序
　　　孙忠烈公世乘序
　　　柱铭钞自序
　　　西湖梦寻序
　　记
　　　琅嬛福地记
　　　岱志
　　　海志
　　　越山五佚记
　　　西施山书舍记
　　　快园记
　　　兴复大能仁寺因果记
　　启
　　　贺鲁国主册封启
　　　迎一金和尚启
　　　丝社小启
　　　游山小启
　　疏
　　　龙山文帝祠募疏
　　　募造无主祠堂疏
　　　募修岳鄂王祠墓疏
　　檄
　　　征修明史檄
　　　斗鸡檄
　　　讨蠹鱼檄
　　　癸丑兰亭修禊檄
　　碑
　　　修大善塔碑
　　　普同塔碑
　　辨
　　　古兰亭辨
　　　春王正月辨
　　制
　　　戏册穰侯制
　　　戏册侯制
　　乐府
　　　荆轲匕
　　　渐离筑
　　　博浪椎
　　　伍孚刃
　　　赤壁火
　　　司农笏
　　　施全剑
　　　唐琦石
　　　景清刺
　　　天一研
　　书牍
　　　上王谑庵年祖
　　　与祁世培
　　　与毅孺八弟
　　　与陈章侯
　　　又与毅孺八弟
　　　答袁箨庵
　　　与祁文载
　　　与李砚翁
　　　与何紫翔
　　　与王白岳
　　　与张噩仍
　　　与周戬伯
　　　与包严介
　　　与胡季望
　　传
　　　家传
　　　附传
　　　五异人传
　　　余若水先生传
　　　鲁云谷传
　　　王谑庵先生传
　　墓志铭
　　　山民弟墓志铭
　　　自为墓志铭
　　　姚长子墓志铭
　　　周宛委墓志铭
　　跋
　　　跋梅花道人画竹卷
　　　题葆生叔画
　　　跋王文聚隶书兰亭帖
　　　跋祁止祥画
　　　跋蓝田叔米家山
　　　题仲叔画
　　　跋张子省试牍三则
　　　跋寓山注二则
　　　跋徐青藤小品画
　　　再跋蓝田叔米山
　　　跋可一云林笔意
　　　跋蓝田叔枯木竹石
　　　跋可上人大米画
　　　跋谑庵五帖
　　铭
　　　木犹龙铭
　　　又铭
　　　小研铭
　　　修改宋研铭
　　　紫袍玉带研铭
　　　小研铭
　　　松节研铭
　　　又铭
　　　瓷壶铭
　　　耶子冠铭
　　　竹皮冠铭
　　　石皮研铭
　　　又铭
　　　小研铭
　　　残铜水中丞铭
　　　谢纬止研山铭
　　　松橛研铭
　　　刘云研铭
　　　又铭
　　　只履研铭
　　　又铭
　　　端研铭
　　　莺研铭
　　　又铭
　　　宋研铭
　　　龙泉窑鱼耳炉铭
　　　章侯竹臂阁铭
　　　又枯木竹石臂阁铭
　　　定窑莲子杯铭
　　　白定葵花水中丞铭
　　　宣窑茶碗铭
　　　宝瓶研铭
　　　天石研铭
　　　竹臂阁囊铭
　　　为赵我法铭杖
　　　为陆癯庵铭杖
　　　又为赵我法铭杖
　　　夔龙研铭
　　　龚春壶铭
　　　二十八友铭
　　赞
　　　准提菩萨赞
　　　汉前将军关侯赞
　　　梓潼帝君赞
　　　又赞
　　　白衣观音赞
　　　题我法方朔于今再见图
　　　自题小像
　　　周戬伯像赞
　　　张子像赞
　　　王季重先生像赞
　　　陆德先像赞
　　　伯凝弟抚琴图赞
　　　季弟山民像赞
　　　燕客三弟像赞
　　　钱充符像赞
　　　冰雪大师像赞
　　　言冲之像赞
　　　蝶庵题像
　　　水浒牌四十八人赞
　　祭文
　　　祭少师朱恒岳公文
　　　祭外母刘太君文
　　　祭秦一生文
　　　祭义伶文
　　　祭伯凝八弟文
　　　祭祁文载文
　　　公祭张亦寓文
　　　祭周戬伯文
　　　公祭张噩仍文
　　　公祭祁夫人文
　　琴操
　　　天下士操
　　　从井救人操
　　　中山狼操
　　　脊令操
　　　让肥操
　　　就烹操
　　　完卵操
　　　投杼操
　　　吾舌尚存操
　　　豆操
　　　附燕客和操
　　杂著
　　　张灯致语
　　　疏通市河呈子
　　　课儿读
　　颂
　　　孝友颂
　　　义方颂
　　　令德颂
　　　洪才颂
　　　箕畴五福
　　　南山万寿
　　　华封三祝
　　　天保九如
　　　寿周霞城八十
　　词
　　　远阁新晴
　　　通台夕照
　　　清泉沁月
　　　峭石冷云
　　　小径松涛
　　　虚堂竹雨
　　　平畴麦浪
　　　曲沼荷香
　　　林寺钟声
　　　镜湖帆影
　　　长堤杨柳
　　　古岸芙蓉
　　　隔浦菱歌
　　　孤村渔火
　　　三山霁雪
　　　百雉朝霞
　　　念奴娇
　　文集补遗
　　　琅嬛诗集自序
　　　古今义烈传自序
　　　於越三不朽图赞序
　　　琯朗乞巧录序
　　　快园道古小序
　　　南镇祈梦疏
　　　上鲁王疏
　　　寓山铭
　　　龙喷池铭
　　　与金乳生
　　　会稽县志凡例
　附录
　　传记
　　序跋
　　书札
　　年谱





ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



张岱诗文集 - 夏咸淳辑校





前言


一


张岱一名维城，字宗子、石公、天孙，号陶庵、蝶庵、古剑老人、六休居士，山阴（今浙江 绍兴）人。祖籍四川 绵竹，常自称“蜀人”“古剑”¹。生于明 万历二十五年（一五九七），卒年诸说不一，有六十九、七十余、八十八等。温睿临南疆逸史、徐承礼小腆纪传补遗皆谓“年八十八卒”，即清康熙二十三年（一六八四），有张岱八十八岁时所作修大善塔碑可证其说²；商盘越风则以为卒于九十三岁，即清 康熙二十八年（一六八九）。折中八十八岁、九十三岁二说，或在九十岁光景。

张岱是明 清之际一位多才多艺、著述等身的文学奇才、文化巨匠。他是绝世散文家、诗人、词人、曲家，又是园林家、音乐家、书法家、收藏家、美食家，通晓天文、历法、舆地、医药、文字、音韵、经学、史学。平生于前代博物学家最服膺晋代 张华，于史学家最景仰汉代 司马迁。史学是山阴 张氏世传家学，自张岱高祖天复以下几代人都有志于缵述史 汉伟业，“思附谈 迁”，“欲追彪 固”³，及张岱之身竭其三十年之力，始完成明史巨著石匮书和石匮书后集。

明 清易代之际，大家辈出，群星灿烂。张岱所以能够跻身其中，除了个人禀赋和家庭教养外，还因为他早年深受晚明城市繁华氛围和文化新思潮的浸润洗礼，随后便备尝国破家亡血与火的烹炼，又长期接受浙东传统学术和士习民风的影响，正是这些综合因素的共同作用，造就了这位文艺奇才、博学鸿儒，并最终使他实现了自己平生所仰慕追求的大节义、大学问、大智慧的人格理想。





二


张岱出身簪缨望族、文献世家。高祖天复、曾祖元忭、祖父汝霖皆举进士，而且学殖富赡，文章精雅，皆有著述行世。天复有鸣玉堂稿、皇舆考、广舆图考、湖广通志。元忭 隆庆五年（一五七一）状元及第，官至翰林侍读，是明代理学名臣，称文章巨公，有不二斋文选、皇明大政记、读史肤评、读尚书考、绍兴府志、会稽县志、云门志略、山游漫稿、槎间漫笔。汝霖有砎园文集，性喜蓄书，造园亭，又好戏曲，置家养戏班。岱父耀芳精熟举业，研习四十余年，目眊精衰，犹孜孜不休，但屡试不中，仅以乡试副榜谒选，授山东 兖州 鲁藩长史，后摄嘉祥县令，不久便解职回乡。他也酷好园林、戏曲、音乐、收藏，且挥霍无度，暮年竟至“身无长物”⁴，从此张氏这支宗脉渐渐露出式微的迹象。

凭借家庭的厚业世泽，张岱的前半生是在繁华、享乐中度过的。丰富多彩的物质文化生活培育了这位纨绔子也是文化人的广泛兴趣爱好和诸般才艺，他坦言：“少为纨绔子弟，极爱繁华，好精舍，好美婢，好娈童，好鲜衣，好美食，好骏马，好华灯，好烟火，好梨园，好鼓吹，好古董，好花鸟，兼以茶淫橘虐，书蠧诗魔。劳碌半生，皆成梦幻。”⁵吃穿玩乐，备极奢华，又样样在行，件件求精。他和许多晚明文人一样，视“岁月如花”⁶，“生平贪恋光景”⁷，珍惜个体生命，热爱美好人生，耽乐世俗繁华生活。对他们来说，物质享受不仅在于满足物欲需求，还包含精神愉悦，物质生活与文化生活往往交织在一起。他们懂得生活，也会生活，生活与美、与艺术乃至学问密切相关，故而吃能吃出文章、学问，玩能玩出名堂、艺术。比如饮食，张岱自诩，“越中清馋无过余者，喜啖方物”，“远则岁致之，近则月致之，日致之，耽耽逐逐，日为口腹谋”⁸。非止于满足口腹之欲，还能精细地感知各种食品色香味形之美，发为妙诗妙文，又研读古今食谱、食典之类书籍，对其祖父张汝霖饔史加以精简修订而成老饕集一书，使饮食成为一种学问。张岱嗜茶，自称“茶淫”，深知茶理，对种植、采摘、制作、保存诸事了若指掌，辨色、辨味、辨产地、辨水泉，皆精绝入微，使当时著名茶道专家南京 闵汶水叹为知己：“余年七十，精饮事五十余年，未尝见客之赏鉴若此之精也，五十年知己，无出客右。”⁹所著茶史与老饕集正可配对为姊妹篇。对“小摆设”即金银铜锡、玉石、竹木、陶瓷等工艺制品，也都喜爱，亲之若“故友”，收藏既富，更善鉴赏，能从珍玩奇器中发现“厚薄深浅，浓淡疏密”之艺术妙理、美学意蕴¹⁰，并由衷赞美制作工匠们的高超智巧。物质与文化生活的丰富体验，兴趣的广泛性与才艺的多样性，对成就像张岱这样的个性发展比较全面、创造活力旺盛的作家，具有重要意义。

“余少爱嬉游，名山恣探讨。”¹¹性耽山水，爱好旅游，这是明代中叶以来，特别是晚明时期，非常流行的士林风气，出现了一个跋涉山川、搜探奇险而集旅行家、地理家、文学家于一身的士人群体，王士性、徐霞客、曹学佺、谢肇淛、陈第、张燮、袁宏道、王思任等都是一代闻人。张岱之游，论足迹所至不如以上诸人广远，但有自身的特色，其游兴、游足的方向、地点主要在城市尤其是江南繁华都会，且以游玩观光为主要目的，故称“嬉游”。粗考其旅游路线，从纵向看，沿南北大运河一线城市群落中之名都大邑大都游览过，如今日浙江之绍兴、宁波、台州、杭州、嘉兴、湖州，江苏之苏州、无锡、常州、南京、镇江、扬州、淮安，还有上海 松江¹²，安徽 芜湖¹³，以及山东 兖州、泰安等地。其游多集中于江南都会，留居时间最长的，除故里绍兴外，当数杭州了，西湖 柳洲亭一带有他祖父建造的别墅¹⁴。其友王雨谦西湖梦寻序云：“张陶庵盘礴西湖四十余年，水尾山头，无处不到。湖中典故，真有世居西湖之人所不能道者，而陶庵道之独悉。”对苏州、扬州、南京、镇江等名城也曾多次作深度游。这些城市群落经济发达，文化昌盛，社会思潮活泼开放，那绮丽的湖光山色，丰厚的历史人文积淀，新奇炫目的世俗风情，形形色色的市井人物，像磁石一般吸引着“极爱繁华”的张岱，使之心醉神迷，就像着了魔似的。以至社会经过天崩地裂的大震荡大劫难，将这一切震得七零八落，花随水流之后，他还念念不忘，津津有味地咀嚼如烟往事，时常见诸梦寐，“无日不入吾梦中”¹⁵，故其文章常写梦境，书也“率以梦名”，如梦忆、梦寻云。张岱对晚明城市文明、世俗生活和市井人物的一往情深和深切了解，是当时许多文人学士难以企及的，明乎此，也就差不多把握到张岱所独具的灵奇思致、绝妙文笔背后的“脉性”了。

张家的荣显未能延续下去，到张耀芳这一代已现衰象，举族都把重光门庭的厚望寄托在张岱这个嫡长子身上。凭他的学问文章、天赋才能，且“少工帖括”这许多优势，本以为可轻取功名，谁知竟屡试不第，年届四十犹沉沦诸生间，所遭科场厄运较其父更甚。少时“功名志急”，总想“一鸣惊人”，一飞冲天，到头来还是铩羽泥涂。巨大的心理落差，使他对明季黑暗现实、腐败官场，对科举制度的弊端，有了清楚的认识。他痛愤天下才士多遭压抑而不获拔识，“世间珍异之物，为庸人所埋没者，不可胜记”¹⁶；痛悼亡友“具用世大才，生不逢辰，贫病相寻”，“徒阨塞终身”，“鲠咽以死”¹⁷；满怀愤世嫉俗之气，借一出乔坐衙杂剧“讥刺当局”¹⁸，把矛头直指昏愦贪腐的当朝权臣。腐朽的明王朝在农民军和后金的夹击下节节溃败，而对广大民众朘剥愈厉，以致民生凋敝。张岱已经感觉到朱明气数将尽：“辽东一破如溃痈，强蟊流毒势更凶。民间敲剥成疮痍，神气太泄元气疲。”¹⁹他有经世济民的抱负，却被抛弃，“志在补天”²⁰，徒成空想。将何去何从？是继续耗费生命去赌举业，还是专注于文艺与学问，追求禀性之所好？他正面临人生的一次关键抉择。时在四十岁前后。当友人祁彪佳向时任宁波推官的李清为他申诉科场“屈抑”，并请从中斡旋，终于无效后，张岱乃绝弃科举功名，决意不玩八股这“劳什子”了，收视反听，专心致志于自己爱好的事情。一方面，仍然盘桓江南名都剧邑，观风俗，察人情，访胜迹，赏山水，广交名士畸人及各色市井人物，悠游于文学艺术之林；另一方面，潜心研究学问，发奋著书立说。年及五十，业已或基本完成的著述约计十余种，如古今义烈传、四书遇、史阙、奇字问、诗韵确、茶史、老饕集、评和陶集、桃源历、历书眼、皇华考、陶庵肘后方、续博物志等，修纂明史石匮书的大工程也已持续多年。其书涉及经学、舆地、历法、文字、音韵、文学、艺术、医药、饮食等多种学科，凸显了宏富博洽的杂家特色。他是博学家，也是专门家，尤邃史学，用力最勤，成绩最著。张岱前半生所取得的这些文艺与学术的成就，从人生观、价值观方面探究其因，是他接受了晚明文化新思潮的浸溉，在盛年遭遇科场失败之后，即迷途知返，摆脱了唯以科举功名为人生奋斗目标的价值观的束缚，更加注重发展个性之所好所长，沉醉于艺林学苑，敬其业而乐其事，因而有了许多创获，而后愈见辉煌。观乎晚明文化领域诸多精英大率如此。

顺治元年（一六四四），清师大举进驻北京，成为中国新的统治者，明年击破南京 福王小朝廷，第三年攻陷绍兴。是年张岱适逢五十岁，国既破，家亦亡，成为他人生的转捩点，由富贵繁华的前半生转入贫困凄凉的后半生。自为墓志铭云：“年至五十，国破家亡，避迹山居。所存者，破床碎几，折鼎病琴，与残书数帙，缺砚一方而已。”“回首二十年前，真如隔世。”他面临更加严峻的人生抉择和生死贵贱的考验。以他的学问文章和家庭影响，若剃发变服以事新朝，可望获取功名利禄，重振祖业，但此种行为与其素来景慕“义烈”的性格冰炭不能相容。他曾想以死殉节。目击包括自己亲朋在内的抗清义士，临难不屈，或绝食，或赴水，或投缳，慷慨赴义的悲壮事迹，每每悲痛欲绝，觉得生不如死，梦忆序云“作自挽诗，每欲引决”，但最终没有。因为：其一，基于对朱明覆亡后时局的清醒认识。清人入主中国，宣告明朝的灭亡，被拥戴的明宗室在南方建立的几个小朝廷，依然腐败，而且互相对立，一盘散沙。张岱将南明诸王譬为一团触手即碎的腐肉，“谁知赵氏一块肉，入手即臭腐糜烂，如此庸碌，欲与图成，真万万不可得之数也”²¹。大势已去，天柱已折，纵有“补天”之志，也不可能挽天河于既倒了。“臣志欲补天，到手石自碎”²²，“志欲补天，而天如玑璇，练石在手，则亦奚益哉？”²³轻易为之殉葬，于国于民都无补益。其二，基于对节义的通达理解。他在石匮书一篇总论中这样表明自己关于生死节义的观点和遭逢明亡而不殉死的理由：“夫义者可以死、可以无死者也。可以无死，虽不死，而人不得责之以必死；可以死，能拚一死，而世界又不可少此一死，故谓之义也。余一生受义之累，家以此亡，身以此困，八口以此饥寒，一生以此贫贱，所欠者但有一死耳。然余之不死，非不能死也，以死而为无益之死，故不死也。以死为无益而不死，则是不能死，而窃欲自附于能死之中，能不死而更欲超出于不能死之上。千魔万难，备受熟尝，十五年后之程婴，更难于十五年前之公孙杵臼，至正二十六年之谢枋得，更难于至正十九年之文天祥也。”²⁴明辨生死之际，曲诉隐忍之衷，大义凛然，大哀殊深，直令彼贪生怕死，卖身求荣，“峨冠大纛者”，惭汗无地自容，亦令“以将相大臣，事权在握，安危倚之，乃临事一无所恃，而徒以鼠首为殉者”²⁵，于九原之下知有所愧。其三，基于对修纂明史石匮书的文化担当。修纂一部完整精核的明史巨著，不但是张氏三代人的家族宏愿，也是明代史学界的共同期盼，及至明亡，更成了遗民们寄托故国之思，总结前朝盛衰兴亡历史经验的一大文化工程。张岱自觉地担当起家族和时代赋予的历史文化使命，多次表明所以遭易代沧桑之变、忍受贫困伤痛而不死，就是因为石匮书还未修成。梦忆序云：“每欲引决，因石匮书未成，尚视息人世。”和挽歌辞云：“但恨石匮书，此身修不足。”基于上述原因，张岱没有贸然自殉以明节义，而是选择存活下来，继续未竟的事业，并始终保持坚贞的气节。这样就要承受贫困生活的煎熬和折磨，甚至突如其来的政治迫害，不但是一己，还要连累全家，不是短期阵痛，而是长期受难。又叹为修石匮书所受磨难和伤痛：“古来作史无完人，穷愁淹蹇与非刑。石匮书成穷彻骨，谁肯致米周吾贫？”²⁶

顺治三年（一六四六）六月，清兵临绍兴，张岱携一子一仆藏于城郊越王峥古寺中²⁷，仅两月就暴露了身份，随即逃亡至嵊县 西白山，“风雨凄然，午炊不继”，明年七月，潜至城外项里²⁸。顺治六年（一六四九）秋，始回城中，而故宅已经废毁，田园荒芜，多属他姓，“昔有附郭田，今不存半亩。败屋两三楹，阶前一株柳”²⁹，于是租下诸氏 快园废址，“败屋残垣，稍为补葺”³⁰，以为一家二十余口栖身之所。二十年后，快园让于儿辈，自己复迁居项里，直至终老。这四十年间，主要靠他来维持一家二十余口（后分家减为十八九口）的生计，苦苦支撑着这个风雨飘摇的大家庭，“攒食一老人，骨瘦如鸡肋”³¹，年近七旬还得干“舂米”、“担粪”之类又累又脏的活儿。其生计之艰，家累之重，苦日之长，在学者文人中是很少见的，但他的精神意志没有被压垮，被摧毁，相反，穷且益坚，困而弥劲，著述更加勤奋，“傲骨尚存，忍霜耐雪”，“沉沉秋壑，夜半一灯”³²。他的几部不朽的代表作，如诗文集琅嬛文集、随笔陶庵梦忆、地理游记西湖梦寻、类书夜航船、经学四书遇、笔记快园道古等均成于此时。最令他欣慰的是，寄托着家族和时代厚望，凝结着自己近三十年心血的石匮书，在他五十八岁那年（一六五四）终于告竣，紧接着又修石匮书后集，数年后亦告成。此后仍笔耕不辍，八十四岁编成琯朗乞巧录，此书旨在弘扬智慧，启发“愚蒙”，“以济时艰”，流露了“八十四老人”的一片拳拳挚爱之心。更令人惊奇的是，以八十八岁高龄撰成修大善塔碑这篇“金声玉振”的骈文。作者借演说佛法以显越城形胜，宣讲事理人谋，表现了此老对公共事业和地方建设的关心和支持，思想的活泼，意志的坚毅，建言的精到，丰富的想像力和强烈的艺术感染力，都让人感到惊异。

“夺利争名，甘居人后；观场游戏，肯让人先？”张岱自为墓志铭如是说。受士风、师友、族人的薰染³³，他自幼便养成喜爱戏谑谈笑的习性，至老处穷都没有改变。僦居快园二十余年，每当暑日夕阳西下，“乘凉石桥，与儿辈放言”，脱略随意，无拘无束，俨然“舞雩”之风，儿辈书之，因成快园道古。其书充斥滑稽笑谈故事，又特设“戏谑”、“笑谈”二部。成于耄耋之年的琯朗乞巧录也广收谐谈趣事，“善谑”、“吊诡”等关目专录戏谑事项。久贫没有磨去他喜谑的习性，遇有穷迫难堪之时，辄自我解嘲，一笑了之。五十八岁生辰，无米无酒，戏赋甲午初度是日饿二首，其一云：“饿亦寻常事，尤于是日奇。既无方朔米，焉得洛生醨？痡仆辞亲友，小儿剪藿葵。一贫直至此，回想反开颐。”八十二岁，家贫如故，寒斋守岁，作五律戊午除夕，句云：“烧钱饯穷鬼，酹酒蜡文心。”逢年过节，箪食瓢饮，粗米薄醨，岱也不改其乐。豁达乐观，诙谐幽默，是张岱处贫困而不改志节，不辍笔耕，最终在品格、学问、文章诸方面达到一生光辉顶点的一个原因，也是他得享高寿的一个秘诀，其文学创作的一大特色。在张岱的性格中，坚贞不屈的伦理操守与和易能乐的游戏人生得到奇妙的融合。

“弱则唾面而肯自干，强则单骑而能赴敌”，“称之以强项人可，称之以柔弱人亦可”。这是张岱在自为墓志铭中为本人所作自画像。他论析历史名臣的政治品格、处世态度，特别赞赏刚柔相济、强弱兼备、宽猛并用、能屈能伸、能进能退的品性，对于不顾情势，一味逞刚使气则有讥评。他赞同司马迁关于“老子深远”的评价，认为“深远”二字“乃老子一生藏身妙用”³⁴。批评张良年轻时使气冒险，雇力士击秦王，“误堕荆 聂”刺客者流，“则其学问浅薄”；又钦佩他后来能强忍屈身，敬受道家黄石公教导，终成灭楚兴汉大事业。论及本朝名臣李贤，称其当石亨、曹吉祥奸党专横时，辅佐“刚果之主”英宗，善用“应着”、“松着”、“闲着”³⁵，而能得君之信以行善政，遂称贤相。又称李东阳在宦官刘瑾乱政肆虐时，没有辞去相位，“婉转委蛇”，乘间“保护正人”，“调停国是”，卒诛刘瑾³⁶。张岱还称述其友沈素先为人，“弱不胜衣，见人呐呐似不能言者，及其临大事，当大难，则其坚操劲节，侃侃不挠，固刀斧所不能劘，三军所不能夺矣”，其子歌叙也大有父风。张岱因之感叹：“若世间之刚柔相错，与人心之强弱迭更，真有不可测识者。”³⁷这是对友人的赞美，也是对自己的勉励。刚柔相错、强弱迭更的品格又表现为心性意志的坚毅、坚忍、坚韧，不论处境如何窘迫凶险，只要有一线希望，就顽强地寻求生存和发展的空间。张岱把这种精神力量形象地概括为“石压笋斜出”³⁸。巨石底下的竹笋，承受着沉重的压力，伸展的余地只在缝隙之间，它顽强地挣扎，曲折地生长，破土裂石，抽芽发笋，长成枝繁叶茂的劲竹，形成一片凌空摆舞的碧海。张岱所提倡并身体力行的这种“竹笋精神”，是他汲取易理阴阳相生，儒家既崇尚节义又讲权宜，道家主张弱能胜强、柔能克刚的思想元素，继承越人卧薪尝胆、十年生聚、十年恢复的地域传统文化性格，并根据对历史名臣、高人义士出处行藏的分析，加之自身生活历练的体验，进行融合提炼出来的一种韧性的处世哲学，宝贵的人生智慧。

豁达乐观的张岱六十九岁时作自撰墓志铭，并为自己找到了一块墓地，“曾营生圹于项王里 鸡头山”，隐含灭秦之心，其抗清之志至死也未泯灭。又请反清志士、志同道合的友人李长祥题写墓碑，曰“有明著述鸿儒陶庵 张长公之圹”，标明其人身份乃明朝遗民，一位大学问家。其墓与碑盖早已埋没于荒烟衰草之中，而其人品格、学问、文章之奇光异彩永照史册。





三


多才多艺的张岱，能诗善文，又精词曲，而以散文造诣最高，戛戛独造，巍然大家。王雨谦琅嬛文集序喻之为“文中之乌获，而后来之斗杓”。张岱论文推崇“小能统大”：“阳羡口中，吐奇不尽；邯郸枕里，变幻无穷。”³⁹他所追求的散文美学境界，犹如小小景观建筑，能收揽大地山河，含纳巨观宏图：“瓮牖与窗棂，到眼皆图画。”“一粒粟中藏世界，半升铛里煮山川。”⁴⁰这种散文美学追求表现在创作实践中，便是以小寓大，以精驭繁，于尺幅之中展现天地山川、物类群生、人生百态、世情千种，奇奇怪怪，绚烂缤纷，从而将晚明小品文“短隽”的艺术特色发挥到极致。黄裳先生于晚明乃至有明一代散文作家，特别赏识张岱及其陶庵梦忆，不吝赞美之词：“宗子散文名家，设想奇警，而笔端又能传之。明清之际，无逾此公者。”“描摩物情，曲尽其致。笔端有鬼，辄能攫人物之精灵，牵一发而动全身矣。向来作者，未见有如此才华者。”“宗子散文第一，梦忆、梦寻，天下无与抗手。”⁴¹这里主要以琅嬛文集为例，间及陶庵梦忆、西湖梦寻二书，探讨张岱散文的审美特征和艺术成就。

张岱取舍文章，首观有无“冰雪之气”，“余所选文，独取冰雪”⁴²。在他看来，冰雪“能生物”，“能寿物”，人也“无不藉此冰雪之气以生”。可见，冰雪或冰雪之气是人与万物生长的依托，是一切自然生命欣欣生意的表征，美的显现，“则剑之有光铓，与山之有空翠，气之有沆瀣，月之有烟霜，竹之有苍蒨，食味之有生鲜，古铜之有青绿，玉石之有胞浆，诗之有冰雪，皆是物也”⁴³。文学艺术作品有此气则“空灵”，无此气则“臭腐”。祁豸佳西湖梦寻序称张岱游记有一种“空灵晶映之气”，亦即冰雪之气，非独游记，其他体类散文亦然。读张岱散文，总觉得在楮墨之间洋溢着一股活泼生鲜的气息，笔下各色人物、山水泉石、竹树花草、鸟兽虫鱼皆含生机妙趣。所写人物，角色繁杂，而以文坛才人与民间艺人居多，许多鲜活传神的形象构成一幅人物画像长卷，令观者驻足玩赏，久久回味不尽。一些无名之辈、市井细民经他简练之笔略加点染，即跃然纸上。他是我国古代散文家中最擅长为市井众生造像的神工妙手。又能遵循客观性、真实性的原则，“心如止水秦铜，并不自立意见。故下笔描绘，妍媸自见，敢言刻画，亦就物肖形而已”⁴⁴，“只求不失其本面、真面、笑啼之半面也已矣”⁴⁵，不虚美，不掩过，“必期酷肖其人”⁴⁶。其曾祖张元忭在家族中至尊至贵，家传主要记述他“一生以忠孝为事”的至性高行，同时也以真实生动的细节记录了这位“老状元”治家苛严不近人情的一面。为其祖、其父、其诸叔立传，也都一扫为尊者讳、为亲者隐的通病。所谓“笑啼之半面”，指现实生活中的人，有笑的一面，也有啼的一面，有瑜有瑕，瑜瑕并存，集于一身，此亦人之“本面”、“真面”。张岱刻画人物已经注意到性格的复杂性、多面性，没有概念化、脸谱化的缺点。他以千里马比喻奇人才士：“千里马善蹄啮人。盖不蹄不啮，不成其为千里马也。”⁴⁷附传写三位叔父，“有瑜有瑕”，“言其瑜，则未必传；言其瑕，则的的乎其可传也”。有时瑕即瑜，丑即美，张岱深知其中道理，并且成功运用于创作实践。张岱笔下人物往往具有某种癖性，乃至殊癖、奇癖、怪癖，以为这是人的“深情”和“真气”的表现，因而其人便有值得可记可传之处。五异人传云：“岱尝有言，人无癖，不可与交，以其无深情也；人无疵，不可与交，以其无真气也。余家瑞阳之癖于钱，髯张之癖于酒，紫渊之癖于气，燕客之癖于土木，伯凝之癖于书史，其一往深情，小则成疵，大则成癖。五人者，皆无意于传，而五人之负癖若此，盖亦不得不传之者矣。作五异人传。”张岱文集中具有鲜明个性的人物形象，除五异人外，还有不少奇人异士也各有各的癖好，如茶史序中闵汶水之癖于茶，鲁云谷传中主人公之癖于洁，王谑庵传中主人公之癖于谑，山民弟墓志铭中主人公之癖于收藏，祭秦一生文中主人公之癖于闲散。至于陶庵梦忆中的许多人物小记同样着眼于人的癖性，如癖于园艺的金乳生，癖于盆景的范与兰，癖于古董的张葆生，癖于园亭歌舞的包涵所，癖于戏曲和女色的朱云崃，而祁止祥癖好尤多，“有书画癖，有蹴鞠癖，有鼓钹癖，有鬼戏癖，有梨园癖”，又有“娈童癖”⁴⁸。其他身怀一技一艺之长而名于世者，也都各有殊癖，对自己所好所爱一往情深，如痴如醉，因而有了某种特殊才艺、技能，成为某一领域出类拔萃的人物，如评话家柳敬亭、戏曲家彭天锡、竹刻家濮仲谦、绘画家姚简叔、园艺家金乳生等等，其所具癖性均体现了人的自我追求，人的活力、张力和创造力。这一个个活生生的人物形象，反映了张岱等晚明文坛精英对于人性观照的拓展和描写方法的创新。不光是人物，包括山川动植、天地万物，在张岱眼里和笔底，都是活物，有生命的，有性情的。因此，为人世间芸芸众生，为天地间万物群动传神写照，表现出自然生命的一派盎然生机，就成了他孜孜以求的艺术目标，散文创作的一大特色。不但散文，凡百诸艺，有了生鲜之气、冰雪之气，便有存世传世的价值。“自弹琴拨阮、蹴鞠吹箫、唱曲演戏、描画写字、作文做诗，凡百诸项，皆藉此一口生气。得此生气者，自致清虚；失此生气者，终成渣秽。”⁴⁹王雨谦评语稍加解说：“生气者百凡藉以活，殆体物而不可遗也。”冰雪之气，自然生命活力之谓也，文艺家观物体物必须把握住它。

张岱品鉴人物推重智慧，智慧与节义、抱负、经济、学问是他铨衡人物的五个标的，理想中完美人格的五种要素。他赞赏“慧业文人”，并以此自许。他的散文堪称智者之文，常在不经意间忽发奇思妙想，闪现灵光智火，不时涌现出妙语隽言。机智而诙谐，是张岱散文的又一特色。机智首先指思想的灵动活泼。张岱谈道论学强调“能动能变”，尤忌“拘板”与“执一”⁵⁰，“破执”方能解除思想的僵化、胶固，“此即佛家破执之说。盖一执，则非独未得者不能进，即已得者亦块磊不化之物矣”⁵¹。又提倡独立思考，以自己的“深心明眼”去判断事物的真伪美恶、是非曲直，反对倚傍门户，随波逐流，“转若飞蓬，捷如影响”⁵²。既赞许博学多闻，又贵乎超悟独创。这种思想方法深刻影响着他的艺术思维和文学创作，故其文能以独特的眼光、角度提出独到新颖的见解，以幽独情思观照大千世界万物众生的活泼生机。抉三才之精，而具“彻髓洞筋，搔着痛痒”之理致⁵³；探万物之情，能见“闲中花鸟，意外烟云”之意态⁵⁴。张岱笔端常带奇情、奇思、奇语、奇趣，体现了智者机变无常，出奇制胜的思维特征。尤其值得称道的是，能从寻常百姓日用之事以见新奇，贴近人情物理而超奇绝俗，描述市井俗事而如嚼冰沃雪。尝云：“布帛菽粟之中，自有许多滋味，咀嚼不尽，传之永远，愈久愈新，愈淡愈远。”批评当时戏曲传奇作者“只求闹热，不论根由，但要出奇，不顾文理”⁵⁵，哗众取宠，庸俗可厌。以此求奇，一阵热闹之后，速归冷却，“反见凄凉”。机智又指笔墨的灵动变幻。收于琅嬛、梦忆诸集中的文章，经营布置，总能随着思想的流动，情感的起伏，文势的游走，而变幻笔墨姿态，真如行云流水，行于所当行，止于不可不止，顺乎自然，因乎其势。其体貌格局几乎无一雷同，书写方法没有一定的模式，什么“秦 汉派”的方圆规矩，什么“唐 宋派”的经纬错综，什么古文轨范，什么时文程墨，都不能捆住他的手脚，真正弘扬了袁中郎倡导的“独抒性灵，不拘格套”的创作精神。机智又见于诙谐幽默。张岱深知，戏谑笑谈可以讽喻鉴戒，排难解纷，可以调剂生活和心态，有益世道人心，能起到所谓庄言法语所不能起到的作用，“则是世之听庄严法语而过耳即厌者，孰若其听诙谐谑笑而刺心不忘？”鄙薄道学先生“绝不及嘻笑怒骂，殊觉厌人”⁵⁶。深刻认识到人生在世是不能缺少戏谑欢笑的，快园道古 戏谑云：“吾想月夕花朝，良朋好友，茶酒相对，一味庄言，有何趣？”加之他读的书多而杂，熟悉世情俗语，腹笥中装满了笑料，随手拈来即成妙文。佚名陶庵梦忆序：“兹编载方言巷咏、嘻笑琐屑之事，然略经点染，便成至文。”伍崇曜陶庵梦忆跋：“虽间涉游戏三昧，而奇情壮采，议论风生，笔墨横恣，几令读者心目俱眩，亦异才也。”二人都点到了张岱散文的诙谐特色。其“嘻笑”之事，“游戏”之笔，凸显了人性的缺陷，世态的丑陋，曲尽人情物象之妙趣，或自嘲以写胸中苦涩和无奈，婉曲而含风规，冷隽而带悲凉。夜航船序中有一则笑话，讽刺一士人连众所周知的历史人名都搞不清楚，还要“高谈阔论”，冒充博学多闻，结果露出马脚，闻者为之喷饭，讽世意味深长。陶庵梦忆 扬州瘦马以客观白描笔法记事，在一片热闹嬉笑中，显现婚俗的浇薄，已完全变成商业买卖，人肉交易，养瘦马家及“牙婆”等众多角色都成了吸血鬼，而“瘦马”则是被吸血的悲惨女性，笑声中包含心酸的泪水，对陋俗的针砭。张岱把戏谑笑谈的功能总结为六点，快园道古 小序开宗明义指出：一曰“坚人志节”，二曰“长人学问”，三曰“发人聪明”，四曰“益人神智”，五曰“动人鉴戒”，六曰“广人识见”。张岱是真正的幽默家，他的幽默言论富有创意，他的幽默散文饱含谐趣，为中国美学理论和散文创作增添了奇珍。

张岱论文艺创作和创造思维颇重灵感、随意、偶遇、骤得，认为妙诗、妙文、妙书、妙画多得之无意无心，“皆以无心落笔，骤然得之”⁵⁷，其意在于破格套而去矫饰，存天然而葆本色，体现了晚明贵真的文学思潮。但有些晚明文人一味讲信心信口，忽视了创作的规范性，酝酿、陶冶、剪裁、琢磨的重要性，因而产生了率易潦草的弊病，虽天才秀逸如袁中郎也未能免。张岱有鉴于此，既赏随意，又讲精严。论史记成就：“太史公其得意诸传，皆以无意得之，不苟袭一字，不轻下一笔”⁵⁸，“无意”与“不苟”、“不轻”并提。论宋人米氏山水，称其“笔意纵横，几同泼墨”，又指出“其先定轮廓，后用点染，费几番解衣盘礴之力也”⁵⁹。纵笔所之与苦心经营相提并论。论元人倪云林山水，一则赏其笔意“萧疏懒散”，一则见其“用笔如斧，用墨如金”，“毫端珍惜”⁶⁰，看似懒散随兴，实则俭省精致。琅嬛文集有多篇书序、题跋、书札都讲精严简练、镕裁簸扬。如云：“烧丹抱朴，止取九转灵砂；煮海张生，但索百朋宝母”⁶¹，“丽水淘金，必求赤箭；玄圃积玉，无非夜光”，“勿吝淘汰，勿靳簸扬”⁶²，“精骑三千，亦足以胜彼羸师十万矣”⁶³。如此一而再再而三地申述此理，在流行率性纵笔、信腕直寄的晚明时代是很少见的。张岱以此劝勉朋友，并且身体力行。其史学巨著石匮书卷帙浩繁，曾“五易其稿，九正其讹”，二三百字的小品文，也精心结撰，不敢掉以轻心，总期将精金美玉奉献给读者，而不是陈谷子烂豆子垃圾货。祁豸佳亲见琅嬛文集编选的严格精核，并为之作序评介，谓初经作者自己再三删削，复请好友王雨谦“痛芟雠校，在十去七”，入选的作品几乎篇篇精彩。“譬之文豹留皮，但取其神光威沈；孔雀堕羽，只拾其翡翠金辉。淘汰簸扬，选择最核。”风俗杂忆小品集陶庵梦忆，杭州山水名胜记西湖梦寻，规模小，卷数少，篇幅短，然而精彩纷呈，片羽粒珠，皆堪把玩品味。不论叙事记人、写景状物、抒情议论，也不论人多事繁场面大，性格多么复杂，道理多么玄深，都能收摄于寸简尺幅之间，在狭小的艺术空间尽现众生世相，纷繁斑驳，奇情壮采。以短小精悍取胜，正是张岱的能事长技，其间包含许多经营的苦心和锤炼的苦功，仅凭聪明和灵感是不成的。张岱非常讲求语言的凝练和张力。下一个字眼，务求触及筋节，点到要害；用几个句子，即能托现人物的精神，揭示事情的意蕴。石匮书自序指出有明一代史学的通病：“国史失诬，家史失谀，野史失臆。”鲁云谷传称赞传主民间草医胸次高旷，而存“三意”：“不晓文墨而有诗意，不解丹青而有画意，不出市廛而有山林意。”跋寓山注二则赞赏祁彪佳山水记能得郦道元、柳宗元、袁宏道三家肌骨风神：“遒劲苍老，以郦为骨；深远冶淡，以柳为肤；灵巧俊快，以袁为修眉灿目。”梦忆序以四字三句为一组，列举七种“果报”，抒写遭遇国破家亡的大劫难、大反差、大悲痛。评者王雨谦赏叹：“都是真语，以奇恣出之，如径寸明珠走跳几案间。”又评自为墓志铭：“如风雨骤至，雷霆乍惊，纵笔一往。”笔墨酣畅淋漓，迭用排比对偶句式，纵恣奇诡，畅达精工，充分表现了作者前世今生大起大落非同寻常的经历，违世背俗傲然屼立的性格。这些奇文字或得之偶然，但大多经过作者的惨淡经营，与其高度重视锤炼琢磨有关。张岱敬服“一字之师”，谓“增一字如点龙睛，删一字如除棘刺”⁶⁴，深切体会到炼字炼句用事造语关乎全文的意旨表达和艺术效果，“得一语焉，则全传为之生动；得一事焉，则全史为之活现”⁶⁵。虽论历史散文，也适用其他文体。张岱散文，精练警策，苦心孤诣与机智灵动，人工之巧与天成之妙，达到互相融合的艺术境界。

张岱精善诸艺，也是文章多面手，其于序、跋、记、传、启、疏、檄、碑、辨、制、书牍、墓志铭诸体无一不精，并擅长骈文，被王雨谦誉为“四六圣手”。张岱最早的一篇骈文见于陶庵梦忆 南镇祈梦，当时年仅十六。此文想像奇特，用事丰富，属对工巧而自然，已显示出特异的才思和文藻。琅嬛文集收骈文十八篇，含序、启、疏、檄、碑、制、杂著诸体（铭、赞、颂三类未计入），其功用、风格各别。有庄重严整之篇，亦有游戏谐谑之作。征修明史檄批评有明一代史学家的纰缪，诉说家族及本人修史的宏愿和精勤，陈述对于藏书之家不吝献出以助纂述的请求，情词恳切，才胆识皆具。王雨谦赞叹：“大作手，其一字一句更有鬼斧神工之妙，不得不让此老三舍。”斗鸡檄写斗鸡之戏，场面惨烈，惊心动魄，寓用兵布阵之道，鼓励勇气，表彰战功。讨蠹鱼檄直斥蠹鱼“赋质轻微，存心残忍”，藉以暴露、鞭挞“文场”“艺苑”卑鄙无耻之徒的种种劣行和祸害，尖锐辛辣，痛快淋漓，洋溢着文化反思精神和批判精神，具有惩戒士习文风的意义。戏册穰侯制与戏册侯制，也是两篇游戏文章，一以橘虚拟穰侯，一以茶杜撰，铺陈二物之形、色、味、香、特性、产地、品种以及相关掌故等等，表现了作者对茶与橘有丰富的知识，对物理体察精深，运用语言文字有着出神入化的功力和技巧。有的骈文关乎世道人心，劝人赞助修建祠庙、整治河道等公益和善举；有的书写闲情逸致，招友参与植树、观梅、赏灯、游山、听琴等雅集和胜会，皆情理俱到，文采奂然。其征事用典，不拘经史子集，诗词曲赋、稗官小说、佛经道书，可用则用，善于熔化。王雨谦评道：“无句不雕琢，而斧凿之痕熔化殆尽。”其选词造句，不论雅俗古今，既取古雅之语，间杂家常白话。句式以四六为主，也参以三、五、七、八、九言，甚至有长达十字、二十字以上者，竟成巧对、绝对，淹博而能化，精工而灵隽，故得王雨谦激赏：“巧思雨集，隽句云来。”“鬼斧神工，琢出金玉之章；不必掷地，已闻大声铮铮。”张岱在明代骈文史上应占一席之地。

明代 隆、万以来，散文创作空前繁荣，作者如林，风格多样，流派纷呈，思致情趣、笔墨风韵，濯濯能新，具有鲜明的时代特色，而与传统古文有别。其时文坛大名士、小品文大作手陈继儒对晚明散文的艺术特点和产生的社会环境有过精要的评论：“芽甲一新，精彩八面，有法外法、味外味、韵外韵，丽典新声，络绎奔会，似亦隆、万以来气候秀擢之一会也。”⁶⁶“五四”新文学家特别欣赏晚明小品，除周作人诸名家外，郑振铎先生也曾精辟指出，晚明是“伟大的散文时代”，称其多位优秀代表是“伟大的散文家”⁶⁷。张岱是明代散文的集大成者，晚明伟大散文时代的终结者。他以史家的学识和眼光，总结了自明初宋濂、刘基以下各个历史阶段散文代表作家和主要流派的成就和缺点。尤其重视吸收万历以来众多小品文妙手，诸如徐渭、袁宏道、陈继儒、王思任、钟惺、谭元春、刘侗等的创作经验，避其短而救其弊，自出手眼，自运炉锤，善于将理致与情趣、学问与才思、天工与人巧、雅与俗、生与熟、整与散、奇与正、遒与媚、庄与谐、灵与朴等种种相反相成的美学要素熔于一炉，将知性、情性、慧性巧妙地结合起来，自成一家，“人且望而知为陶庵”，登跻明代乃至历代“伟大的散文家”行列，也无愧于“文中之乌获”、“后来之斗杓”的隆誉。





四


张岱自幼习诗，初学乡贤奇士徐渭，继学公安 袁宏道，又学竟陵 钟惺、谭元春，于钟 谭用心尤苦，琅嬛诗集自序云，“刻苦十年”，“涤骨刮肠，非钟 谭则一字不敢置笔”。既得形迹，转求自我，欲如晋人所云“我与我周旋久，则宁学我”。不过神骨仍仿佛徐渭，他太爱徐渭了。二十七岁曾校辑、镌刻徐文长佚稿，族弟张弘（字毅孺）甚至怀疑书中“或多宗子拟作”⁶⁸，又有友人戏称他是文长“后身”⁶⁹。张岱的诗固已形成自己独特的风格，而其诗魂并未游离文长，“求其骨格，则仍一文长也”。

万历间文学革新派旗手袁宏道对徐渭备极推扬，谓其人若诗：“文长奇才，一字一句自有风裁，愈粗莽，愈奇绝，非俗笔可及。”⁷⁰张岱诗歌尤其是古体诗每每参用散文句式，杂取家常语、大白话，奇字拗句，与其过于雕饰而失真，不如留其瑕疵而存完璞，正合乎徐渭轻矫饰重真率、“贱相色贵本色”的美学思想，故看似粗莽而愈见奇崛。五古仲儿分爨、甲午儿辈赴省试不归走笔招之，细述国变之后一家二十余口在艰难困境中苦苦挣扎的情状，同时抒写诗人的痛楚、无奈和希望，对儿辈的忠告乃至哀求，表明“宁使断其炊，取予不敢苟”的坚贞志节。如对亲朋好友诉说家庭困苦境遇，虽自曝家丑也略无避忌，皆照实道来，琐琐屑屑，而字字皆真，是实录，是真诗。舂米与担粪，自述行将古稀之年还干农活，大为劳累、脏臭所困扰，反省昔日“不知稼穑”、“不识杵臼”的享受生活，体验到农耕的必要和收获的喜悦。“窗下南瓜荣，堂前茄树嫩”，是舂米与担粪中仅有的两句写景诗，是农家景，寻常语，蕴含着对“日久粪自香”的真切体尝，虽在陶潜、杜甫集中也未见此浅白有味之农家语。七言古诗如柳麻子说书、赠王二公、李玉成吹觱篥、祁奕远鲜云小伶歌，通俗明达与生涩冷隽相参，融徐渭、公安、竟陵于一炉，诗风与五古相近。刻画人物，咀嚼艺理，精细深入骨髓。诗人对评话、雕刻、戏曲诸艺非常精通，对民间艺人非常推重，古往今来有谁把说书先生与太史公 司马迁相提并论的？有之，则自张宗子始，其赞歌云：“先生满腹是文情，刻画雕镂夺造化。眼前活立太史公，口内龙门如水泻。”

文集收五言律诗最多，七言律诗则阙如，仅可从西湖梦寻中辑得十余首及清人商盘所编越风中一首。其五律多写明清易代之际故国之沦亡，城乡之残破，节士之飘零与坚贞不屈，人民在丧乱之余聚散离合恍如隔世的情感，诗人一己之情与天下众人之情交融在一起，忧愤深广，音调苍凉。听太常弹琴和诗十首，以琴音谱为诗章，寄黍离之悲，诉遗民之恨，弦声呜咽，悲风回荡。王雨谦评曰：“十作不特诗境入神入妙，要想作诗之人是何肝胆，是何品地。吾拍案讽咏，既为发立，旋即泪堕。离骚而下，有此十诗。”富阳、桐庐、常山、玉山等浙赣纪行诗，五弟遭难不死、访登子重到故居等寻访故旧诗，以史家之笔，白描之手，记述亲身所历，目中所睹，丧乱之余南方城乡的残破荒凉，人们劫后余生庆吊悲喜的复杂情感，皆历历如在目前。“故国人民改，新丰鸡犬非”，“人家半荒草，县廨一颓垣。彘出惊行旅，鸦归集庙坛”，俱是实录，触目惊心，如一篇芜城赋。“见面疑人鬼，呼名问死生”，“犹思牵幌入，恍忆出门初”，“妇人泣则近，故老气还吞”，从叙事写景中见人情，真切而入妙，如杜甫羌村三首、赠卫八处士。

五律组诗咏方物多达三十六首，每首咏一食品，其种类有果蔬、河鲜、海珍、家禽、家畜，鲜货之外又有腌腊、风干、烧烤等物，大多产于浙省杭、嘉、湖、宁、绍、台、婺诸府，间有产自苏州、徽州、北京、山东、福建者，多为常品，少有珍馐。其所咏之物如菱、藕、蚕豆、茭白、栗子，如羊肉、烧鹅、皮蛋、笋干、腌白菜等等，他人或不屑于入诗，或觉无诗意可咏，张岱辄歌之咏之，而成绝妙之作。嫩蚕豆（萧山）云：“四月鲜蚕豆，携筐饷老饕。蛋青轻翡翠，葱白淡哥窑。竹箨方留粉，兰葩乍解苞。素瓷新瀹茗，晶沁不能挑。”其色薄而淡，青而美，如翡翠，如青瓷，如竹叶，如兰花，极寻常之物在诗人笔下竟成席上之珍，不仅是美味，还是足供欣赏的艺术品。浦江火肉（金华）云：“至味惟猪肉，金华蚤得名。珊瑚同肉软，琥珀并脂明。味在淡中取，香从烟里生。腥膻气味尽，堪配雪芽清。”火肉即火腿，是金华及其属县浦江特产。猪肉本大荤，经过特殊加工，肉质色泽美如珊瑚、琥珀，又清香可配绍兴名茶“日铸雪芽”，既引清馋，亦悦目睛。咏方物三十六首，首首可传，清词丽句，俯拾即是。例如：烛溪杨梅（余姚）：“层层剪，胭脂簇簇涂。”枇杷（萧山）：“崖蜜同皮酽，冰丸带核沉。”白葡萄（北京）：“磊磊千苞露，晶晶万颗冰。”临山西瓜（绍兴）：“皮存彝鼎绿，瓤具牡丹红。”芜湖鲥鱼（太平）：“鳞白皆成液，骨糜总是脂。”西泠河蟹（杭州）：“瘦因奔夜月，肥必待秋涛。”乌镇羊肉（湖州）：“冻合连刀，脂凝带骨开。”祁门皮蛋（徽州）：“雨花石锯出，玳瑁血斑存。”诗人是以审美眼光来观照、表现这些食物的，使之化作鲜妍可感的艺术形象，诉诸味、嗅、视、触诸觉乃至听觉（如腌白菜既写目中之色，又写入口咀嚼之声：“碧绿青黄具，宫商角徵全。”），悦耳悦目，沁人心脾。张岱咏方物组诗及陶庵梦忆中方物、乳酪、鹿苑寺方柿、露兄、蟹会等小品文，洵为中国美食文学之奇文字，中国美食文化之生动载体。张岱自称“老饕”，南北水陆所产美食品尝殆遍，更对饮食之道有精深的研究，著有老饕集，是一位地地道道的美食家。知音王雨谦咏方物总评用十字赠他：“自是老饕，遂为诸物董狐。”董狐是春秋时期晋国史官，被孔子誉为“良史”，张岱俨然食事中董狐，那是很高的评价。

张岱也能词，惟存世作品甚少。琅嬛文集收词十七首，其中十六首均寄调蝶恋花，为祁彪佳寓园而作。寓园之胜凡四十有九，主人仿西湖内外景名目，题名十六，如“远阁新晴”、“通台夕照”、“镜湖帆影”等等，征词于众名士，合为一册，题为寓山十六景诗余。祁彪佳对张岱词作很是赞赏，有书札云：“读大刻寓山诗余，绝佳，皆迥出秦 柳一派。”⁷¹其词以十六景为题，一题一咏，通篇皆写景。其绘山水如青绿挂轴，勾勒皴染，墨深而色鲜，如云“万叠螺青，团簇多层折”，“霞湿瘢痕，坟起丹邱血”；其状松涛竹韵，谓如“龛 赭潮生，喷礴来山麓”，“更似冰丝清欲泣”；其写林峦帆影有如“穿度轻如蝶”，湖上小岛“迢递如瓜瓞”；其摹余霞散绮则如“孔雀惊飞收不迭，疏羽片片留金屑”，想像飞动，画面鲜丽灵奇。作者写景并不局限于园中一台一阁一石一水方寸之地，而能拓展视野，远观周览大地山河、城郭村落，使园中小景与园外大观融成一片，以小观大，以芥子纳须弥，体现了中国园林美学和山水美学的观照特点。在所绘画幅中间，时而穿插着古代名人胜事，有趣的传说，偶尔也触及时事。平畴麦浪由“良穗怀新”景象揣度农民企盼丰收的“奢愿”，在横征暴敛逼迫下不敢稍有懈怠的心理，“处处军输如吸髓，敢云畎亩忘庚癸”。这十六首小令分咏寓园十六景，特别注重收揽、描绘园外广阔的自然景观和人文景观，境界寥廓，气象万千，清奇遒逸，有远韵幽致。念奴娇为琅嬛文集压卷之作。时值清 顺治四年（一六四七）中秋，作者避居绍兴郊外项王里，孤影对月，抚今追昔，感叹家国破碎，身世飘零。词清，景凄，情深，情景相生相融，回肠荡气，长歌当哭。词风如秋夜月色，“玲珑晶沁”，又如山泉幽咽，清冽凄楚。张岱词作和他的诗文一样，讲求独创，而具自家面貌，正如王雨谦所评，“词中别调”，“其声调自成一家”。

绍兴 张氏是簪缨之家、文献之家，也是戏曲之家。万历年间，张岱祖父张汝霖与苏州 范允临、无锡 邹迪光、杭州 黄汝亨和包应登这些进士出身的官绅名士都爱好戏曲，置家养戏班，名闻士林菊坛。张家戏班自汝霖历其子耀芳、其孙岱，延续了三代人，伶人换了一茬又一茬，张岱五十年间，“小傒自小而老，老而复小，小而复老者凡五易之”，“主人解事日精一日，而傒童技艺亦愈出愈奇”。张岱于戏尤具精鉴，“余则婆娑一老，以碧眼波斯，尚能别其妍丑”⁷²。主人每命戏班在家演出以娱宾客，也率班在本地或到外地公演。崇祯二年（一六二九），魏忠贤事败，人心大快，张岱改编传奇冰山记，并组织家班在绍兴 城隍庙搭台公演，“观者数万人，台址鳞比，挤至大门外”。是年秋，复携班至兖州搬演数场，守道刘荣嗣为之“大骇异”⁷³，深赞张岱编剧和导演的才能。他也观摩其他戏班的演出，与其班主、教师朱云崃、姚益城、刘晖吉等互相交流，对民间逢到迎神赛会、祈雨驱鬼时演出的台阁戏、目连戏也有浓厚的兴趣。他和当时许多著名戏曲作家、批评家如袁于令、阮大铖、祁彪佳、祁奕远、王思任、孟称舜、陈洪绶、张公琬都有往还，与远山堂曲品、远山堂剧品作者祁彪佳的关系尤其密切。目前所知张岱创作的唯一剧本便是讽刺性杂剧乔坐衙，甚得祁彪佳赞赏，谓其才调可比元曲巨匠王实甫、关汉卿：“文心之灵转不必言，至于选韵谐音，又何以累黍弄丸，巧妙若是也！慧业文人，才一游戏词场，便堪夺王关之席。”⁷⁴长期的丰富舞台实践，使张岱对戏曲这门综合艺术的诸多元素，对剧本关目、科诨曲白、舞美设计以至艺人的选择、培训等等，都样样在行，被曲界尊为“导师”。他论曲，屡屡标示“情理”二字，强调编剧串戏必须符合生活真实，遵循情节发展的内在逻辑，反对胡编乱造，凭空杜撰，“只求闹热，不论根由，但要出奇，不顾文理”⁷⁵；演戏要善于刻画人物，身材体形、音容笑貌特别是性格，“与传奇中人必酷肖”⁷⁶，务求“个个呵活”⁷⁷；又贵剧本创作须“灵奇高妙”，“脱化”而无痕迹，而且合乎戏曲本体的艺术特质，即所谓“词学”本色。张岱的戏曲批评大都散见于相关小品文描述中，颇多精鉴妙论，而琅嬛文集之博浪椎传奇序、答袁箨庵、祭义伶文，陶庵梦忆之阮圆海戏、彭天锡串戏等，都可视为戏曲专论，议论和文字皆精绝奇甚。

祭义伶文为哭祭家优夏汝开而作。主人张岱对这样一个身份卑微如僮仆、性格恣睢跋扈的伶人，却有深厚的情感，生前爱之重之，死后思之惜之。这不仅因为他守义能终，知恩图报，更因为他具有滑稽谑笑的才艺，甫一登场，辄惊四座，欢笑腾起，给广大观众带来许多乐趣。张岱将夏汝开的生与死和一些所谓“名公巨卿”的一生作了对比：“汝生前傅粉登场，弩眼张舌，喜笑鬼诨，观者绝倒，听者喷饭，无不交口赞夏汝开妙者，绮席华筵，至不得以不为乐。死之日，市人行道，儿童妇女无不叹息，可谓荣矣。吾想越中多有名公巨卿，不死则人祈其速死，既死则人庆其已死，更有奄奄如泉下、未死常若其已死，既死反若其不死者，比比矣。夏汝开未死，越之人喜之赞之；既死，越之人叹之惜之，又有旧主且思之祭之。汝亦可以瞑目于地下矣。”作者衡量人物，不以出身的贵贱，地位的高低，财富的多寡，而以德义品行、才智技艺、社会贡献，还要看民众的口碑，这是一种新的价值观、生死观，摒弃了千百年来对优伶的贱视，而给予足够的尊重。他十分赏识女伶朱楚生酷爱演艺，“性命于戏，下全力为之”；敬她钟于情感，“一往深情，摇扬无主”，以至“劳心忡忡，终以情死”⁷⁸，留下绵绵无尽的哀恨。在尊情者张岱心目中，能为情而生，为情而死，便是真正的人，可敬可爱的人，故对楚生怜惜有加。对被社会轻贱的家优、女伶和其他艺人，能给以如此的重视、赏爱和尊敬，体现了晚明文化思潮人文精神的高扬。

陶庵梦忆所收有二十余篇有关戏曲的文章，涉及剧本、曲目、戏班、剧场、脚色、声腔、服装、道具、布景、灯光、武术、杂技，以及地方剧种、演出活动方方面面，包罗作家、班主、教师、演员、观众、演出组织者各色人等。其所取景，巨细并摄，有对演出活动大场面的全景式描绘，也有对戏曲名家和伶工才人的细微特写。描述纷繁杂遝的大场景，并不遗弃生活细节，且多临文偶构，涉笔成趣，又如散珠碎玉，粒粒可爱可赏。杨神庙台阁记绍兴 枫桥镇九月演戏禳灾风俗，百姓观剧盛况：“土人有小小灾祲，辄以小白旗一面到庙禳之，所积盈库。是日，以一竿穿旗三四，一人持竿三四，走神前，长可七八里，如几百万白蝴蝶回翔盘礴山坳树隙。四方来观者数十万人。”精细生动，奇丽壮观。严助庙记绍兴 陶堰镇上元节群众看戏的热情，以及戏班和戏资：“城中及村落人，水逐陆奔，随路兜截转折，谓之‘看灯头’。五夜，夜在庙演剧，梨园必倩越中上三班，或雇自武林者，缠头日数万钱。”随后又将笔墨集中到一个老者身上：“唱伯喈、荆钗，一老者坐台下对院本，一字脱落，群起噪之，又开场重做。”描写城乡万民观剧的大场面，竟不放过这一微末细事，可见观众对戏不但狂热，而且较真，使梨园中人难以对付，还是观众说了算。陶庵梦忆所载一切与戏相关的人物，编戏的，教戏的，演戏的，看戏的，都执着于戏，痴迷于戏，一往情深，全力以赴，甚至性命以之，人人借助戏剧大舞台寻欢作乐，追求自我，表现自我，这种文化心态反映了晚明 江南地区人情的舒放，人心的活泼，人性的觉醒。张岱是这大剧场中的一分子、弄潮儿，又是冷静的旁观者、记录者。他觉得人生原该如此，意识到这是人的自然诉求，人性之本然，并用客观的欣赏的眼光来看待、记录这一文化现象，与迂儒道学将此视为颓风薄俗而加以轻诋痛斥的态度迥然有别。这二十余篇文章构成一幅缤纷绚丽的图卷，真实生动地展现了十七世纪前半叶浙东蓬蓬勃勃的戏曲文化生态。





五


张岱著述等身，估计不下五十种，亡佚殆半。琅嬛文集为其诗文合集之总称，因晋人张华遇仙人引入石室“琅嬛福地”得见奇书秘笈的异闻而得名，寄寓了作者对这位“博物洽闻”祖先的仰慕，并以“琅嬛”名其文集、书室、墓园。此集在清初已大体编订完毕，时间不晚于顺治十一年甲午（一六五四），琅嬛诗集自序末云“甲午八月望日，陶庵老人 张岱书于快园之渴旦庐”，时年六十四岁。以后陆续有新作补入，直到八十八岁还增加了新作修大善塔碑和万休师修大善塔诗。入清后，迫于贫寒，无力刊刻书稿，只能以手稿本和钞稿本藏于家，数传之后，子孙不能保有，遂流散于外姓。当初编订时，诗与文或许分装成册，及散失外流，手稿本与钞稿本、诗集与文集便为不同藏书家所有，后又出现了据钞稿转钞的本子，及据手稿文集部分刊印的木刻本。兹对现存琅嬛文集几种主要版本及流传梗概简述如下：

一、手稿本琅嬛文集。不分卷，一册，半叶八行，行十八字。首叶第一行上题书名“琅嬛文集”，第二行下题作者祖籍和名号“剑南 陶庵 张岱著”。虽名“文集”，实有诗无文，诗凡三百零五首，较后出钞稿本张子诗粃多六十余首。按“古乐府”、“四言古”、“五言古”、“五言律”诸体分类编排，缺七言律、五言绝、七言绝、排律。类别偶有错置，如寒夜闻霜钟有和卢景亮、二韵，本属五言排律，而排入五古，仅于和韵一诗眉批标明“排律”二字。又种菊属五古，却置于七古。有圈点夹评，未标明出自何人，比对张子诗粃王雨谦评语完全相同，故知手稿评者必为一人。王雨谦字延密，号识字田夫、白岳山人，是张岱同里知契。手稿字体皆手写行书，遒劲如刀斫，与张岱其他手迹一致。诗稿中钩乙涂改处甚多，但字迹仍依稀可辨，从中能窥见诗人坚贞不屈的志节，强烈的反清情绪，以及锤炼推敲的诗心匠意。如和挽歌辞其三原句为：“身虽死泉下，心犹念本朝。目睹两京失，中兴事若何？匈奴尚未灭，魂亦不归家。”思明反清情绪表现得太露骨，为避文字狱，改成：“身既死泉下，千岁如一朝。目睹岁月除，中心竟若何？平生不得志，魂亦不归家。”这样一改，便不复洞见诗人真实的内心世界，而愈见手稿之可珍。手稿本诗集与文集本来是合在一起的，清初犹如此，后为他姓所有，始析为二。手稿本诗集在清代中叶已为钱塘 丁氏 八千卷楼藏书，后流入常熟 翁同龢家，二十世纪五十年代初，散落于市肆，竟为黄裳先生购得。先生有文详述其事⁷⁹。

二、钞稿本琅嬛文集。分诗集与文集两部分，诗集名张子诗粃，文集名张子文粃。张子诗粃，五卷，四册，半叶八行，行十八字，版心上题“琅嬛文集”，下题“凤嬉堂”（张岱堂室名，有社集凤嬉堂诗），首叶大题下三行署“陶庵 张岱著，白岳 王雨谦评，雪瓢 祁豸佳校”。卷前有王雨谦序，末题“庚子夏午潞溪 识字田夫 雨谦撰”，又有张弘（字毅孺，岱族弟）序，末题“己丑重九日小弟弘顿首题并书”，及作者自序，末题“甲午八月望日陶庵老人 张岱书于快园之渴旦庐”。收诗二百四十余首，比手稿少了六十余首，按“四言古”、“五言古”、“七言古”、“五言律”、“五言排律”分为五卷。古乐府一体不见于诗粃，而被移入文粃中。与手稿本相同的是，诗粃亦无五言绝、七言绝、七言律。与手稿本相比，另增排律体，凡五首，其中寒夜闻霜钟一诗题为二首，实仅存其一。与之相对，手稿本五言排律仅存寒夜闻霜钟二韵，但置于五古中。诗粃对手稿中经过修改的诗作，都取改定稿，而不录被涂乙的部分，那些明显触犯时忌的字句，和修辞琢句的用心也随之不见了。张子文粃，十八卷，八册，版式全同张子诗粃。卷前有王雨谦序，末题“年家舍弟曲辕 王雨谦撰并书”，又有祁豸佳序，末题“同学弟雪瓢 祁豸佳撰并书”。目次分上下，各九卷。前九卷依次为叙、记、启、疏、檄、碑、辨、制、古乐府；后九卷依次为书牍、传、墓志铭、跋、铭、赞、祭文、词、杂著。诗粃与文粃是作者在手稿本基础上加以修改，复倩人用工楷誊钞而成的钞稿本或曰待刻本，是迄今所见最早也是唯一的诗文合璧。此书原为近人马廉（一八九三—一九三五，字隅卿）藏物，后归北京图书馆（今国家图书馆）。

三、清 光绪刻本琅嬛文集。如前所述，琅嬛文集原始稿本为诗文合编，后诗集与文集分属异姓，其诗集几经转手，最终为今人黄裳所藏。其文集则于清初已流入绍兴名宦余缙（一六一七—一六八九）家。缙字仲绅，号浣公，顺治九年进士，官至山西道御史，补河南道。其长子毓澄，康熙二十七年进士，有宦绩。家有大观楼。乾隆间，同郡王惠读书余氏 大观楼，获见琅嬛文集一帙，“蚊脚细草，蟫蠹褵，盖张陶庵后裔世传，而尚未付雕者也”⁸⁰。是帙为手稿无疑。后大观楼不戒于火，万卷顷刻化为灰烬，所幸琅嬛文集先为王惠借出，以此独完。王氏曰：“五十年来，藏之敝簏，时一披阅，不少废离。”道光间携此稿宦游贵州，遇当地著名学者郑珍，出示琅嬛文集。珍见而奇之，叹曰：“精浑胜归 唐，何论二十四家耶？箧中有此，盗贼水火不能近也。”其推崇如此，且“竭数昼夜力钞录去”⁸¹。王惠之子介臣也深爱是编，托人别录一本，送其父王惠“校正”，“什袭藏之”。“俟客囊稍裕，将付剞劂，以垂久远，庶不负陶庵一生心血所存，浣公夙昔收藏之意”⁸²。会王介臣老友湘潭 黎培敬（一八二六—一八八二）任贵州布政使，促成其事，于光绪三年椠于黔。然而王氏什袭珍藏的文集手稿本，及照稿本誊钞用以付梓并经王惠“校正”的本子，还有学者郑珍“竭数昼夜力钞”的本子，现在都已亡佚不可复见。光绪三年刻本琅嬛文集，六卷，半叶九行，行二十字。首叶第一行上题“琅嬛文集”，第二行下题“陶庵 张岱著”。卷前载王雨谦和祁豸佳原序，另增黎培敬刻琅嬛文集序、王惠跋琅嬛文集及其子王介臣书琅嬛文集后。黎序末题“光绪三年岁在丁丑季秋月湘潭黎培敬”，王惠跋末题“道光戊戌良月会稽 王惠识”，王介臣书后末题“光绪丙子春正月个峰 王介臣识”。六卷序次为：卷一，叙；卷二，记、启、疏；卷三，檄、碑、辨、制、乐府、书牍；卷四，传；卷五，墓志铭、跋、铭、赞；卷六，祭文、琴操、杂著、颂、词。乐府与词例当置于诗集，不应收入文集，而且刻本卷三所收乐府十首与手稿本所收古乐府十首如荆轲匕、渐离筑等标题及其内容文字皆雷同。盖其所据稿本原如此，刻本一仍原貌而已，也可见手稿本文集与手稿本诗集一样，俱非定本，尚待日后修订。

清刻本琅嬛文集与文粃分卷不同，一细分，一粗分，因有多寡之异。各卷篇目、目次大体相同，又同为文集，又都杂收乐府与词。稍异处则在文粃少收了柱铭钞自序、西湖梦寻序及“颂”体九篇。有些同题文章字句稍异，清刻本琅嬛文集海志记明初汤和筑城御倭徙近海居民事：“徙民三十万户入内地，遂荒废。”文粃作“徙其民数十万户入内地，立碑山上，子孙朝有奏开金塘山者，全家处死，地遂荒废”。清刻本春王正月辨句云：“古者常以季冬颁来岁之朔于诸侯。”文粃作“古者天子常以季冬颁来岁十二月之朔于诸侯”。又有篇名差异者，如清刻本征修明史檄、普同塔碑、山民弟墓志铭，文粃作征昭代文献诸书助修明史小檄、造普同塔收葬暴骨碑、季弟征君山民先生墓志铭。从这些例句看，文粃的语意较清刻本周密，但也有不少文粃讹误而清刻本不误者。

约言之，张岱琅嬛文集手稿原为诗文合集，及散失外流，分别为不同藏书家所有，传至清末，诗稿、文稿俱无恙。今诗稿犹为黄氏家藏物。而文稿幸赖持有者会稽（今绍兴）王氏父子以手稿誊钞本付之剞劂，此即光绪刻本琅嬛文集。惜王氏所藏手稿与钞本并郑珍钞本今俱渺焉不知去向。张岱生前曾对诗文手稿进行修改，倩人钞录而成诗粃与文粃，合之仍称琅嬛文集，拟付梓而未果，故称钞稿本或曰待刻本，今藏国家图书馆。光绪刻本琅嬛文集与清初钞稿本张子文粃同出手稿本，刻本虽迟至清末始刊行，但对手稿修改甚少，故反较文粃更接近原始稿本。又上海图书馆藏清钞本张子诗粃，五卷，二册，半叶十行，行十八字，板心上题琅嬛文集，下题“茗缘室”。是转钞于清初待刻本张子诗粃，二书篇目与文字皆同。惟此本对某些异文曾作校勘，以朱笔标示书眉，校文与手稿琅嬛文集相符，故亦可珍。琅嬛文集版本流传情况大致如此。

本书是在一九九一年上海古籍出版社校点本张岱诗文集基础上重修的增订本，校理工作始于二〇〇五年，中间时断时续，延宕九年始完稿，而距初版时已有二十余载。本次增订后的诗文合集，名仍其旧，为张岱诗文集。其诗集校勘以钞稿本诗粃为底本，以手稿本为校补本。遇有这两种本子的同题组诗，诗粃或缺而手稿齐全者，则补录题下；其他手稿所存、诗粃所遗者，均分录于每卷之后。唯和述酒同见和陶集与诗粃，一作于崇祯年间，一作于明亡以后，内容又都不同，故仍分开编排。手稿本与诗粃本俱未收者，统编于诗集之后“补遗”部分。其文集校勘以清 光绪刻本琅嬛文集（简称“清刻本”）为底本，以钞稿本张子文粃（简称“文粃”）为校本。此外，还参校张岱其他著作如陶庵梦忆、西湖梦寻等有关古籍。以上诸本原都有王雨谦评语，初版未收，新版经过拣择，大多补入，“校”与“评”统置于每篇之后。其中王雨谦之评语，或为眉批，或为夹评，或为题下评，或为篇末评。此次摘其有参考价值者，统置于各篇校语之后，在句评前增补“某某句”，多篇之总评补“总评”二字，使之眉目清晰。其他单篇之总评则照录于句评之后，不作另外说明。此次校理，除对初版勘误订正外，又做了补阙拾遗的工作；新增补的材料，包括琅嬛文集未收的佚诗佚文，明 清人对张岱的记述、评论以及相关书信。而最特出之点在于增补了手稿本原有的约六十首诗，对重新认识张岱意义甚大。

本书诗歌“补遗”部分，增收张岱和陶诗四十四首，均采自上海图书馆藏手稿本张岱评东坡和陶集。此书一册，不分卷，分前后两部分。前半为陶潜原诗及苏轼和诗，题“晋 陶潜著、宋 苏轼和、明 张岱评”。后半为陶潜原诗及张岱和诗，题“晋 陶潜著、明 张岱和”，未题评者，实张岱自评。其朱笔圈点、眉批、夹评及行间粘贴狭长纸条所书校记，比照张岱其他手迹，笔致书法相同，当即张岱手批无疑⁸³。是集收张岱和陶诗多达四十四首，均作于崇祯年间，是研究张岱生平思想和陶渊明接受史的重要材料。和陶集另有乾隆钞本一册，周作人曾见此书，有题记云：“评东坡和陶诗一册，汉阳 朱氏钞本，署戊子冬，‘胤’字缺笔，当是乾隆之三十三年，后附宗子补和二十四首，书眉亦有评语，或是王白岳等人手笔耶？”⁸⁴钞本比手稿本少收张岱和诗二十首。周氏以为评语出自张岱好友王雨谦（号白岳），属误判。今抄录其评语置于和陶集诸篇之后。“补遗”又增收张岱 寓山题咏二十二首，则采自上海图书馆藏崇祯刻本寓山志。祁彪佳竭尽心力钱财营构寓园，又向四方名士征集寓园诗、词、文、赋、铭、记及图画，编成寓山志一书。内收张岱五言绝句二十二首，寓山铭（并序）一篇，时人评其诗“读之齿舌间作旃檀气”，称其铭出“坡公得意”，为寓山名园增色不少。

文章“补遗”部分，新增六篇。龙喷池铭，其池在绍兴 府卧龙山前，通若耶溪，崇祯间堙塞。张岱倡议知府王期昇庀工疏浚，遂还旧观，通行舟楫，喜而铭之。铭文仅四十字，以龙为喻，把池水通塞动静的情状写得活龙活现，表现了一介书生对地方公益的高度热情和责任心。寓山铭，辑自寓山志，铭前小序，逸兴遄飞，想像山之飞来飞去，不落筌蹄，序胜铭矣。南镇祈梦疏，作于十六岁，是目前所见张岱最早的一篇骈文，想像奇诡，胸次高远。快园道古小序，以闲言随谈讲谐谑之妙用，破腐儒之鄙，启大众之智。与金乳生，原是难得一见的张岱书简真迹，小简仅百余字，情致清隽，殊为可人。金乳生，张岱同里友人，喜莳草花，且精园亭，陶庵梦忆有金乳生草花记其事。上鲁王疏，是一篇讨伐南明权奸马士英的长篇檄文，洋洋洒洒千百言，雄文杰构，气势如虹，浏漓顿挫，骈散并用，当与同邑父执王思任之名篇请斩马士英疏与又上士英书并耀史册。

本书“附录”新增祁彪佳书札十一篇，与张宗子八篇，与李映碧三篇。从这些书信可见祁、张二人情同手足的友谊，古人交道的真诚，又可见张岱这位奇才在科举考试中虽赴乡试也屡遭败绩的厄运。李清（一六〇二—一六八三）字映碧，一字心水，扬州 兴化（今属泰州）人。崇祯四年（一六三一）进士，授宁波府推官，嘉靖间大学士李春芳裔孙。兴化 李氏与山阴 祁氏素有世谊，时彪佳归里养疴，因致书李清，婉转陈述张岱才具和困屯科场之状，乞予垂怜而为之地。又王雨谦张宗子诗序、祁彪佳远山堂剧品 乔作衙、王文诰陶庵梦忆序、张岱嫡孙张礼西湖梦寻 凡例六则、陈仲谋等撰有明於越三不朽图赞序跋七篇，及阮大铖张宗子吕吉士姚简叔稽仲举入山相访诗二首，都是初版未收的材料。拙作张岱年谱简编原载于一九九〇年中华文学史料第一期，此次稍作增改，以助阅读，重编详谱，尚待来日。

记得二十年前，为了校勘张岱诗文集，特地造访平素敬仰的黄裳先生。先生知其来意，随即从书橱中取出护爱珍藏、经常赏阅的琅嬛文集手稿本，手授以供校阅，不见一点吝惜之色，亦无半句叮嘱之语。付印时，惜不及排入存于手稿中的大量佚诗，二十年后，终于得偿夙憾。而对黄先生嘉惠学林的厚意何尝一日忘之。本文甫草就，忽从报上见到先生溘然长逝的唁闻，惆惋久之。先生对张岱情有独钟，也很想睹见新版张岱诗文集，今已矣！待到新书出版，将何往而敬献一瓣香？

已故学者王元化先生在世时，曾建议重订再版已经脱销多年的张岱诗文集，并得到上海古籍出版社的大力支持。社长高克勤先生屡次询问工作进展情况，副总编奚彤云女士，编审李保民与朱怀春、责编刘赛诸先生，都曾细心审读稿件，提出宝贵意见，上海图书馆古籍部长期提供查阅的便利；新近出版的张海新先生水萍山鸟张岱及其诗文研究，对张岱诗文集初版本存在的校勘问题多所补正，使此番重校多了一种参照；诸位师友对此冷寂工作也给予关心、鼓励和帮助，在此一并致以谢忱。值此增订本张岱诗文集临近竣工之际，宽慰与惶怵交织，校书如扫叶，三复之后，又会落下枯枝败叶。张岱和陶集眉批有云：“吾辈莽撞粗豪，其何能淑？”这位大学者、大文人、旷世奇才，如此谦谨戒惧，直令愚庸如我者愈觉惶愧。敬祈广大读者、方家教之。

夏咸淳

二〇一二年十月于沪西泉苑

二〇一四年六月改定

【注】

¹唐 贞观初，分天下为十道，九曰剑州，治成都。

²本书文集卷三修大善塔碑：“肇惟天监初成，正值梁武帝舍身之日”，“岁月迁延，已至千一百八十年于此”。又清 乾隆绍兴府志卷三八祠祀志，大善塔在大善寺内，寺始建于梁 天监三年（五〇四）。历一一八〇年，为清 康熙二十三年（一六八四），时张岱适八十八岁。

³本书文集卷三征修明史檄。

⁴本书文集卷四家传。

⁵本书文集卷五自为墓志铭。

⁶袁宏道集笺校卷五龚惟长先生。钱伯城笺校，上海古籍出版社一九八一年版。

⁷谭元春集卷二八答金正希。陈杏珍标校，上海古籍出版社一九九八年版。

⁸陶庵梦忆卷四方物。马兴荣点校，上海古籍出版社一九八二年版，下同。

⁹本书文集卷一茶史序。

¹⁰陶庵梦忆卷一吴中绝技。

¹¹西湖梦寻卷一大佛头大石佛院诗。马兴荣点校，上海古籍出版社一九八二年版，下同。

¹²本书文集卷四附传：“余至云间，有唐士雅者，五岁失明，耳受诗书，不下万卷。”云间，松江别称。唐士雅，即唐汝询，字仲言，号士雅。

¹³本书诗集卷四咏方物芜湖鲥鱼：“曾到芜关上，亲尝六尺鲥。”

¹⁴西湖梦寻卷四柳洲亭：“过小桥折而北，则吾大父之寄园、铨部戴斐君之别墅。”

¹⁵本书文集卷一西湖梦寻序。

¹⁶本书文集卷二越山五佚记。

¹⁷本书文集卷六公祭张亦寓文。

¹⁸陈洪绶集卷三张宗子乔坐衙剧题辞。吴敢点校，浙江古籍出版社一九九四年版。

¹⁹本书诗集卷三丙子岁大疫祁世培施药救济记之。

²⁰本书文集卷二越山五佚记小序。

²¹石匮书后集卷五明末五王世家。上海古籍出版社影印本二〇〇八年版，下同。

²²本书诗集卷二和祁世培绝命词。

²³石匮书后集卷五二瞿式耜列传。

²⁴石匮书卷一九九义人列传总论。上海古籍出版社影印本二〇〇八年版，下同。

²⁵石匮书后集卷二〇甲申死难列传。

²⁶本书诗集卷三毅孺弟作石匮书歌答之。

²⁷乾隆绍兴府志卷三地理志：“越王山，一名越王峥，又名栖山”，“去县西南一百二十里，昔越王 勾践栖兵于此”。

²⁸乾隆绍兴府志卷三地理志：“项里山，在山阴县西南三十里，世传项羽流寓于此。”“俗云项羽避仇于此，故名，下有项羽祠。”越中杂识上卷祠祀：“项王庙，在府城西南二十里项里，祀西楚霸王 项羽，以范增配食。旁有村落数百家，岁时奉祀。”

²⁹本书诗集卷二甲午儿辈赴省试不归走笔招之。

³⁰本书文集卷二快园记。

³¹本书诗集卷二仲儿分爨。

³²本书诗集卷一快园十章。

³³本书文集卷四家传：“先子喜诙谐，对子侄不废谑笑。”陶庵梦忆卷六噱社：“仲叔（张联芳字尔葆，号二酉）善诙谐，在京师与漏仲容、沈虎臣、韩求仲辈结噱社，唼喋数言，必绝缨喷饭。”本书文集卷四王谑庵先生传：“与人谐谑，矢口放言，略无忌惮。”

³⁴本书文集卷一博浪椎传奇序。

³⁵石匮书卷九一李贤列传。

³⁶石匮书卷一二四杨廷和蒋冕毛纪列传。

³⁷本书文集卷一赠沈歌叙序。

³⁸四书遇 论语 生直章：“石压笋斜出，屈曲委蛇，总不碍其直性。”四书遇 论语民服章：“君子虽困阨折挫，其道自直，所谓石压笋斜出也。”石匮书卷六五李钱陈贝韩叶周薛列传：“帝王防口甚于防川，石压笋斜出，诸臣亦直行其意耳，太祖亦奈之何哉？”石匮书后集卷九文震孟姚希孟列传：“人畏虎，虎亦畏人，石压笋斜出，其亦奈之何哉？”四书遇用浙江古籍出版社一九八五年版，下同。

³⁹本书文集卷一廉书小序。

⁴⁰西湖梦寻卷五火德庙。

⁴¹来燕榭书跋，上海古籍出版社一九九九年版。

⁴²本书文集卷一一卷冰雪文后序。

⁴³本书文集卷一一卷冰雪文序。

⁴⁴本书文集卷三与李砚翁。

⁴⁵本书文集卷四家传。

⁴⁶本书文集卷五周宛委墓志铭。

⁴⁷本书文集卷四附传。

⁴⁸陶庵梦忆卷四祁止祥癖。

⁴⁹本书文集卷三与何紫翔。

⁵⁰四书遇 论语 吾忧章：“君子进德修业，全在能动能变，此风雷所以为益也。不修不讲，不徙不改，全然不动不变，则益在何处？”又四书遇 论语 时习章：“凡学问最怕拘板。必有活动自得处，方能上达。”

⁵¹四书遇 论语 缊袍章。

⁵²本书文集卷三又与毅孺八弟。

⁵³本书文集卷五山民弟墓志铭。

⁵⁴本书文集卷五跋寓山注。

⁵⁵本书文集卷三答袁箨庵。

⁵⁶快园道古 小序。高学安、佘德余标点，浙江古籍出版社一九八六年版。

⁵⁷本书文集卷五跋谑庵五帖。

⁵⁸本书文集卷一石匮书自序。

⁵⁹本书文集卷五再跋蓝田叔米山。

⁶⁰本书文集卷五跋可一云林笔意。

⁶¹本书文集卷一廉书小序。

⁶²本书文集卷三与王白岳。

⁶³本书文集卷一老饕集序。

⁶⁴本书文集卷三与周戬伯。

⁶⁵本书文集卷一史阙序。

⁶⁶白石樵真稿卷一文娱序。四库禁毁书丛刊本，北京出版社二〇〇〇年影印本。

⁶⁷插图本中国文学史，人民文学出版社一九五七年第一版。

⁶⁸本书附录琅嬛诗集小序。

⁶⁹本书文集补遗琅嬛诗集自序。

⁷⁰徐渭集附录刻徐文长集原本述。中华书局一九八三年版。

⁷¹里中尺牍，明末祁氏 远山堂钞本，藏南京图书馆。见赵素文祁彪佳研究，中国社会科学出版社二〇一一年版。

⁷²陶庵梦忆卷四张氏声伎。

⁷³陶庵梦忆卷七冰山记。

⁷⁴远山堂剧品 逸品。中国古典戏曲论著集成六，中国戏曲出版社一九五九年版。

⁷⁵本书文集卷三答袁箨庵。

⁷⁶陶庵梦忆卷四杨神庙台阁。

⁷⁷陶庵梦忆卷七及时雨。

⁷⁸陶庵梦忆卷五朱楚生。

⁷⁹张岱琅嬛文集跋，见黄裳书话。北京出版社一九九六年版。

⁸⁰本书附录跋琅嬛文集。

⁸¹本书附录书琅嬛文集后。

⁸²本书附录跋琅嬛文集。

⁸³张岱手稿的最新发现，见社会科学报二〇一二年四月五日。

⁸⁴知堂书话，中国人民大学出版社二〇一一年版。





张岱诗集卷一


张岱诗集


四言古诗





快园十章

有序





己丑九月，僦居快园，葺茅编茨，居然园也，诗以志之。

于惟国破，名园如毁。虽则如毁，意犹楚楚。薄言葺之，诛茅补垒。若曰园也，余讵敢尔。

【评】

十章真不愧渊明。





其二


园亭非昔，尚有山川。山川何有？苍苍渊渊。烟云灭没，躨跜蜿蜒。呼之或出，谓有龙焉。

【评】

卧龙却自写照。中有陶庵老人。





其三


皦皦山月，以园起止。载升载沉，若出其里。星汉灿烂，若在其底。水白沙明，鱼虾夜起。

【评】

诗中有画。





其四


有松斯髡，有梅斯刖。昔则蔚苍，今则茁蘖。龙性难驯，鸾翮易铩。傲骨尚存，忍霜耐雪。

【评】

是铭是赞，古奥异常。

“难驯”之能言之，“易铩”二字便不易辨。





其五


维沼有泥，维园有畦。泥灌畦，畦蔬则肥。水深泥薄，始可以鱼。旁通小潴，以菱以渠。

【评】

即此已见经济。





其六


厥蔬维何？冬菘夏瓠。味含土膏，气饱风露。藿食莼羹，以安吾素。曰买菜乎，求益则那。

【评】

此中大有身份。寄傲甚远，自是西山风骨。





其七


有何可乐？南面书城。开卷独得，闭户自精。明窗净几，蔬水曲肱。沉沉秋壑，夜半一灯。

【评】

想见其人。





其八


伊余怀人，客到则喜。园果园蔬，不出三簋。何以燕之？雪芽禊水。何以娱之？佛书心史。

【评】

淡古。





其九


空山无人，读书深柳。聊用养和，赖此红友。子美掀髯，浮白在手。博浪一椎，取以下酒。

【评】

既饶风月，亦饱风雷。





其十


身无长物，惟有琴书。再则瓶粟，再则败袽。意偶不属，纳屦去矣。敢以吾爱，而曰吾庐。

【评】

自赞。





述史十四章





延陵季子


於戏有吴，延陵季子。解剑墓傍，不倍其死。畀以千乘，弃如敝屣。始祖采药，又世其祀。

【评】

述史十四章，遂令子瞻退舍。





鲁仲连


有天下士，义不帝秦。新衍闻之，为之却军。神龙露尾，不见其身。逃之海外，灭没烟云。

【评】

仲连全副风骨，只在三十二字。





陶朱公


于惟少伯，竟老陶朱。肉为走狗，皮亦鸱夷。五湖一棹，烟水迷离。黄金写像，终是危机。

【评】

高见，人不言及。





留侯


何来孺子，圯下取屦。博浪一椎，祖龙魄死。五世相韩，报之以此。来黄石公，去赤松子。

【评】

岂是误中副车。





东方曼倩


避世金马，东方曼倩。一十八年，岁星不见。蚁视汉武，小遗便殿。窥牖小儿，王母侍宴。

【评】

如取雀翎，得其金翠。





严子陵


滩以严名，千年不泯。足加帝腹，梦还未醒。欲臣老子，去无踪影。桐江一丝，系汉九鼎。

【评】

咄咄子陵，壁立千仞。





王右军


晋代风流，会稽内史。峻岭崇山，修禊上巳。笔飞在空，鹅浴于水。丝竹山川，终以情死。

【评】

归到情字，匪世所解。





陶靖节


有晋高士，柴桑 陶潜。荷锄带月，植杖听泉。瓶则缺粟，琴亦无弦。诏客且去，我醉欲眠。

【评】

掷术成丹手。





李邺侯


圣人衣黄，山人衣白。四皓衣冠，九仙骨格。大官烧梨，御手与擘。愿动星文，一枕帝膝。

【评】

自然道人。





李青莲


谪仙李白，藐视王公。调羹非宠，供奉非崇。青莲吐气，五岳储胸。生为明月，死剩清风。

【评】

现青莲身而说法。





白香山


香山一老，自号乐天。江山风月，古佛神仙。诗惟婢读，书藉禽言。上陪玉帝，下陪卑田。

【评】

无怪东坡认其后身。





邵康节


人比诸葛，自拟庞公。二十八宿，罗于心胸。王侯将相，视若儿童。数不轻授，恐长奸雄。

【评】

深沉，亦复卓越。





苏东坡


大苏文字，惊动夷酋。珠崖、儋耳，赤壁、黄州。五湖四海，三教九流。双学士眼，半配军头。

【评】

奇伟。





米海岳


海岳外史，出守灵璧。怪石为供，抱眠三日。袍笏拜之，诡言长揖。方道米颠，不可无一。

【评】

灯下取影，踽踽欲动。





琴亡十章

有序





琴亡，哭资深也。资深听余琴，辄据梧而瞑，琴心一往，可畏可矜。子期死，余不复琴矣。作琴亡。

【评】

“琴心一往”四句：说自深，俗人不解。

忆昔避秦，彼山之坳。载捆载担，仆夫劳劳。余书则负，子书则挑。子之挑矣，可以解余之嘲矣。





其二


忆昔避秦，彼山之麓。载耨载铫，仆夫匐匐。余采蕨根，子采莱菔。子之采莱菔矣，胡不归而食肉？

【评】

莫谓二章便无琴矣。





其三


畴昔之日，来啜子茗。有琴为弹，据梧而瞑。余之琴矣，不足以当子之瞑矣，余乃取以治吾之¹。

【校】

¹手稿本作“弦”。

【评】

此有妙理，可思可听。





其四


畴昔之夜，携琴访子。子听余琴，嗒然欲死。余之琴矣，不足以当子之死矣，余乃取以治吾之指。





其五


月犯少微，名士当死。岂饮屠苏，乃先吾党之末席。呜呼吴中高士，求死不得。

【评】

略自自语，已觉笔锋杀人。





其六


剡溪夜雪，有客在舟。戴在可以不见，戴死不可以不留。此言曲折，尔其问诸子猷。





其七


吁嗟乎麟，尔生何蹙。明王之不作矣，乃折尔足。麟兮，尔何不化为梼杌？

【评】

毒甚，然亦悲甚矣。





其八


吁嗟乎鹖，尔生何拙。求明之不得矣，继之以血。鹖兮，尔何不化为反舌？





其九


哭子者多不识面，余则识面。云胡不唁？呜呼！谁则使余识子之面也，而使余冥眩。

【评】

知音耳。





其十


哭子者多不造庐，余则造庐。云胡不悲？呜乎！谁则使余造子之庐也，而使余欷歔。





戒杀诗三章





山澥虫豸，自了生死。因有放生，愈多网罟。戒以忍生，慈由杀起。不取不放，浑然古始。

【评】

为众生说法，何其了了。





其二


予自有心，不为乞福。刀俎之间，见彼觳觫。尔食我心，我食尔肉。只说轮回，回头不迷。

【评】

大菩萨。





其三


东坡戒杀，谓经忧患。陶庵好生，身遭祸乱。绝脰屠肠，眼中看见。杀尔若何？当作是观。

【评】

惠世不浅，字字引人佛地。





礼宗十章

礼宗十章¹

有序





【校】

¹诗粃原缺，据手稿本补。

礼宗，哭亡姑也。岱与陈受之先生为总角友，自姑过门，受之蚤死，垂三十八年而姑始亡。凡姑所以为女、为媳、为妇、为娌、为母、为姑，罔不循礼，故曰“礼宗”也。诗以唁之。

在昔受之，眠娗文弱。余与仲渊，交之总角。风雨晦冥，云林秘阁。曾不移时，尔疾斯作。尔疾不作，何以见吾姑之恪。





其二


在昔受之，讷不能言。交之总角，余与仲渊。深柳读书，净几自怜。讵料尔病，一去不旋。一去不旋，是以成吾姑之贤。





其三


嗟予季祖，寒铁冷面。吾姑端严，不冠不见。曰女之笄矣，犹予之冠矣。





其四


予季祖母，非姑不饭。母病弥留，臂肉是剜。曰女之肉矣，犹母之饭矣。





其五


姑曰匪妇，尔则我子。孤曰匪母，尔则我父。拮据卅年，居然富厚。尔家之厚，尔母之有。尔母之有，尔母之守。





其六


妇敢曰妇，妇如婢仆。母敢曰母，母如马牛。教子成人，克称厥子。我之不死，谓我有子。尔勿克子，我不如死。





其七


人言旌门，旌吾之孝。既旌吾孝，何不移吾之棹楔也，而助蒸尝于家庙。





其八


人言旌门，旌吾之慈。既旌吾慈，何不移吾之棹楔也，而施棺槥于贫儿。





其九


姑惟知止，请旌则訾。念姑而既死矣，为其子孙者，可亦以其訾而不泣请之太史？





其十


姑惟谦让，请旌则歉。念姑而既殂矣，为其子孙者，可亦以其歉而不以记之琬琰？





张岱诗集卷二





五言古诗





孔子手植桧





昔闻峄阳桐，所剩惟橥橛。剧贼斫为薪，灰烬随手灭。如何杏坛桧，既枯能复活。肤纹皆左旋，直干无错节。曾遭空殿灾，烈火不能爇。摸之触龙鳞，扣之响铜铁。初见一枯株，委弃在墙缺。谁知灵若蓍，一代一枝发。若遇圣人生，扶疏可荫樾。草木通神明，谁敢恣屑越？今枯三百年，榾柮无纤叶。昔灵今不灵，顽钝逊蓂荚。岂下有虫蚁，乃来为窟穴。余欲驱除之，敢借击蛇笏。

【评】

杏坛桧甚奇，得此奇笔为之写出。





子贡手植楷





孔林多异木，问名不能解。云是门人携，奇种遍四海。楷为子贡植，干朽根不毁。石碣志其旁，根株尚蓓蕾。楷族多子孙，萧疏满林霭。大者为棋枰，小者作拄拐。留名在曲阜，三千年不改。轻薄大夫松，乃辱秦寮寀。端木命名时，其意自有在。惟不受秦官，真堪为世楷。

【评】

忽出“楷”字一义，更觉奇想空突。





瑞草溪亭





记昔岩上土，仿佛与檐齐。十年事开凿，约有三丈低。刳龙取尺木，敲骨碎玻璃。手握巨灵斧，削铁如削泥。昨日为高阜，今日成深溪。转眼变沧海，举足已荒迷。草木无常位，更置敢跛蹊？苔藓时拂乱，常使变贞萋¹。近来得休息²，奔石如驯蜺。亭台静而媚，列障为之闺。清樾湿千尺，空翠非强题。咄嗟破混沌，山灵合笑啼³。既成无斧凿，造化不及稽。何事秦人拙，驱山如牧羝。

【校】

¹常使变 手稿本原作“不能保”，复改如今文。

²休息 手稿本原作“安息”，复改如今文。

³合 手稿本作“带”。

【评】

“手握”四句：如炼五色石，俾纸上见五彩龙纹。

“亭台”句：娟细。

“山灵”句：奇语得情。





观海八首





望洋无可言，还想生海始。神功接混茫，四面何起止。攫夺杂玄黄，的铄见金紫。北溟有鲲鹏，至此成虫蚁。





其二


海大素所钦，大至无此理。黄河尚有曲，长江尚有里。昼夜受源泉，何处是其底？三教诸圣人，低头都不语。





其三


昔登泰岱颠，群山如浪走。今在海中央，浪如山岳陡。山水既同胎，天地是其母。曾说变桑田，桑田尔自有。

【评】

神奇。





其四


黄河无白日，大海无晓昏。河清犹可俟，海水只一浑。日是麒麟蚀，灰为鳌足存。开篷惟瞑眩，黯尔自消魂。





其五


势大谁收摄？全凭元气吞。浩浩难明理，蒙蒙若醉昏。江湖仍自合，泾渭不能分。肯自藏污垢，支流何足论。





其六


四塞苍茫气，孤天日夜浮。龙安无反侧，蜃骇不成楼。浪欲移三岛，烟能冒九州。还思看杯泻，拟上最高头。

【评】

“孤天”句：“孤天”比乾坤更觉有别。





其七


百川甫到海，厥味变为咸。精血咸归肾，涕洟本不甘。熬波能出素，炼汞自成铅。应怪木华赋，如何不道盐。

【评】

与天庆寺观乳泉赋皆具妙理。





其八


山松怯飓风，千年苦不大。茁蘖成槎牙，石肤恒露髁。昔日到补陀，风来船似簸。此下有蛟龙，榜人戒勿唾。

【评】

现出一团神理，勿特空言其大，较之谑庵更自元气茫茫。





素瓷传静夜





闭门坐高秋，疏桐见缺月。闲心怜净几，灯光澹如雪。樵青善煮茗，声不到器钵。茶白如山泉，色与瓯无别。诸子寂无言¹，味香无可说。

【校】

¹诸 手稿本作“请”。

【评】

声色都冥。

起四句：都是茶。





枫落吴江冷





长林来远风，刁寥在木末。洞庭虽未波，秋老枫叶脱。叶落愈鲜明，秋水净于抹。日暮意思凉，孤舟江水阔。衾单夜正长，呼奴加破衲。

【评】

题甚冷，作者正从冷不到处得之，更增其冷。

此与素瓷作未许世儒参评。噫，进乎诗矣！





竹月二首





竹月不藉月，月得竹而清。月态乃委竹，一风与之争。竹木无他意，孤疏风所生。





其二


竹月原不属，光乃居其间。竹无取妍意，月光觉更闲。秋空恒澹澹，水气相往还。

【评】

二诗竟是作偈，足空一切释部。





节妇篇为徐太君赋

太君为何弘茂姊





梅葩不期雪，雪若伺梅至。惨澹足贞萋，雪乃梅之砺。古来至性人，性成始堕地。槎蘖如茁芽，嗅之如姜桂。如何在襁褓，闻雷不失箸。寸寸以断葱，方方而切胾。嗃嗃严母风，斩然在童稚。及至字而笄，合卺无一季。玉碎声自清，锷断锋愈利。上事高堂人，不使见其泪。妇在岂逊儿？卑心主中馈。诚孝匪伪为，下体泉台意。长斋三十年，茹荼不二器。坚此澹泊心，而厉冰霜气。石梁勒珉，片言重屃赑。彭泽其渭阳，石梁与石篑。石篑自澹远，石梁复孤异。正色立朝端，顽廉懦立志。不谓巾帼中，乃有何无忌。弟以姊为师，手授画荻字¹。岳岳冠进贤，敢说旌闾事。闻之反泫然，麦杖逐其弟。

【校】

¹手授 手稿本作“腹中”。

【评】

写得清刻，字字饱冰霜之气。





窆石歌

窆石歌¹





留此四千年，荒山一顽石。闻有双玉珪，苍凉闭月日。血皴在肤理，摩挲见筋泐。呵护则龙蛇，烟云其饮食。中藏故神奇²，外貌反璞立。所储金简书，千秋犹什袭³。此下有衣冠，何时得开出？

【校】

¹窆石歌 手稿本上有“禹陵”二字。

²神 手稿本作“自”。

³千秋犹什袭 手稿本句下原有“嗟我受髡钳，日日对之泣”，复删去。





和贫士七首

有序





丙戌八月九日¹，避兵西白山中，风雨凄然，午炊不继，乃和靖节贫士诗七首，寄剡中诸弟子。

【校】

¹八月 手稿本作“九月”。

秋成皆有望，秋萤独无依。空中自明灭，草际留微晖。霏霏山雨湿，翼重不能飞。山隈故盘礴，倚徙复何归。清飙当晚至，岂不寒与饥？悄然思故苑，禾黍忽生悲。

【评】

如泣如诉。





其二


风雨当重九，澹然独倚轩。愧非仲舒子，目不敢窥园。村醪远不继，日午厨无烟。残书手一卷，埋头自钻研。婢妾窥我笑，唠唠有后言。囊涩无聊尔，敢谓自称贤？





其三


四壁无所有，凄然张断琴。每当风雨夜，发此金石音。子期既已逝，谁复来相寻？腹饥徒煮字，樽空耻自斟。岂无长安米，苟得非所钦。丹崖与白石，彼或谅吾心。





其四


不食嗟来食，古昔有黔娄。邻翁尝馈粟，愧余无以酬。云是伯夷树，不复辨商 周。天柱既已折，杞人复何忧？行吟在泽畔，吾将见吾畴。幸不惭死友，此心何所求！





其五


蝉不栖松柏，正气不可干。五年辱陶令，三月解其官。山居不食力，犹然愧素餐。重九尚尔饥，何以抵岁寒。瓶粟耻不继，乞食亦厚颜。行行复何之，荆门昼自关。

【评】

今人动附陶公乞食之名者，请各为猛省。





其六


陶公坐高秋，绕室生蒿蓬。苟不忘利禄，赋诗焉得工？身不事二姓，何如楚两龚。采薇与采药，人言将无同。嗒焉名利尽，无复问穷通。九原如可作，杖履愿相从。





其七


屼屼徐无山，郁然在中州。君仇未能报，老我田子畴。不学桃源渡，落花向外流。陈咸用汉腊，不为家室忧。西山歌虞 夏，我唱无人酬。愧予何能尔，首阳有前修。

【评】

和贫士七首，字字清深，读之铮铮作响，初非有意摹陶，自然有磁铁之合，诚以得之性情也。





和述酒





空山堆落叶，夜壑声不闻。攀条过绝¹，人过荆漭分。行到悬崖下，伫立看飞云。生前一杯酒，未必到荒坟。中夜常堕泪，伏枕听司晨。愤惋从中出，意气不得驯。天宇尽寥阔，谁能容吾身？余生有几日，著书敢不勤？胸抱万古悲，凄凉失所群。易水声变徵，断琴奏南薰。竹简书日月，石鼓发奇文。王通抱空策，默塞老河 汾。灌圃南山下²，愿言解世纷。所之不合宜³，自与鱼鸟亲。若说陶弘景，拟我非其伦。

【校】

¹过 手稿本作“逾”。

²圃 手稿本作“园”。

³所之不合宜 手稿本作“得与豺虎远”。

【评】

清音傲骨。





和有会而作





乱来家愈乏，老至更长饥。菽麦实所羡，孰敢慕甘肥？未晓舂瓶粟¹，将寒补衲衣。婢仆褰裳去，妻孥长作悲。彼但悲歧路，讵知世事非！近稍力耕凿，田间有秉遗。喜此偶延伫，每携明月归²。但愿岁时熟，丈人是吾师。

【校】

¹晓 手稿本作“晚”。

²“喜此”二句 手稿本作“便可骄妻妾，施施从外来”。





和挽歌辞三首





张子自觅死，不受人鬼促。义不帝强秦，微功何足录？出走已无家，安得狸首木？行道或能悲，亲旧敢抚哭。我死备千辛，世界全不觉。千秋万岁后，岂遂无荣辱？但恨石匮书，此身修不足¹。

【校】

¹此身 手稿本作“一编”。

【评】

提醒一世。





其二


泉台无渍酒，聊复进此觞。山田种新秫，何时更能尝？残书堆我案，敝裘委我傍。老鸮昼亦哭，鬼火夜生光。婢仆各自散，若敖悲异乡。草木阴翳处，啾啾夜未央。

【评】

屼然有一张子。





其三


西山月淡淡，剡水风萧萧。白衣冠送者，弃我于荒郊。山林甚杳冥，北邙在嶕峣。翳然茂松柏，孝子自攀条。身既死泉下¹，千岁如一朝²。目睹岁月除，中心竟若何³？平生不得志⁴，魂亦不归家。凄凄蒿里曲，何如易水歌？魂气欲何之？应来庙坞阿。庙坞，为先父母葬地。

【校】

¹身既 手稿本“既”原作“虽”，复改如今文。

²千岁如一朝 手稿本原作“心犹念本朝”，复改如今文。

³“目睹”二句 手稿本原作“目睹两京失，中兴事若何”，复改如今文。

⁴平生不得志 手稿本原作“匈奴尚未灭”，复改如今文。

【评】

今人动言学陶，徒为拾其馀唾。宗子自为宗子，故其和陶诸作便逼真陶公，如颜鲁公书与右军初不相似，却自然力达气应也。





江上数峰青





秋水净若无，过鸟影不入。远山积黛痕，空濛用勾勒¹。江平山欲浮，去天不隔尺。波光横射之，澹澹只数画。历落在其中，天水不得一。

【校】

¹用 手稿本作“见”。

【评】

“历落”二句：乃知王勃之庸。





焦山瘗鹤铭





焦山寻鹤铭，磊块委大壑。犹见雷火痕，铲削同斧凿。突犯霹雳威，公然肆暴虐。细想得其繇，焦先遭恶谑。隐侠轻轩冕，何乃塑王爵？侍立皆宫娥，夫人坐锦幕。子胥配拾遗，仅堪恣笑噱。韦布服山龙，真如受炮烙。无地雪奇冤，轰雷起林薄。立碎瘗鹤碑¹，崩厓断齿腭。高士被污名，焚琴而煮鹤。聊用以解嘲，勿为世人错。

【校】

¹瘗鹤碑 手稿本作“瘗鹤铭”。





龙山观雪





昔日王元章，携家九里住。绕屋种梅花，三百六十树。日食一树钱，梅实为生计。一当大雪时，炉峰石上憩。四望遂狂呼，世界白玉砌。急足走高冈，凌空欲飞去。今上龙山巅，所见亦无异。楼台十万家，波棱起檐际。龛 赭鞭白虹，突屼如汤沸。松是白龙髯，竹作琅玕碎。云母满车输，堆垛没山髻。撒盐万灶空，观涛八月至。同云千万重，前山都覆被。人鸟尽迷蒙，山河合大地。愿作混沌观，用填缺陷世。





观山民所藏唐伯虎观梅图手卷





吴侬唐伯虎，高气何岳岳！写此观梅图，袂起不可捉。竟纸三丈长，磊磊皆硗确。笔墨失常理，落纸如刀斫。仄笔横扫之，划然成绝壑。纸外见山颠，想见其郁确。义不受凡卉，人见其濯濯。但有千树梅，疏疏见卓荦。山深路不明，云外闻鸡喔。中有素心人，澹然寄高踔。植杖无所思，阶前数梅落。梅落无艳情，林间自折角。不学桃花源，引人到山脚。

【评】

深得画理，作者观者寄思皆在无何之乡。





龚春壶为诸仲轼作





仲轼 龚春壶，两世精神在。非泥亦非沙，所结但光怪。应有神主之，兵火不能坏。质地一瓦缶，何以配鼎鼐？跻之三代前，意色略不愧。当日示荆溪，仆仆必下拜。

【评】

古质，亦发神光。





眉细恨分明





佳人多不语，孤意在疏眉。一痕澹秋水，春风不能吹。深情几百折，屈曲与高低。所矜在一细，层折俱见之。

【评】

入神。





山色有无中





山情留髻螺，居然在木末¹。莽冒奇峰，夏云不可夺。譬如画远山，轻轻刚一抹。缣素近千年，墨气不得脱。帏里李夫人，呵呵或能活。

【校】

¹木末 手稿本作“天末”。





种鱼





山人不得饱，乃读致富书。致富多奇术，其一在种鱼。买鲵得千尾，畜之于水滁。畜之未十日，乃曰需草苴。典衣盈一箧，买舟如壳蠡。万钱募一老，头秃背且佝。日食一升饭，酌酒满其盂。打草不盈担，强半是菱蕖。赛神期五日，牲醪一祭。未曾见寸息，已罄我所储。夏粮遂不足，山厨竟断炊。霪雨绵百日，水涝欲上渠。独宿听檐溜，夜长目正盱。我昔无陂泽，鱼税不到余。高斋只听雁，一卧自纡徐。谁信陶朱术，烦我多起居。夜半陡然省，开围纵所如。

【评】

一团真气，乃见英雄无资身之策。





社集凤嬉堂





中国一孔子，何言居九夷？余读论语谶，方知随凤嬉。孔日固不暇，凤隙亦无余。恨当春秋时，治反在四裔。不嬉不成凤，何所览德辉？饮啄在山麓，凤孤不自疑。凤亦有声气，不与雀俱。欲识凤何德，勿为饮食欺。陶潜瓶内粟，竹实亦何殊？仇池有菊水，他泉总不如。饮食诚不愧，悠哉可乐饥¹。

【校】

¹“饮食”二句 手稿本下原有四句：“庄言正告凤，不嬉尚何之。凤德如孔子，犹然讥接舆。”复删。

【评】

“凤孤”句：大见骨力。





看蚕





看蚕古正事，要有桑食之。园桑八九树，老秃无旁枝。下叶仅数篚，树头靡无遗。大妇空奔走，小妇立而嘻。邻桑正累累，无钱敢向咨¹？剜肉而割股，那可救其饥？余乃然笑，是岂人所为？嗷嗷十余口，蚤晚正断炊。人饥蚕又饿，辗转在庭除。学问与经济，到此何所施！人饥尚有菜，蚕饿不食葵。男女但林立，老父徒撚髭。仓皇不可说，反变为笑唲。苦至无声泪，此笑真足悲。

【校】

¹向 手稿本作“与”。





画中剑客





剑术苦不传，腕下得其像。天寒渡易水，云深入芒 砀。面有不平色，胸中何所想？元亮咏荆轲，深情出纸上。





甲午儿辈赴省试不归走笔招之





我年未至耆，落魄亦不久。奄忽数年间，居然成老叟。自经丧乱余，家亡徒赤手。恨我儿女多，中年又丧偶。七女嫁其三，六儿两有妇。四孙又一笄，计口十八九。三餐尚二粥，日食米一斗。昔有附郭田¹，今不存半亩。败屋两三楹，阶前一株柳。二妾老如猿，仅可操井臼。呼米又呼柴，日作狮子吼。日出不得哺，未明先起走。如是十一年，言之只自丑。稍欲出门交，辄恐丧所守。宁使断其炊，取予不敢苟。寒暑一敝衣，捉襟露其肘²。嗫嚅与人言，自觉面皮厚。大儿走四方，仅可糊其口。次儿名读书，清馋只好酒。三儿惟嬉游，性命在朋友。四儿好志气，大言不怩忸。二稚更善啼，牵衣索菱藕。老人筋力衰，知有来年否。儿辈慕功名，撇我若敝帚。持此一管笔，思入麟凤薮。阿堵与荐剡，均非尔所有。不若且归来，父子得聚首。挈瓶往灌畦，捕鱼编竹笱。四儿肯努力，储粟自盈缶。酌酒满匏尊，进为老人寿。温饱得一年，一生亦不负。胜以五鼎烹，哭我荒山阜。

【校】

¹附郭田 “附”手稿本作“负”。

²露其肘 手稿本作“遂露肘”。

【评】

字字真气逼之，陶渊明、杜少陵出内其中。





仲儿分爨





余当兵火余，自分死沟洫。不料有此生，贫窘遂已极。上无片瓦存，下无一锥立。流徙未能安，饥馑又相值。家口二十三，何所取衣食？山厨长断炊，一日两接淅。秋来无寸丝，空房叫促织。老妾甚尪羸，短衣不蔽膝。如此年复年，萧萧徒四壁。正告我儿曹，年有近三十。娶妇而儒冠，毛羽不复湿。老父当此时，望尔供晨夕。奈何五六口，犹望我之粒。柴米少不周，诟谇到我侧。老人无计施，日夜自煎逼。吾譬吾一家，行船遇覆溺。二十三口人，各各宜努力。手足自踤阹，方能不汆入。如何望我援，乃共拉我褶。沉沦结一团，一人不得出。吾家真类此，儿曹尚不惕。劝儿暂析炊，人人且自给。撑距出逆流，大家拯此厄。攒食一老人，骨瘦如鸡肋。喂儿不得饱，杀之亦何益！留我终天年，吾儿或怆恻。

【评】

只如家常话，而许多情绪，许多法脉，正于无意处见之，洵非老手不能。





雨梅





梅开不得时，乃与雨相值。梅意自孤危，威仪仍不失。我见敬畏生，不敢作凄恻。古人爱观梅，原重其骨格。色香不足论，所重惟洁白。濯濯见孤棱，反得雨之力。在雨亦复佳，不必为叹息。所以高士心，受妒不受惜。

【评】

高士传。





鲁云谷医痘





记与云谷游，余年尚少小。草卉艳秋深，雪芽报春早。往返二十年，知之尚不了。一旦提药囊，乃复精医道。医道有所师，担山二张老。痘疹得仙传，起名在襁褓。水既辨淄 渑，药复分根杪。处则为野花，出则为本草。为余医幼儿，奇功同再造。一团血肉中，经络自分晓。肺腑似能言，与君为向导。用药如用兵，巢穴恣攻讨。刻日落瘢痂，皮毛净于澡。秦人爱小儿，扁鹊有奇抱。愿以广其传，小儿皆寿考。

【评】

“痘疹”四句：疏疏叙去，自尔玄胜。





补贺云庵道兄七十寿诗





结发成知己，相与共晨夕。分灯读夜书，合簋谋朝食。水淫为斗茶，鸥盟惟虐橘。人称两孟尝，座中多狎客。风月寄闲情，山水供游屐。讵意转盻间，沧桑遂改革！各自变行藏，乃复分儒释。余读汨罗骚，君诵雪庵易。分袂十余年，相逢在路侧。道貌甚庄严，更能精戒律。长斋绣佛前，苏晋断米汁。妖冶摩登伽，走避阿难室。佛印不烧猪，馋涎饿苏轼。余似康乐老，居心不清寂。师仍念故人，邀余入莲席。对师敬畏生，不敢谈夙昔。忘却去年冬，师寿跻七十。冠盖集祇园，井蛙尚未识。昨遇鲁仲连，隔年方语及。懒鸡补更鸣，贺师七十一。

【评】

落笔古质，而文彩焕然，此为真古质也。





舂米





身任杵臼劳，百杵两歇息。上念梁鸿才，以助缚鸡力。余生钟鼎家，向不知稼穑。米在囷廪中，百口丛我食。婢仆数十人，殷勤伺我侧。举案进饔飧，庖人望颜色¹。喜则各欣然，怒则长戚戚。今皆辞我去²，在百不存一。诸儿走四方³，膝下皆哇泣。市米得数升，儿饥催煮急。老人负臿来，臿米敢迟刻？连下数十舂，气喘不能吸。自恨少年时，杵臼全不识。因念犬马齿，今年六十七。在世为废人⁴，赁舂非吾职。膂力讵能加？举杵惟於邑。回顾小儿曹，劳苦政当习。

【校】

¹“婢仆”四句 手稿本原作“深厌栊米声，稍闻即呵叱。书室远庖厨，臧获慎供亿”，复改如今文。

²辞我去 手稿本原作“散四方”，复改如今文。

³诸儿走四方 手稿本原作“壮儿既远游”，复改如今文。⁴在世为废人 手稿本原作“幸不至胧肿”，复改如今文。

【评】

商彝周鼎，质古而文自焕。





担粪





生平所不能¹，着棋与担粪。棋故绝不为，粪岂人可近？孔门有樊迟，学圃发其问。即以仲尼为，圃事岂不紊？余昔爱芬芳，敦彝设藩溷。近日理园蔬，大为粪所困。忆昔文翰林，思以秽舟遁²。追者遥迹之，炉香数里歕³。仲子既灌园，香臭讵敢论？窗下南瓜荣，堂前茄树嫩。天气稍干封，粪须旦晚运。婢仆无一人，担粪固其分。偶呼稚子来，儿女复相逊。扛扶力不加，进咫还退寸。老人犹善饭，焉敢不自奋⁴？余闻野老言，先农有遗训。日久粪自香，为农复何恨⁵？

【校】

¹生平 手稿本原作“林逋”，复改如今文。

²“忆昔”二句：手稿本原作“忆昔有倪迂，曾附秽舟遁”，复改如今文。

³炉香数里歕 手稿本下原有“予癖政与同，芳香敢过问”二句，复删去。

⁴“老人”二句：手稿本原作“老人气复雄，挺身仍自奋”，复改如今文。

⁵为农复何恨 手稿本作“为圃亦何恨”。

【评】

“窗下”二句：说秽事亦见芬芳，兼得身分。





百丈泉

有序





余宗人分居剡中黉院，皆魏公裔也。丙戌以避兵至此，宗人引看百丈泉。泉在万山顶上，屈曲棱层，盘郁数里，乘高泻浪，雪蹴雷轰，下悬百丈。余胸中磊块藉以一吐，意甚开爽，为作是诗。

余昔到龙湫，仰面看瀑布。银河堕半空，摇曳成云雾。今踞龙湫上，瀑布出吾胯。盘郁几千层，巉得溪路。鲠咽不得舒，张口只一吐。万斛喷珠玑¹，百丈悬练素。闪铄雷电惊，奔腾神鬼怖。下临不测渊，应有毒龙护。石罅迸飞流，峦开巨灵斧。磅礴不可驯，山川为我怒。余欲比拟之，猛厉何所似？项羽破章邯，乱挝鼍皮鼓。万马如奔云，险隘孰敢阻！余来石上眠，不见其雄武。但以沟畜之，海鸥视石虎。

【校】

¹万斛喷珠玑 手稿本此句以迄诗末原作“千峰高插天，群流于此汇。此中何所有？所吐皆磊块。余是避秦来，山川知我意。借汝雷辊泉，出我胸中气。奔放至山崖，跳蹴失常理。项羽破章邯，斯言差足拟”，尽删，复改如今文。





白洋看潮

白洋看潮¹





潮来自海宁，水起刚一抹。摇曳数里长，但见天地阔。阴阒闻龙腥²，群狮蒙雪走。鞭策迅雷中，万首敢先后？钱镠劲弩围，山奔海亦立。疾如划电驱，怒若暴雨急。铁杵捣冰山，杵落碎成屑。骤然光怪在，沐日复浴月。劫火烧昆仑，银河水倾决。观其冲激威，寰宇当覆灭。用力扑海塘，势大难抵止³。寒栗不自持，海塘薄于纸。一扑即回头，龟山挡其辙⁴。共工触不周，崩轰天柱折。世上无女娲，谁补东南缺？潮后吼赤泥，应是玄黄血。从此上小舋，赭 龛噀两颊。江神驾白螭，横扫峨嵋雪。

【校】

¹看潮 手稿本作“观潮”。

²阴阒闻龙腥 手稿本作“惨澹闻龙醒”。

³难抵止 手稿本作“不可止”。

⁴挡其辙 手稿本作“挠其辙”。

【评】

笔力奔峭，睥睨少陵。





空翠难强名





美人立桐阴，深情寄眉黛。只隔数步遥，便增无限态。故知山去远，草木发光怪。每在杳霭间，谸眠聚沆瀣。齐 鲁青未了，一语画泰岱。





春江花月夜





江月澹无情，落落不相入。花意亦孤行，水光为之吸。美人怯月明，举步自羞涩。无处觅桐阴，悄然对月立。江气滃翳之，花客恒带湿。

【评】

别有神行。





寿曹横琴七十





曹子精易数，卖卜在通衢。君平言孝悌，詹尹拂蓍龟¹。左右皆高弟²，噼咡授奇书。高弟户屦满，先生车马稀。行窝坐康节，肉眼不及知。如昔评子贡，其贤过仲尼。总之高术者，平淡原无奇。碔砆乱美玉，鱼目溷骊珠。是以鬼谷子，白云闭双扉。世有贾岛佛，不患无昌黎。磻溪还未老，垂纶待后车。

【校】

¹拂 手稿本原作“端”，复改如今文。

²左右 手稿本原作“两邻”，复改如今文。





雨洗中秋月倍明





蓄意赏中秋，举头望明月。乃值雨滂沱，篝灯闭门臬。匡床但假眠，意冷梦不热。倏尔到三更，月光净于刷。冰鉴得重磨，闪烁同缺列。濯魄于冰壶，清晖更皎洁。点缀无微云，立身甚孤孑。如逢高隐人，冷面难如铁¹。冰气杂秋声，逼人起凛冽。对之敬畏生，敢以佐曲糵？呼童煮禊泉，洗盏瀹兰雪。气味适相投，月与茶同歠。

【校】

¹难如铁 手稿本“难”作“寂”。

【评】

清艳，如雨涤秋蟾。





避兵越王峥留谢远明上人

避兵越王峥留谢远明上人¹





避兵走层峦，苍茫履荆棘。住趾越王峥，意欲少歇息。谁知方外人，乃有孙宾硕。僧房幽且深，藏我同复壁。焦饭与酸齑，遂与数晨夕。一子又一奴，竟夺三僧食。萧然昼掩门，十日九不出。寺僧百余人，谋面俱不识。一住过三春，两月生明日。山窗静且闲，因得专著述。再订石匮书，留此龙门笔。上人日不来，携灯话促膝。与之商古今，侃侃具绳尺。开士有心人，偶尔隐缁笠。一日缘山行，乃为人物色。姓氏落人间，不复能隐匿。剥啄扣僧寮，来往如络绎。仓卒去庐山，康乐逃莲席。不及别远公，时时在胸臆。戎索政自苛，搜罗遍荒僻。恐以累檀那，风起不留革。何日得升平，扶笻到山泽。再过虎溪头，笑言常哑哑。

【校】

¹自避兵越王峥以迄见日铸佳茶不能买嗅之而已，五言古诗十二首，诗粃俱无，据手稿本补入。





孝陵磨剑歌

丁亥七月十六日，项里记梦。





狼狈住山隈，守此数茎发。亲属为我危，背言多咄咄。余曰毋为尔，与尔一言诀。自分死殉之，以此不恐喝。七月夜凉生，长空如水阔。奇鬼一族来，狰狞复泼剌。中有马，昂昂善蹄啮。手持蝌蚪文，云奉孝陵节。促余上骐骝，去如风雨疾。蜂拥无多时，居然见紫阙。上有黄袍人，皇皇向臣说。有言忘其词，闻之但惨裂。蒲伏在阶墀，舂胸且愊咽。诏开武库门，授臣三尺铁。隐隐鹈文，土绣入其骨。诏臣砥砺之，指授殿前碣。臣往试磨砻，石燥水又渴。下手成霜，旋抽声。庭陛何森严，敢言取槔桔。老臣以泪磨，继之以呕血。顷刻去阴翳，光芒起仓卒。拨开千障云，苍凉见日月。捧向帝膝前，剑气白于雪。弹铗付老臣，殷勤赐斧钺。长语与危言，叮咛嘱其别。群鬼整鞭弭，送臣归岩穴。天风夹海涛，马蹄如撒钹。霹雳起床头，恍闻天柱折。管簟汗如浆，伏枕犹战栗。移时魂始定，欲言尚勃吷。君不见昭陵嘶石马，流汗气喷沫。蒋山走泥兵，沾襟露渫泄。老臣总猥羸，岂遂让瓦埒？安得郭汾阳，愿与敌一决。祗谒旧寝园，此心日夜热。





前山政可数





晓起出郊行，远岫青于洗。马上问山名，手中鞭屡起。山情近看人，盘礴不能已。不必人留之，一步一倚徙。忘却道里长，但记山终始。





和祁世培绝命词





臣志欲补天，到手石自碎。麦秀在故宫，见之裂五内。岂无松柏心，岁寒奄忽至。烈女与忠臣，事一不事二。掩袭知不久，而有破竹势。余曾细细想，一死诚不易。太上不辱身，其次不降志。十五年后死，迟早应不异。愿为田子春，臣节亦罔替。但得留发肤，家国总勿计。牵犊入徐无，别自有天地。





读郑所南心史





宋室有遗民，宋亡日夜哭。呕血作心史，错简不可读。铁匮又重函，眢井藏其椟。至我崇祯间，是书方发覆。逆溯宋亡年，三百五十六。观其畏死心，缜密亦已笃。此书无他奇，止是骂獯鬻。藏匿不使知，此骂有谁暴？直至今日开，骂毒亦不毒。余与三外老，所南别号。抱痛同在腹。余今著明书，手到不为缩。书法凛冰霜，皦皦如初旭。论余及所南，疏密真不遬。余遇胜祥兴，帝昺年号。昆阳自当伏。愿为前汉书，后汉尚有续。





借董伯音名山藏送还致谢





修史觅奇书，闻有名山藏。地既隔闽 越，又复遇兵荒。十年不得见，予意徒彷徨。多我董伯子，避乱来其方。身外无长物，一书实空囊。囊重仆且痡，暴客睨其旁。探囊皆失笑，酸子溷我行。伯子狼狈归，委书方在床。足泥不及洗，有客伺于堂。丐书肯借我，捧归喜欲狂。五旬乃卒业，弃短录其长。譬我则铸剑，尔则添我钢；譬我则造屋，尔则助我梁。借彼风霜笔，写我冰雪肠。水乳自相合，下笔更苍茫。持书归邺架，此恩讵敢忘？





毅孺斋头看陶去病诗





忆昔渭阳家，季舅有一子。字曰陶去病，不幸而蚤死。忽忽无所闻，只一去病耳。今见一卷诗，云出其遗匦。笑读两三行，不觉自咋指。是为陶去病，诗学乃至此。展转不肯信，或是人所拟。再想无其人，捉刀名亦起。笔性甚孤□，深秀抱其里。冰气相往还，一冷为所始。字字有古心，层层出静理。文长后一人，断是此人已。若再假以年，所造更何底。余与去病交，年长以倍矣。视我为非人，骇愕不出语。轻之一后生，不与为容止。愧余三十年，床头有名士。





吊倪文贞废宅

吊倪文贞废宅¹





骑箕归天府，攀髯去故乡。国事已如此，臣家敢不亡？青蒿埋碧血，衰草没荒塘。板荡承天运²，流离见侠肠³。有魂追旧主，无语问穹苍。碎是平泉石，幻为白玉堂。灭门成义烈，画墁毁文章。应作笑旧主，肯留瓦砾场？惟嗔陶靖节⁴，犹自守柴桑。

【校】

¹吊倪文贞废宅 原题作“吊倪鸿宝先生废宅”，复改今题。又题下原有小注“和沈天石韵”，复删去。

²板荡 手稿本原作“残劫”，复改如今文。

³流离 手稿本原作“掀翻”，复改如今文。

⁴嗔 手稿本原作“惭”，复改如今文。





为陆子茹起病





造化厄文人，九命曾有记。恶疾尚多贤，弇州犹未备。王弇州有文人九命，不及恶疾，后复补之。消渴卧长卿，丘明以盲废。玄晏抱沉疴，伯牛遭癞疠。李华苦风痹，子茹与之类。扶杖已三年，一身半不遂。兀坐看街衢，扰攘人来去。瞪睛还读书，携卷常磨鼻。余过必手招，呼余为正字。如此好学人，乃受此憔悴。搔首问青天，冥冥岂长醉。何日遇仓公，刀圭只一试。步履自如飞，葛杖坡前弃。邀尔龙山颠，苍茫望海气。





姑苏张载元携琴访余今年政七十六寿作诗贺之

载元有丹药，能起死回生。





朝披一品衣，夜抱九仙骨。昔推李邺侯，后世无有续。于今有异人，近出臣之族。既不慕侯封，更不言辟谷。大道在丝桐，即此证仙箓。中有鞠通虫，千年古琴生虫，名鞠通，可疗耳聩。出以医世俗。曾遇长桑君，授子以秘牍。汲取上池水，烧丹入岩谷。捣月类杵霜，烹天同炙肉。刀圭指日成，活人遍岳渎。今来於越游，采药龙山麓。排阘入我门，据床话心腹。携琴度伯牙，为弹清溪曲。山林忽窅冥，海水俨飞蹴。先生移我情，烦嚣如沐浴。清凉得一时，成连教伯牙琴，携至海上，见山水沧茫，叹曰：“先生移我情矣！”已享神仙福。





种菊





予生何不辰，老年遇兵火。所剩止一身，跣剥同蜾蠃。茕茕草茨间，开花不成朵。凡花一世情，光艳不到我。惟有篱下菊，胸中有磊砢。虽经风霜摧，棱棱自旎娜。宁可槁枝头，不为北风堕。





见日铸佳茶不能买嗅之而已





忆余少年时，死心究茶理。辨析入精微，身在水火里。日铸制佳茶，兰雪名以起。烹瀹恐不伦，乃为著茶史。遂使身后名，与茶相终始。今经丧乱余，断饮已四祀。庚寅三月间，不图复见此。瀹水辨枪旗，色香一何似。盈觔索千钱，囊涩止空纸。转展更筹蹰，走阶址意殊。不能割嗅之，而□□□□。





张岱诗集卷三





七言古诗





兖州鲁府松棚歌





灵光殿前五丈阔，马鬣一松同叱拨。满殿铺来不见天，怒枝纵横如攫夺。北地无松松似藤，躨跜蹒跚成龙形。蓊郁离披天限地，犹然屈尔使为棚。檐前毵毵松毛积，树头绿雪深三尺。恐尔佻傝学梅梁，夜半腾骧愁破壁。虬枝倾堕藉人扶，朱柱支撑百尺蜈。泰山或是其苗裔，殿上犹称五大夫。

【评】

苍古。





月氐王头饮器歌





单于帐中夜击缶，脑骨腥红捧在手。糊模醉眼不分明，但令胡姬满斟酒。胡姬斟酒浇淋漓，厉鬼号咷帐外吼。脑中酒热骨自鸣，无人知是强王首。自恨生前错用人，封疆既失头颅走。夜台安得范亚父，伸出老拳撞玉斗。君不见六陵冢上理宗头，五国城边盛溺溲。

【评】

奇音惊突，逗真文长。





木寓龙

有序





先君子有木寓龙，生于辽海，形如蹴浪，命岱赋之，因用东坡木假山诗韵。

曾闻万年树化牛，祖龙驱之卧沧洲。风涛漱击几千秋，嵚崎磊砢波不流。质成金石堪雕，毒龙蟠据称大酋。棱层喷薄势何似？峭壁惊湍打石尤。不屑学山乃学海，河伯为尔传箕裘。奇峰乱射九鼎沸¹，釜中蹴浪犹添酒。愿挟支机问星女，何时再犯昆仑丘？

【校】

¹九鼎 手稿本作“如鼎”。

【评】

奇矫无前，作此等诗，吾恐陶庵笔变化学龙而去。





寓山士女游春曲

寓山士女游春曲¹





春郊漆漆天未曙，游人都向寓山去。大舠小舠来不已，仓卒莫辨村与市。阿房沟中脂粉腻，洛阳纸贵芙蓉髻。两两三三陌上行，花光如颊波如绫。一勾淡淡湘裙底，落花一瓣堕秋水。依稀蹴五能致一，不看园亭看衣。少年轻薄故往来，腮红颊涩头不抬。不当笑笑无语语，自知断续无次序。推整钗钿呼伴住，故将纨扇招童孺。松间石上时留憩，魏收蝴蝶花须缀。偷折花枝藏袖里，左顾右顾防园子。箫鼓催人步汲汲，欲去不去河头立。傍观为之耳目专，眼中之人溷万千。入耳但闻声啧啧，喃喃道是蓬莱宅。内有瞽者行躄躠，亦来摸索称奇绝。可惜游人空转睛，好丑不辨同其盲。主人多少苦心处，口中道好眼不觑。譬如园中长万卉，蜂蝶骚然逐其气。余尝侧席有所思，试与游人共道之。曾见洛阳名园记，天下于此占乱治。太平盛世千邸余，兵马蹂踏为丘墟²。今见名园走士女，沓来连至多如许。倩妆灼灼春初花，笙歌嘈杂数部蛙。因见处处烽烟急³，兵革不到有几邑？幸生吾乡岩壑间，况值春明个个闲。报答尧天止一嬉，今年谷贱如沙泥。我语游人识不识，如此太平岂易得。谁使四方同此地，园中主人得无意。

【校】

¹游春曲 寓山志作“春游曲”。

²蹂踏 寓山志作“蹂蹴”。

³因见 寓山志作“因思”。

【评】

大文字。

前段描写有画，后段进乎诗矣。

“内有瞽者”四句：借瞽者骂尽一切皮相。

“主人多少”四句：忽然透出心事，惟杜少陵有此。

“内有瞽者”四句：如东坡海外文字，时杂滑稽，正是其酝藉处。（寓山志 寓山游吟胡恒评）

艳情诗出以大手，山谷所谓“学问文章之气，郁郁芊芊，见于笔墨间”，越中博雅不得不推宗子。（胡恒评）





闵汶水茶





十载茶淫徒苦刻，说向余人人不识。床头一卷陆羽经，彼用彼法多差忒。今来白下得异人，汶水老子称水阨。烧鼎烹天尚取渣，劈开混沌寻香色。山咀土嚼烟霞，不信古人信胸臆。细细钻研七十年，草木有身藏不得。茶性孤危取者难，如行栈道耐其仄。刚柔燥湿必身亲，下气随之敢喘息？到得当炉啜一瓯，多少深心兼大力。余知领略复贪饕，常恐人天灭福德。痛痒说与过来人，老子开颐不敢匿。逃形空谷已有年，谁知此客能做贼？

【评】

自此茶经可废。非湛心此中者，不能道只字。





曲中妓王月生





金陵佳丽何时起？余见两事非常理。乃欲取之相比伦，后人闻之笑见齿¹。今来茗战得异人，桃叶渡口闵老子。钻研水火七十年，嚼碎虚空辨渣滓。白瓯沸雪发兰香，色似梨花透窗纸²。舌间幽沁味同谁³？甘酸都尽橄榄髓。及余一晤王月生，恍见此茶能语矣。蹴三致一步吝移，狷洁幽闲意如水。依稀箨粉解新篁，一茎秋兰初放蕊。縠雾犹嫌弱不胜，尖弓适与湘裙委。一往深情可奈何，解人不得多流视。余惟对之敬畏生，君谟嗅茶得其旨。但以佳茗比佳人，自古何人见及此？犹言书法在江声，闻者喷饭满其几。

【校】

¹后人 手稿本作“俗人”。

²梨花 手稿本作“黎光”。

³幽沁 手稿本作“晶沁”。

【评】

比拟处每多神悟，盖已廓然游大通之途。





丙子岁大疫祁世培施药救济记之





昨岁残冬天不闭，辟历一声走群厉。夏来疫气填村市，亦效市人欺贫子。灯昏室暗飞蠛蠓，阖家僵卧呼天公。日无薪水夜无箦，梦想不到求药石。宰官道念切恫瘝，百草辇来聚若山。药王乱掣天医簿，岐伯不至雷公怒。上池取水供洗涤，肘后一方陈琳檄。刀圭用处厉鬼怖，二竖敢向膏肓住？医者闻名药闻气，残喘皆能起床笫。须臾全活几千人，仁人见之皆效颦。因思世界尽如此，死兵死赋均死耳。辽东一破如溃痈，强蟊流毒势更凶。民间敲剥成疮痍，神气太泄元气疲。敢借宰官医国手，天下精神尽抖擞。

【评】

奇而辣，诗中霹雳手。





读陆放翁剑南集





宣和老臣万首诗，字字不忘靖康耻。但见郁郁与芊芊，忠愤之气浮于纸。沆瀣堕地几百斛，盥漱星辰摇岳渎。崧高本不见崎岖，只有烟云无草木。诗人遭乱称作手，杜老 天宝 剑门走。笔意苍茫伯仲间，有其博洽无其厚。哀泉注壑声咽逼，宝刀出土光尚涩。二帝欲归不得归，如魇如呓说不出。

【评】

通篇元气蓬勃。





毅孺弟作石匮书歌答之





古来作史无完人，穷愁淹蹇与非刑。石匮书成穷彻骨，谁人致米周吾贫¹？皇明史宬遭劫火，思宗实录不能补。老人闻见只寻常，如何续得廿一史？曾见心史意周密，藏之眢井锢以锡。南狐字字挟风霜，明予世人供指摘。敢与龙门争胜场？文非国策即公羊。地名官职皆非古，枉却聱牙付子长。白水真人天一隅，中兴有日定还车。班彪只许完前汉，范晔还成后汉书。

【校】

¹谁人 手稿本作“谁肯”。





读查伊璜三说





高轩前岁过吾庐，得见异人读异书。捕虎搏龙力不暇，急与之角有昌黎。古来作史有几个？字字皆拾龙门唾。自出手眼惟君能，廿一史中参一座。皇明史宬一无留，草野收藏可汗牛。老生得此全无用，助尔添修五凤楼。家传投来集若云，其中清浊未能分。多君笔有秋霜气，一卷裁成冰雪文。古今史贵一人成，四传春秋辅以行。折简殷勤招及余，他年留作楮先生。





祁奕远鲜云小伶歌





世间何事堪扼腕？好月一轮茶一碗。更有清讴妙入神，三事虽佳难落款。鲜云小傒真奇异，日日不同是其戏。揣摩已到骨节灵，场中解得主人意。主人鉴赏无一错，小傒唤来将手摸。无劳甄别费多词，小者必佳大者恶。昔日余曾教小伶，有其工致无其精。老腔既改白字换，谁能练熟更还生？出口字字能丢下，不配笙箫配弦索。曲中穿度甚轻微，细心静气方领略。伯骈串戏噪江南，技艺精时惯作憨。铜雀妙音今学得，这回真好杀罗三。

【评】

终此道可谓精义入神，天壤间有张郎，不许周郎擅名千古。





洞箫度曲





少年曾擅周郎顾，静审微茫及穿度。曲中筋脉只丝毫，说是名师偏有误。清讴穿裂不可寻，一刻方将一字付。肉音逼仄自孤行，倚傍箫管亦是蠧。出口火气犹未除，解人听之尚欲唾。今年胜会属何人？生公石上中秋过。月光喝住不敢移，澹澹秋空堕秋露。

【评】

妙旨微言，得未曾有。





柳麻子说书





向年潦倒在秦淮，亲见名公集白下。仲谦竹器叔远犀，波臣写照简叔画。昆白弦子士元灯，张卯串戏杂彭大。及见泰州 柳先生，诸公诸技皆可罢。先生古貌伟衣冠，舌底喑呜兼叱咤。劈开混沌取须眉，嚼碎虚空寻笑骂。张华应对建章宫，万户千门无一差。详人所略略人详，笑有真笑怕真怕。勾勒水浒更神奇，耐庵咋指贯中吓。夏起层冰冬起雷，天雨血兮鬼哭夜。先生满腹是文情，刻画雕镂夺造化。眼前活立太史公，口内龙门如水泻。

【评】

马迁奇笔写鸿门。写得活活。

“劈开”二句：二语神奇，吾有以评宗老此诗。





赠王二公





昔年曾遇魏子一，示余核舟真罕匹。云是虞山 王毅为，上刻东坡游赤壁。后见海宁 王二公，劂刀更胜黄筌笔。镂剔须弥属鬼工，只用细细杨梅核。曾刻水浒二天罡，铁牛两斧向前劈。筋骸股胈与毫毛，丑貌狰狞怪眼出。又刻双枪将董平，弧矢兜鍪插剑室。绣旗两面十字题，介胄层层如蠛翼。见者舌吐不能收，错愕惊疑兼太息。屈指于今三十年，遂与定交成莫逆。二公许我数年前，杂取车渠及犀魄。刻画梁山作念珠，刚是一百单八粒。恨我雄心未肯降，摄伏群魔仗佛力。二公已老余又贫，此愿此生不能塞。愿结青城未了缘，三生石上寻圆泽。

【评】

宗老笔，二公刀，都有鬼斧神工。





赠黄皆令女校书





从来福德逊东坡，王氏为妻朝云妾。王氏静敏略知书，朝云初解金刚偈。未闻书画与诗文，一个名媛工四绝。余见嘉禾 杨世功，齐眉淑女生阀阅。右军书法眉山文，诗则青莲画摩诘。才子佳人聚一身，词客画师本宿业。巾帼之间生异人，何必须麋而冠帻？清照夫妻遭乱离，尔负我戴来古越。越中近日盛女师，柳絮才高多咏雪。夫人刻韵共拈诗，障面避之口嚅嗫。譬如叶公好画龙，真龙入室惟奔蹶。大巫既见小巫走，布鼓雷门声自咽。炉峰 镜水富烟云，收拾胸中且作别。余独有言问世功，如此福德作何答？惟有长斋绣佛前，聊复以斯消罪孽。

【评】

逼真老杜。





季夏十八日为山民弟夫人五十寿辰

有序





余每至弟家，必饷予以精馔，皆弟夫人手自治，且曰：“见吾伯一餐，犹见吾舅也。”予感佩其言，作诗寿之。

老子年来见识异，但有孝悌称祥瑞。一事言之惭愧生，福薄难消常忏悔。山民弟妇陈夫人，才德既全兼智慧。予弟见予筋力衰，以父事兄无有二。自予到门一室忙，夫人自往主中馈。烹饪调和事事精，必丰必洁必甘脆。伺予颜色听予言，见予大嚼喜百倍。进食不为哀王孙，怜惜之中有敬畏。受此宠礼讵敢当？不钦其惠钦其意。只此一念已千秋，未有神仙不孝悌。愿尔子孙个个贤，个个子孙如吾弟。

【评】

诗至此才见意浓力厚。作者受者都不是世俗中人。





射虎行为周允恒四十寿

允恒去年江墅射殪一虎





迩来猛虎意轻突，不在山村在水窟。彳亍咆哮惊一村，父老奔驰势仓卒。开篷兀坐一书生，攘臂当先气吷。书生文弱宽博衣，旁人戒手口讷讷。书生自有百石弓，长箭轻撚风雨速。李广射石如射泥，等闲一矢当胸没。一声吼地沙石飞，大木当之成榾柮。虎倒安然自槖弓，土人欢喜手加额。来道明朝欲报官，剥却虎皮分虎肉。书生义不受上赏，但取两节虎胫骨。归来煮酒学长生，瓮底丹砂香气扑。

【评】

入寿可谓弓燥手柔。





赠俞戬季





世间无事无绝技，近日周郎属戬季。生涩幽香在齿牙，江左善讴可有二？悠扬非竹复非丝，穿度微茫俱见之。笔力自能追曲折，苏轼文章杜甫诗。四座闻声静若水，兀坐中宵悟至理。肃然屏气不敢嚣，清心寡欲因之起。吾见登场敬畏生，动人深处在其睛。莫言颦笑寻常事，绘出前人真性情。追想玄宗造戏始，技艺焉能精若此？使渠今日得观场，此老定应以乐死。





李玉成吹觱篥

有序





己亥三月¹，坐王誉素斋头，听李玉成吹觱篥。姜无幻出白香山觱篥歌见示，余亦效颦为之，其中痛痒，则问玉成。

技入妙来皆造极，粗疏之中有细密。素瓷香茗花在篱，玉成老子吹觱篥。觱篥吹来细若丝，一线轻微转咽逼。有气在喉出不敢，有涎在口咽不得。妙处在唇更在颐，半欲吐时复半吃。只此挹抐浅深中，微茫用尽千钧力。咽如楂李喀喉间，逼若莎鸡鸣土壁。听者竹肉不能分，反多苇箬其中隔。有时裂石与穿云，触手棱棱皆节勒。譬诸绰注在冰弦，譬诸草书留渴笔。情深一往有谁知，妩媚何妨带羞涩。老子状貌若古松，丝竹之间结孤癖。十六年来无笑颜，为爱佳音且强食²。

【校】

¹己亥 原作“乙亥”，据手稿本改。

²为爱 手稿本作“爱尔”。

【评】

妙写入微，惟南华有此神笔。

字字神奇。





具德和尚灵隐寺落成刚值初度作诗寿之

具德和尚灵隐寺落成刚值初度作诗寿之¹





飞来石上白猿立，石自呼猿猿应石。具德和尚行脚来，山鬼啾啾寺前泣。生公叱石同叱羊，沙飞石走山奔忙。驱使万灵皆辟易，火龙为之开洪荒。正德初年有簿对，八万今当增一倍。谈笑之间事已成，和尚功德可思议？黄金大地破贪悭，聚米成丘粟若山。万人团簇如蜂蚁，和尚植杖意自闲。余见催科只数贯，县官敲扑如炼锻。白粮升合尚怒呼，如坻如京不盈半。忆昔访师坐法堂，赫蹄数寸来丹阳。和尚声色不易动，第令侍者开仓场。去不移时阶戺乱，白粲驮来五百担。上仓斗斛寂无声，千百人夫顷刻散。米不追呼人不系，送到座前犹屏气。帝王福德将相才，罗汉神通菩萨慧。如此工程非戏谑，向师颂之师不诺。师言佛自有因缘，老僧只怕因果错。余自闻言请受记，阿难本是如来弟。与师同住五百年，挟取飞来复飞去。

【校】

¹灵隐寺 手稿本作“灵隐寺大殿”。





癸卯六月鲁云谷鱼兰盛开茶话终日赋谢





子昂画马身作马，云谷种花身作花。见花色笑通花语，冷暖燥湿无纤差。花有痨伤叶有病，垣见一方谁能遮？种花种种发花怪¹，近以鱼名其家。鱼在闽本亦贵，到吾越中只几叉。东坡扫尽青苗迹，兰之贱种曰青苗。非种锄去如淘沙。培法既精本日茂，小盆盛发十九葩。美人澹借新桐色，西子轻蒙縠雾纱。光自艳生邀月映，香来花里倩风加。客到狂呼未曾有，主人见惯徒嗟呀²。竹炉铛沸客试饮，素瓷静递莫纷呶。色同玉带涧边水，香是初春日铸茶。

【校】

¹花怪 手稿本作“光怪”。

²徒嗟呀 手稿本作“弗矜夸”。

【评】

王 谢弟子，自然大家。





万休师修大善塔





金陵曾上报恩塔，没缝琉璃相凑合。天王形状甚狰狞，甲杖兜鍪细如发。草昧乾坤方鼎革，文皇威立风雷急。海立沙奔山自移，万古精灵九州力。若吾大善力既绵，相传天监千余年。残缺倾难补救，空中楼阁旱地莲。如此功德齐山岳，稽首长街崩厥角。护法韦驮动地呼，不惜头颅同剥啄。给孤长者多若黍，白玉黄金谁克取？幸逢龙象万大师，七级浮屠今得主。箭括通天云外起，合尖在顶直至底。露台阿育 佛图澄，狮子座上喷法水。吾师道力信无边，布施恒河有宿缘。一锥卓立阎浮地，呵护东南半壁天。





寿陆癯庵八十





记余是年刚十七，遂与素心共晨夕。结发之友只三人，陆子 癯庵 周戬伯。交友那能花甲周？癸丑至今六十一。戬伯九十少三年，癯庵今年跻八帙。余老蓬松鬓若丝，癯庵须发光如漆。使酒骂座气尚豪，鹤瘦松癯饶筋力。书法直能追古人，张芝学字池水黑。蝇头细楷斗大书，兰渚开花庵飞笔¹。衕可躲婆题扇桥，咫尺梅园近采蕺。声价今将继右军，驰名岂止谑庵匹？白眼科头看世人，炎凉不到陶彭泽。石虎轻他似海鸥，轩冕盈街同蚁虱。更能正字辨丝毫，考订六书古苍颉。方晓当年识字差，人人俱是江心贼。充君精力及眼光，使人不敢言一百。河上老人不合丹，从来不服青莲汁。面庞仍是旧时颜，八十只好如四十。

【校】

¹庵飞笔 手稿本作“巷飞笔”。





为袁箨庵题旌停笔哭之





天生麟凤不易得，世上才人亦间出。余见鹿城 袁箨庵，舌吐三日不能含。西楼一剧传天下，四十年来无作者。前有西厢后还魂，颉颃其间称弟昆。艳丽场中踞一席，摩诘前生谬词客。更喜骑鹤解腰缠，何曾一箸费万钱？炉鞲狰狞役群鬼，燕公横财铸千篚。四方馈送集如云，依旧囊空无半文。及召荆州为太守，除却弦歌无一有。轻视督邮如儿曹，五斗何为肯折腰。吾绂不在吾舌在，载笔邀游无挂碍。为爱青山过若耶，汲取名泉试雪芽。一片猪肝累安邑，编成合浦为绝笔。文人慧业得生天，成佛应教灵运前。后来曲误谁能识？惟对春风吊柳七。旅榇迟迟不肯行，岂向远方盼巨卿？欲慰孝子呱呱泣，已享盛名八十一。





延津剑





干将入土原不死，斗间望气芙蓉紫。丰城狱底不及泉，如何直接天河水。司空既败三能折，二剑一去雌雄合。汆入深潭见睡龙，颔下腥臊吐涎沫。大禹治水淮之淝，获得水怪支无祈。至今一睡不能醒，试听鼻息如轰雷。吾思龙性不易驯，鳞爪一动波涛惊。有时目开如闪电，黄河倒注昆仑崩。是剑是龙无二物，出匣仍是干将形。

【评】

光茫触斗。





寿祁止祥八十





善画从来多大年，龙眠 徵仲 黄子久。笔端自有内烟云，供养谪仙寿冈阜。伯虎胸藏万卷书，胜彼画师富二酉。乡荐东坡名第三，错疑曾巩避榜首。大家手笔会元才，冯子 具区 许钟斗。后因献策忌，名落孙山都不偶。小草一出救苍生，扶风绛帐吏部酒。半陈声伎半传经，顾曲周郎世罕有。铜驼荆棘赋归来，野服黄冠山泽叟。羡君多艺更多才，蹴鞠擅长棋国手。书是鲁公画仲圭，曲胜王关词胜柳。利刀切玉如切泥，黄琢图书同敝帚。有时法器动金铙，钹山鼓海阇黎走。有时鬼戏召梨园，唐 敬新磨 明 阿丑。拈来事事尽千秋，名世岂徒三不朽？君还住世五百年，菊水杞根大如狗。桃花作饭莲合丹，柯园福地痴龙守。犹有东方老岁星，碧眼于思为君友。

【评】

如止祥乃足当此无愧色，遂使作者弥见矞皇。





快读徐野公香草吟兼贺其公郎入泮





昔闻琳檄愈头风，又说杜诗能断疟。文人走笔胜良医，扁鹊应收为妙药。近见野公香草吟，力可驱山秦始铎。似昔神农命药名，预为野公供戏谑。百草只应若虞候，任意呼之无不诺。山奔海立神鬼输，天巧茁兮人工错。驱使安置甚安闲，并不生吞与活剥。桃源路绝忽焉通，蜀斧开天浑沌凿。笔歌墨舞解人颐，如我穷愁亦笑噱。总之徐氏多异才，接武青藤有家学。且闻令子入芹宫，人龙蚤已露头角。廷献应舒药石言，子述方知有父作。





偶题竹林七贤图





七人不必通声气，一日竹林偶相聚。此时痼癖在烟霞，诗酒才舒岩壑志。任诞何曾论是非，沉湎不复知势利。不以荷锸拒鸣珂，不以持筹驱犊鼻。相看各不着形骸，啸歌谐谑皆天趣。及见延年五君咏，反于此中辨富贵。生平不喜见要人，乃以山 王竟删去。庄生作意轻死生，反以死生为大事。延年蓄意轻富贵，转以富贵动吾意。孰若浮云过太虚，缊袍狐貉无有异。





谢周戬伯删定石匮书

谢周戬伯删定石匮书¹





在昔人言一字师，多君笔削更兼之。删繁就简非容易，班马异同只在斯。余怪明人作明史，有褒无贬斯已矣。余蓄霜断君秋严，丘明既耻某亦耻。君在越中称长者，弱不胜衣辞则寡。一当是是与非非，其间毫发不肯假。家传碑铭甚琐屑，荐绅先生不可说。得君删定遂雅驯，肘后刀圭能点铁。少小与君笔墨同，廿年鹿鹿事雕虫。今朝又共修明史，应是分身太史公。

【校】

¹谢周戬伯删定石匮书，以迄戊申正月晦日金乳生（有题无诗），七言古诗十三首，诗粃本俱无，据手稿本补入。





闻余若水先生苦节志愧





石火电光见即灭，义士忠臣多趁热。岁月淹缠若个长，其间变幻不可说。忆昔天翻地覆初，祁 刘赫赫成忠烈。今乃与之相比伦，苦节尤难如死节。死节捐生在霎时，苦守迂回经百折。气候既过颜色蔫，死灰冷落焉能爇。昔日夷 齐尽出山，鹖旦求明今反舌。鼠尾金钱渐不羞，知交个个皆椎结。惟吾若水 余先生，十四年来心似铁。城市不入自灌园，亲朋不见真孤孑。犹用汉腊学陈咸，傲彼柴桑无媵妾。儿曹见猎无喜心，屈以子衿终不屑。吾身既隐焉用文，一字落纸如猿咽。愧余穷愁尚著书，醯酱瓿中叫蠓蠛。日日佯狂走市中，犹向酒家徒啜。称道先生颇赪颜，如此泰山比丘垤。大巫一出小巫走，晤对高风心自折。廉顽敦薄尚有人，何日门前勤立雪。





登子弟夫人病起志喜并勖吾侄昼生





忆昔季祖王太君，系出龙溪道学裔。见者如自饮醇醪，但有浑厚无丰厉。我婶稍若露锋芒，诟谇加人皆热气。唯吾弟妇胡夫人，福德才能兼智慧。恪事严姑二十年，力竭心劳成瘵疠。下帷闭户自养疴，脱却火坑如解蜕。真从万死得一生，淹滞三年如一世。病中犹自济吾贫，米粟酒浆勤问馈。恐将冷暖别亲疏，日与儿曹言孝悌。家庭片语养天和，长厚自能消殄戾。药王今日得成功，亲族闻之喜不寐。夫人生死可轻言，一族兴衰于此系。登子在广立功名，报道今年政得意。海内名流识昼生，落笔云霞多绮丽。吾将母德卜于门，满拟秋来夺高帜。





白岳道兄寄怀张子诗步韵答之二首





人道君游无定在，岂知近在常山东。余交白岳二十载，文章意气时过从。多君鹿鹿风尘上，犹将措大置心胸。读君诗文见君胆，常山今不数子龙。鲍叔知我堪自慰，深薄昌黎也送穷。揶揄道左看人做，敢言名士匿芦中。愿君游倦归齐 鲁，莫作河 汾献策翁。





其二


彭泽饥来驱尔去，北涉汶 泗走山东。嗟余玄亭常问字，自君一出茫无从。慧业文人世少见，长使昌谷呕心胸。恼公恼公谁解得，枉有文心空雕龙。虞卿不死为抱负，著书不得真奇穷。君评我诗在我案，与君相对开卷中。劝君不必浮江海，金罍山中有葛翁。





丙午长至为赵我法七十三初度





我法离家已七年，晋 赵 燕 韩都历遍。归来七十才三龄，初度日为添一线。廉颇善□□如前¹，马援攀鞍能出战。但恨世无平原君，毛遂囊锥空自荐。曳杖纠纠似执戈，开眸烂烂如岩电。斗酒倾垒百首诗，捧砚脱靴何足羡。衣带黄河扇面天，万里奔驰同驿传。人言矍铄成是翁，篯铿八百犹不倦。一线为君添一筹，还看沧桑经几变。

【校】

¹廉颇善 下脱二字，以文意揣之，疑为“饭亦”。





种兰歌为孙旭阳解嘲





艺兰者谁孙旭阳，种花酿酒得奇方。白垩朱栏造书堂，鱼兰花十数缸。繁英簇簇出新妆，妃青配白发异香。雪芽轻投初沸汤，昧爽黎光透纸窗。苒苒绿粉起烟霜，客来一刻坐称觞。遗香数日留衣裳，见者称赏□颠狂。不知主人经年忙，取沙和水费商量。风雨霜雪多张皇，搬运百甓日趋跄。但得数剪出根旁，较分量寸验短长。待得茎长花有芳，主人数月费眼光。旭阳 旭阳称富商，日夜持筹坐酒床。何不蚤起走市场，娄猪艾豭满街坊¹。何事学彼野花张，爱此花石入膏肓。莲花不染污泥塘，亭亭自出水中央。我比古人谁雁行，侩牛者谁王东墙。

【校】

¹艾豭 原作“艾嘏”，嘏形近而误。左传 定公下：“既定尔娄猪，盍归吾艾豭。”





金尔和文孙入泮





七十年来多阅历，报施天道无差忒。里中孝友属何人，屈指公郎称第一。底事科名尚尔迟，阶前玉树资培植。老人犹记数年前，文孙是岁刚开笔。尔和袖与老人看，击节称奇声啧啧。后闻苦读费钻研，夜雨看灯开卷帙。严亲督促胜严师，夏楚谯呵为饮食。今乃头角露峥嵘，深喜小儿能破敌。公郎捉鼻已多年，远志今朝与同出。捷书重叠到东山，政遇围棋齿折屐。但恐封君贵易交，不与老人成莫逆。





周戬老七十九岁





七十年来结发友，屈指吾侪不多有。少时佻傝渭阳家，见君弱冠赘吾舅。聆君诙笑读君文，燕 许居然称大手。杖履追随五十年，转眼之间成白首。喜君健饭似廉颇，矍铄精神尚抖擞。墐户仇池养寿元，青莲合丹松酿酒。人言八十如四十，今年刚是三十九。梦叶非熊政及时，伫看安车载君后。





寿金方公七十





昔我高朋盈座右，一朝势败十去九。荒径谁来破雀罗，除却方公无二友。方公意气如云烟，满肚牢骚托于酒。眼前人不值一钱，灌夫蛮骂不住口。我劝方公勿尽言，箕踞科头只举缶。左有顽童右妇人，堕珥遗簪饮八斗。满持大白虐酒徒，恶令苛条如桀 纣。今日届公七十辰，汉武瑶池宴王母。筵上冰桃窃已三，方朔小儿尚窥牖。飞琼歌罢双成舞，高捧兕觥为公寿。公有贤郎燕 许才，诗文落笔称巨手。捉笔东山已有年，安石一出光前后。方公抱负原不凡，父子谈 迁世罕有。但闻骂座皆胆寒，撰屦曳杖望外走。挝鼓如雷祢正平，疾恶如风朱伯厚。二子原来是谪仙，车如鸡栖马如狗。





寿沈完白八十





万历年间两异人，张尔蕴与沈完白。两人跌宕更多才，败子文人兼侠客。呼卢狎妓好顽童，橘虐茶淫兼酒癖。弹铗都来食孟尝，傅粉登场团戏剧。性若风雷气若云，日骑骏马夜飞屐。黑地山行逐虎狼，大雨滂沱斗霹雳。吾叔轻狂病两踝，召赋玉楼李长吉。完白翻身上帝都，王公大人皆辟易。诙谐曼倩骂灌夫，见大将军唯长揖。潦倒青楼岁月长，秋石红铅为服食。访余仲叔过夷门，足蹑芒头顶笠。白鱼入舟渡盟津，在陈绝粮遇流贼。登陴作画复叫嚎，月夜解围刘越石。遂同吾叔住邗沟，荒度辛壬遭变革。急奔留都拥福王，先为监国后登极。将是瑶草相觉斯，何大司空称莫逆。弘光册后少玉符，等闲鬻得连城璧。司马 龙门三传全，任侠 滑稽并货殖。故人节钺在淮安，为觅猪肝到安邑。戟门启开为君忙，午夜归来戴星出。玉佩金貂燕后堂，偏裻布衣踞上席。听君谑浪尽开颐，帽堕筵前箸为失。热闹场中蚤见几，洗垢吹毛不相及。鹤发童颜行地仙，讵识今年方八十？楷书灯下尚蝇头，鹅鼻峰尖倚杖立。如此精力必长生，渭水非熊正发迹。君再逍遥二十年，赐履封齐刚一百。





杜功王八十寿





世上通才难测识，偏是将军好纸笔。左手能开百石弓，右手能作樊川集。绰约两株彭泽柳，蓓蕾几树龙阳橘。中有高人发浩歌，横槊赋诗曹孟德。郁金美酒浸沉香，玉带乳泉煮白石。赫蹄四出走青衣，十日平原能醉客。黄金散尽但著书，岁寒不变惟松柏。作诗愈老愈能工，少陵遭乱更遭厄。羡君丹就青莲花，只今八十如四十。廉颇善饭恒不饥，朝饭其羊为服食。功老善饭，日食羊肉一斤。洛社曾闻文潞公，当代耆英推第一。





戊申正月晦日金乳生禹陵胜会载笔记之（缺）





胡贞岩弹羽化登仙留饮赋谢（缺）





张岱诗集卷四





五言律诗





泰山





正气沧茫在，敢为山水观？阳明无洞壑，深厚去峰峦。牛喘四十里，蟹行十八盘。危襟坐舆笋，知怖不知欢。

【评】

前四句写得浑然，后四句又写得崪嵂可畏，此其为泰山与？

前四句：“正气”、“深厚”二语，写出泰山之理，非特形体也。





云林阁三首





屋旁多瓦砾，用以筑高台。江右一拳石，松花石，大父携自江右署中。溪西几树梅。凉生知樾暗，香到识兰开。松雪遗琴在，高县壁上雷¹。

【校】

¹高县 手稿本作“空具”。

【评】

幽远。





其二


倪迂在，云林浪得名。鼎彝贡使拜，洟唾主人惊。石卧苍霞老，草横空翠生。琅嬛真福地，南面有书城。

【评】

写来洵成福地。





其三


北牖桐阴下，床前积典 坟。纱窗轻似雾，薄幔净如云。瓶史安花草，炉灰种夕薰。卧来犹在手，秋水一编文。

【评】

字字幽倩。





灵谷寺四首





叱叱穿城去，蹉跎白鼻。缘山坡上下，见寺树参差。门远松为驿，垣深龙作衙。传声空谷里，稚子故呼茶。

【评】

幽致冲妙。





其二


深锁空山殿¹，残垣尚带霞。前人只一大，后世不能加。鼓革追龙象，殿中有象皮鼓。钟名辨辟邪。桥山陵左右，日暮集栖鸦²。

【校】

¹空山殿 手稿本原作“空王殿”，复改如今文。

²“桥山”二句 手稿本原作“阇黎时下钥，布施说恒沙”，复改如今文。





其三


浮图藏蜕骨，莫为志公嗟。开闭原无二，报施总不奢。七千大法界，三百六庄家。太祖赐寺僧三百六十庄家，日食一庄家供养。夜壑孤藤上，琉璃映碧纱。





其四


禁山常自静，隔岫卧麋麚。临涧悬思水，观梅预着花。飞来奇铁剪，阶前有二铁剪，云是飞来。踏去验琵琶。寺中有琵琶街，人走铮铮有声。遥见重垣里，深深老木瓜。





项王祠二首

山阴项里





龙门编本纪，明予继亡秦。天意存三户，兵书敌万人。英雄成草创，象魏寄松垠。榆社多灵爽，千秋重岁禋。

【评】

“兵书”二句：霸气逼人。





其二


古今成败事，力到即为名。无楚 秦难灭，禽刘 项亦成。马留壮士志，草拍美人情。我亦忧秦疟，藏形在越峥。

【评】

不以成败论英雄，西楚霸王定当掀髯九原矣。





湖磴庵二首

在剡中半城





鸟道入松枅，禅堂竹杪悬。云封石仓雨，露压半城烟。豹出常当午，鸮呼不记年。山邻时一至，采蕨到山颠。

【评】

似唐人。





其二


危磴绕重盘，棱层堕雪湍。竹孙齐个个，茶族簇团团。月黑惊栖鹘，葵青逐野獾。佛灯明夜壑，鱼子出林端。

【评】

圆净。





山中冬月





冬山原凛冽，月意自孤清。镞镞团冰气，棱棱储雪情。溪寒流水咽，霜重树枝明。草动疑藏虎，栖禽屡自惊¹。

【校】

¹栖禽 原作“宿鸟”，失律，据手稿本改。

【评】

“溪寒”二句：佳句。





山居极冷二首





常说山居冷，真成彻骨寒。霜浓簒雪白，冰厚趁溪干。莽蓿心俱裂，松筠色亦残。佝偻难展足，伸缩一衾单。





其二


岁岁经冬月，山间别有天。衣单频着絮，座冷再加膻。涧水连冰汲，园蔬常雪镌。当炉频厝火，燃槁对残编。

【评】

二诗写山居之冷，而笔尖偏生光焰。





五弟遭难不死作诗讯之二首





自尔遭拘系，皆传是老兄。投杼亲母走¹，钩党故交惊²。见面疑人鬼，呼名问死生。皇天能见宥，敢作不平鸣？





其二


身经万死后，囚首过钱塘。造孽由豚犬，留肥喂虎狼。芝山赴止水，信国服砒霜。喜见生还弟³，铉翁在则堂。

【校】

¹母走 手稿本作“母惧”。

²钩党 手稿本作“遗帻”。

³喜见 手稿本作“惭见”。





瓶中梅影映壁上画梅影二首

和钟伯敬韵





东坡灯下坐，就壁自传神。肩背拓摩易，颧颐勾勒亲。横斜非幻影，清浅即真身。五彩灰烧得，来呼画里人。





其二


昔读柴桑集，曾言影赠神。画龙原爱假，捞月未能亲。蜮射只须影，蜕遗亦是身。姗姗谁伫望？疑是李夫人。

【评】

二作于题外略为点缀便能透出精微。





谢周戬伯校雠石匮书二首





皇明无史乘，五凤属谁修？九九藏心史，三三秘禹畴。马 班同异辨，秦 汉短长流。多子能删定，千金一字酬。





其二


宋祁诸妾侍，燃烛草唐书。蝴蝶魏收笔，麒麟孔氏锄。虚心常退让，满志亦踌躇。子羽加修饰，方堪载石渠。





富阳

曾有薄田，寓居富阳日久。





富阳耕牧地，我记亦依稀。故国人民改，新丰鸡犬非。探亲先问姓，遇故久牵衣¹。二十年前事，茫如丁令归。

【校】

¹遇故 手稿本原作“遇友”，复改如今文。





桐庐





澄江随路狭，支麓碍舟行。倚岫聊为县，临溪不筑城。鸬鹚供晚酌，鸡犬定荒更。夜起披衣坐，开篷对月明。

【评】

“鸡犬”句：写得荒寒入妙。





常山





牵船沙上走，涩泐到三衢。水碓舂云母，溪灌木奴¹。桡长石卵滑，载重缆条粗。磊块真难上，榜人动地呼²。

【校】

¹灌木奴 手稿本原作“注木奴”，复改如今文。

²“磊块”二句 手稿本原作“几处山形似，居然在鉴湖”，复改如今文。





玉山





圯下搴裳渡，早知城破残。人家半荒草，县廨一颓垣。彘出惊行旅，鸦归集庙坛。中原华缛地，捉鼻不胜酸。





访登子重到故居四首





里中曾屡到，不忍看荒庐。乔木惊新伐，斋名想旧除。犹思牵幌入，恍忆出门初。牖下三竿竹，依依尚识余。

【评】

“犹思”二句：感慨系之。





其二


少小嬉游地，犹然在梦中。鹊鸠争故垒，鸡犬认新丰。门在琅嬛闭，楼迷栈道通。茫然阶下立，有泪到梧桐。

【评】

“鹊鸠”二句：读之呜咽。





其三


不晓当时意，如何便出门。妇人泣则近，故老气还吞。弓是楚人得，璧仍赵氏存。离家昨日事，坐处席犹温。

【评】

真有一段不堪为情处，只是真，故入妙。





其四


一入梅花屋，真如见故人。琴书曾有约，木石自相亲。鸿起原无迹，鹤归尚有身。桃源此即是，何必学秦民。

【评】

一往情深，不能已已。





甲午初度是日饿二首

甲午初度是日饿二首¹





饿亦寻常事，尤于是日奇。既无方朔米，焉得洛生醨？痡仆辞亲友，小儿剪藿葵。一贫真至此，回想反开颐。

【校】

¹甲午 手稿本作“甲辰”。

【评】

饿得韵，但觉此腹果然。





其二


闭门愁客至，剥啄使人惊。谋妇谁藏酒，呼僮自刈荆。茗来稍解渴，琴在可移情。翻恨偷生久，多余十一春。

【评】

凄凄恻恻，到底铮铮。





金山寺





长江万里性，直得一山冲。扼水扶鳌立，嘘云借蜃封。潮凭升降月，舟渡往来钟。烟语声何杂，州城已暮舂。

【评】

金山从前诸诗，可尽锤碎。

五、六不朽，当镌之金玉。





甲午次儿下第归二首





岂有西山裔，还来徒啜。母孀怎锢女？乌老但凭雏。煮字讵能饱？拉枝自到枯。劝儿且强饭，不必泣歧途。





其二


六十年来事，牢骚直至今。饥寒债未了，儿女累方深。尔或思争气，予原不动心。故园松菊在，对此一开襟。

【评】

二首情真语质。





西湖三首





追想生湖始，何缘得此名？恍逢西子面，大服古人评。冶艳山川合，风姿烟雨生。奈何呼不已，一往有深情。

【评】

“恍逢”二句：西子湖顿开生面。





其二


一望烟光里，沧茫不可寻。吾乡争道上，此地说湖心¹。泼墨南宫画，移情伯子琴。南华 秋水意，千古有人钦。

【校】

¹说湖心 手稿本作“重湖心”。

【评】

“一望”二句：风神秀拔。

“泼墨”二句：妙评。





其三


席散人心去，月来不看湖。渔灯隔水见，堤树带烟糢。真意言词尽，淡妆脂粉无。问谁能领略，此际有髯苏。

【评】

三诗得西湖之情状。





儿许造一小划船徜徉千岩万壑之间为老人终焉之计先以志喜三首





幸生岩壑地，寸寸是名园。傍树方收缆，逢山必对门。水明不得夜，障列即为垣。到处皆堪宿，乡城不必论。

【评】

说来便已津津，洵是高怀妙手。





其二


轻帆风正急，顷刻到山南。精馔止需一，良朋不过三。便沽村落酒，笑听野人谈。归路无他事，惟余一枕酣。

【评】

摩诘得意之作。





其三


静载琴书去，幽深是六陵。白莲砦下藕，红水独山菱。冰雪诗文骨，空明禅乘灯。薄言供晚酌，船尾挂鱼罾。

【评】

写得乐意无穷。





解还友人借衣





借衣方卸却，风露悄焉知？百结终难恃，一温真足奇。牛衣对有日，狗尾续无期。傲尔桶中絮，今冬尚可支。

【评】

“百结”二句：运典入化。





赠名子弟

病易四年二首





世界已如此，聪明岂是人？糊涂一世事，佻傝百年身。酒性能通理，烟情不受颦。狂泉如可劝，老子愿为邻。

【评】

“糊涂”二句：极玩极傲。





其二


与子连床话，山斋共起居。情深存笑骂，杂呓到琴书。创解原惊俗，高谈实起余。何时能更视，盥漱遂如初¹。

【校】

¹盥漱 手稿本作“盥洗”。





乙未初度

时年五十有九





蘧年逾十载，仍旧是知非。歧路空悲泣，低榆怎怒飞？著书思煮字，弃粟欲寻薇。忠孝多耽误，还将岁月违。





雁声寒过雨

社题





雁去长空远，犹闻凄怆声。冰霜严有信，河汉淡无情。石破惊天逗，桐疏滴沥明。恍传边塞冷，凛冽到残更。

【评】

圆熟。





谢纬止斋头秋兰二首





夏秋交接后，兰意亦衰残。味薄气还似，形存月已刊。麻姑鸟爪瘦，与可竹稍寒。瓣细常疑剪，棱棱只数竿。

【评】

刻画。





其二


冷落溪山里，秋兰出故丛。意疏删不尽，态弱写难工。涩勒疑经雨，倾斜恒带风。素心堪澹对，性与老人同¹。

【校】

¹老人 手稿本作“野人”。

【评】

陶翁前身是兰，故作诗常带兰馨。





送李商梅归襄阳二首





探奇来禹穴，八载作邻居。诗债还多负，琴心尚有余。袖携呼丈石，箧满换鹅书。越士多奔走，皆来御李车。





其二


忘君身是客，反骇欲还家。酬诺无雷剑，将心惟雪芽。江流添夜雨，归路趁莺花。更羡同知己，优游博望槎。





灵隐飞来峰二首





米颠袖里石，四面尽玲珑。袍笏随吾拜，琢磨费尔功。巉岩鬼斧凿，窟宅毒龙通。板荡檀萝国，何时遇祝融？

【评】

浑脱浏漓，流于既满。





其二


龟甲崖前蜕，龟山遂得名。蜃楼随意结，造物小儿成。搜捕穷三窟¹，雕镂倩五丁²。飞来畜意久，只取一身轻³。

【校】

¹搜捕 手稿本作“雕剿”。

²雕镂 手稿本作“蛮开”。

³“飞来”二句 手稿本作“飞来或飞去，防尔为身轻”。





越中鱼兰今年独盛二首





去青苗种，方知鱼兰。珠能留水艳，绡复带冰寒。空映疑明月，惊飞似急湍。色香无可并，真正是奇观。





其二


闽中有此种，到越只槎牙。光自分荆玉，香能簒雪芽。新篁初解箨，禊水旋投茶。只此堪名世，人人尽起家。





怀王李二道兄白岳、商梅三首





商梅既归楚，白岳又投秦。大失吾所望，肯容谁作邻？阙文同借马，解绂避锄麟。文字相知少，还当念故人。





其二


揣摩多岁月，入赵有苏秦。割席原非友，分光才是邻。虚心学元美，败笔愧于麟。堪笑廉颇老，惟思用赵人。





其三


别后无他志，桃源只避秦。应门那有仆？邀食竟无邻。朝暮惟牵犊，春秋已获麟。渔郎能不出，即此是仙人。

【评】

三诗情词兼到，出宗老余绪，犹足陶铸李 杜也。





怀毅孺八弟时有燕草之刻二首





见尔燕草游，观摩已再三。高华杂王 李，冷隽汰钟 谭。霜重还似雪，青娇弗藉蓝。今朝方解缚，不比向时憨。





其二


原藉曹丘荐，皆知范叔寒。并酬八面敌，分给五官争。笔底多丘壑，胸中尽甲兵。君才兼异代，何必守柴荆。





怀子威九弟二首

怀子威九弟二首¹

时有刘何实学使之变





入幕寻常事，难于自立身。摄刍先具珀，投芥必须针。意气能无合，文章自有真。威名堪振远，反赖捉刀人。

【校】

¹怀子威 手稿本作“怀赠子威”，第一首原作：“闻君幕山左，拔士尽知名。开帐却生见，捉刀使者惊。存亡阅世态，生死见交情。事后皆留想，待人只一诚。”后全改如今文，即“入幕寻常事”云云。





其二


杜甫投严武，知君非素心。灵光有妙赋，蜀道得佳吟。既挟风霜笔，还辞暮夜金。道交能有几，到处识山阴。





挽俞道辨先生四首





文宗王慕蓼，所剩不多人。我政初垂丱，君当甫冠巾。少年多意气，口恣评论。岂料无成就，依然学究身！





其二


知君真矍铄，百岁不须题。口类东方朔，清同孔稚圭。雪湖梅烂漫，与可竹迷离。四海多知己，因君到会稽。





其三


病缘四百四，无病死先生。掷杖如龙逝，披帷似虎横。既鲜床席债，复少履香情。咫尺仙凡路，翻然去更轻。





其四


大善方修塔，如何萎哲人！鹤林酬宿愿，智果证前因。谈笑淳于口，衣冠优孟身。其狂不可及，智慧是天生。





山民弟复还故居志喜四首





妄想还家日，人皆笑尔痴。廿年跂望苦，一旦傥来奇。练达能持重，精详在蓄疑。何时酹尊酒，先子亦开颐。

【评】

五、六可为山民作传。





其二


不道流移久，今朝返故。恍同隔世事，真是再来人。啮臂疑为梦，安心仗有邻。桃源吾故物，依旧予秦民。

【评】

自然完善。





其三


忙来看石壁，古意胜当初。尽彻墙垣蔽，还将藤蔓除。步趋先志在，想像梦魂余。高木留清樾，幽窗好读书。





其四


樊圃仍如旧，更迁不必论。删除成朴略，涂抹救瘢痕。恢复还存地，登临可闭门。主人心意足，只此受殊恩。

【评】

亦是真话。





赋得风入四蹄轻二首





神骏非行地，惊帆因得名。四蹄同钹，一去似流星。急过不流影，奔腾但有声。飒然千里路，何必预期程。





其二


马骤在风前，蹄轻碎暮烟。途长须委辔，行急欲投鞭¹。燕掠桃花地，鹯翻冰雪天²。飕飕随响去，一跃过檀渊。

【校】

¹行急欲投鞭 手稿本原作“行急怎加鞭”，复改如今文。

²鹯翻 手稿本原作“鹯驱”，复改如今文。





听太常弹琴和诗十首

听太常弹琴和诗十首¹

有序





王于一未得亲见先帝也，见之于杨太常之琴。余未得亲见杨太常之琴也，见之于王于一之诗。则是杨太常之琴尚有先帝，而王于一之诗尚有杨太常琴中之先帝。此际人心，先帝可以不死，而琴其可不弹，诗其可不作哉？吁嗟乎琴！吁嗟乎琴！

【校】

¹听太常弹琴 诗粃存一至八首，缺其九、其十，据手稿本补入。

邮诗今日见，恍在泣弓时。惨澹柴桑句，苍凉易水丝。夜长梦不破，灰冷气难吹。江上青峰在，曲终何所之？





其二


振落谁还顾？犹同陌上尘。泪枯桑苎老，肠断汨罗臣。长乐钟何在？冬青树不春。胸中有猿咽，指下泣秋旻。

【评】

读之涕泗横流。





其三


正乐千秋事，依然是太常。虎头归异域，马革志疆场。疏越酬尧 舜，芒鞋见帝王。莫言曾击磬，入澥有师襄。

【评】

警拔。





其四


变征须臾候，知音有定评。金人长下泪，野老暗吞声。骥病徒存志，鸡荒不敢鸣。闻音皆屏息，此际见精诚。

【评】

悲凉，读不得。





其五


笑余何能尔，弹琴亦有年。渐离空抱筑，靖节愧多弦。至性谁能易？孤情不受怜。静思心手际，何必更参禅。

【评】

劲骨铮铮。





其六


楚骚无限痛，字字泣明君。白骨难归土¹，黄河不渡云。七弦那可尽，两耳讵堪闻？岁月非畴昔，科头对日曛²。

【校】

¹白骨 手稿本作“白首”。

²日曛 手稿本作“夕曛”。

【评】

读之慷慨，不泪。





其七


中原何处是？到面尽腥风。石马嘶荒冢，铜驼泣故宫。星辰沧澥北，风雨大江东。默塞无多语，深情老素桐¹。

【校】

¹老素桐 手稿本作“寄素桐”。

【评】

悲壮奇特。





其八


一听思君操，填然杂鼓鼙。臣心留塞北，妻梦到辽西。种橘江干邈，采薇山路低。有如青冢草，不肯变贞萋。





其九


珊珊来举步，不问是耶非。惨冽琴心动，寒温天语微。佩音听邈漠，帷面见依稀。拨剌声何壮，犹催挂铁衣。

【评】

“惨冽”二句：句亦入微。

“拨剌”二句：中有金戈铁马之声。





其十


击唾不知缺，伤心伏枥歌。青眸夜不合，白发岁偏多。何地何天去，如痴如醉过。蘧蘧守一榻，但梦宋山河。

【评】

十作不特诗境入神入妙，要想作诗之人是何肝胆，是何品地。吾拍案讽咏，既为发立，旋即泪堕。离骚而下，有此十诗。十诗悲慨壮凉，读竟闻有寒风飒飒。





观女娘走二首





一女飞腾上，真同聂隐娘。珊珊锁子骨，袅袅羽霓裳。走轻如蝶，翻身捷似蜣。还疑有幻术，眩我在当场。





其二


雏年称绝技，冶艳类荆娘。旋滚□□□，□□□□□。□□□□□，□□□□□。□□□□□，□□□□□。

【评】

二首亦称妙写。





山居弹琴





松间流水意，指上古人心。□□□□□，□□□□□。□□□□□，□□□□□。□□□□□，□□□□□。





初夏听鹂二首





阴阴深夏木，当晓啭黄鹂。媚耳怜歌技，开颐笑滑稽。鲜甜啖顾蔗，松脆食哀梨。不与诗肠涉，如何藉鼓吹。





其二


樾暗留空翠，莺声忽出林。叹长岂对镜，声懒欲停针。啴缓和无力，绵蛮似有心。奈何呼子野，此际见情深。





赋得看剑引杯长





剑作风云色，杯浮紫电光。嶙峋气□□，□□□□□。□□□□□，□□□□□。□□□□□，□□□□□。





木犹龙二首





烟云常灭没，深锁木犹龙。盘错皆□□，□□□鬼工。出云疑降雨，蹴浪直抟空。应骇风雷夕，飞来灵鹫峰。





其二


峨嵋隐斗室，秦铎不能移。梦入檀萝怪，幻成海市奇。珊瑚丛铁网，藻荇乱玻璃。不使人亲见，闻之只蓄疑。





丁未六月十日恭逢周戬伯道兄八十大寿弟有广陵之行不得跻堂躬贺先以小诗奉祝俚言博粲惟郢教之四首

有小引

有小引¹





爰羡椿龄，荣登八帙。载瞻桐历，恰傍初秋。丹在濂溪，合就青莲花上；道存衣带，掷来紫李筵前。念岱少君九年，附温公之入洛社；慕彼四皓，因角里之隐商山²。角里先生姓周名术。钦一字而定师生，删书石匮；鄙五斗而爱松菊，闭户柴桑。想当年陶写笙彩，不恋兰亭艳质；在今日优游泉石，垂愧金谷高人。幸际华辰，当伸嵩祝；偶因薄冗，暂赴广陵。七十一年之斗山，瞻仰有日；二十四桥之风月，持赠何时。兹以班管霞笺，私赓白雪；兼携双柑斗酒，往听黄鹂。但愿冈阜齐唐，取彼万壑千岩而自足；箕畴待问，祗陈九丘 八索而有余。三代以前，仪型公望；数世之后，接武寿谊。洪武时，姑苏 周寿谊年一百二十岁，召至宫中，历谈元事。各赋高言，用联同调。

【校】

¹诗粃题作寿周戬伯八十，仅存第一首，亦无小引，今依手稿本补引与第二、三、四首。

²角里 见史记 留侯世家索隐：“角里先生，河内 轵人，太伯之后，姓周名术。”汉书 王贡两龚鲍传作“甪里先生”。

八十何言老？伏生尚待年。方瞳不上雾，柔舌自生莲。柱下五千字，壁间廿九篇。方平有妄想，鸟爪尚加鞭。





其二


人称教化主，远过白香山。婢读无樊素，傒囊绝小蛮。衣冠四皓伟，棋酒八仙闲。康节图安乐，高踪不可攀。





其三


恰合端明意，忘机任自然。上堪陪玉帝，下可接卑田。石虎同鸥鸟，偶人对丽娟。居心只一澹，川此得长年。





其四


不伏前人语，七旬称古稀。前途甚辽廓，过隙止几希。未见聪明减，还夸步履飞。君颜当百岁，只好似知非。





庚戌十月十二夜

庚戌十月十二夜¹





山寂灯光涩，风高语竹椽。被穿因画字，须断为题笺。济冷绵无力，呼明鸡有权。披衣怯蚤起，松梗带青燃。

【校】

¹庚戌十月十二夜 手稿本题下有“冷风烈梦，中得五六二句，蚤起为足成之”。

【评】

未免昌谷余音。





癸丑暮春兰亭后集寻得旧址有作四首

癸丑暮春兰亭后集寻得旧址有作四首¹





每当癸丑岁，辄想永和年。荒草埋兰蕙，青山泣杜鹃。墨花不再发，曲水枉回旋。触目皆感慨，还同往代贤。

【校】

¹缺其三。





其二


新亭极儿戏，华丽益荒凉。曲引田畴水，蛮开邮表疆。田间茅屋名邮表畷。两池隔牛脊，一路走羊肠。修禊多车马，谁来憩道旁？





其四


兰亭佳胜地，端的近天章。溪转犹存曲，崖宽自辟疆。按图呵欲活，读记喜成狂。讵料渔人至，桃源在路旁。





咏方物三十六首

咏方物三十六首¹





【校】

¹咏方物 凡三十六首（丰城肉脯有题无诗，不计在内），诗粃存十首，即苹婆果至松门白鲞，其余二十六首皆据手稿本补入。

【评】

自是老饕，遂为诸物董狐。





苹婆果 北直


西番朱柰果，遗种在燕京。松絮云为母，鲜甜露有兄。安期瓜大枣，楚市蜜甘萍。仙灶丹砂色，疏疏点蛋青。





花下藕 杭州


花气回根节，弯弯几臂长。雪腴岁月色，璧润杂冰光。香可兄兰雪¹，甜堪子蔗霜²。层层土绣发，汉玉重甘黄³。

【校】

¹香可 手稿本原作“香欲”，复改如今文。

²甜堪 手稿本原作“甜能”，复改如今文。

³重甘黄 手稿本作“辨甘黄”。





盐官枣 杭州


凡枣皆嫌实¹，盐官美在松。哀梨体硕大，顾蔗味顽空²。蛀核止因蠧³，酿花何待蜂⁴？回甘终是缓，橄榄自输侬。

【校】

¹凡枣皆嫌实 手稿本原作“北枣坚难比”，复改如今文。

²“哀梨”二句 手稿本原作“甜欺崖蜜薄，寒并蔗浆浓”，复改如今文。

³止因 手稿本原作“惟愁”，复改如今文。

⁴何待 手稿本原作“何必”，复改如今文。





佛手柑 福建


楠檀西域果，中土乃知珍。岳耸春纤指，波皴金粟身。香同兰吐萼，皮类竹生筠。甜苦中边味，还须问世尊。





独山菱 绍兴


镜水多菱角，独山迥不同。花擎八月雪，壳卸一江枫。萍实甘芳并，莲房气味通。风檐留半月，清供足三冬。





定海江瑶¹ 宁波 江瑶柱，亦名西施舌，东坡为之作传。


谁传江瑶柱，纂修是大苏。西施牙后慧，虢国乳边酥。柱合珠为母，瑶分玉是雏。广东猪肉子，曾有此鲜无？

【校】

¹定海江瑶 手稿本作“江瑶柱”。





瓜步河豚¹ 苏州 河豚肝，名西施乳，以芦笋同煮则无毒。


未食河豚肉，先寻芦笋尖。干城二卵滑，白璧十双纤。春笋方除箨，秋莼未下盐。夜来将拚死，蚤起复掀髯。

【校】

¹瓜步河豚 手稿本作“河豚”。





西泠河蟹¹ 杭州²


肉中具五味，无过是霜螯。盾锐两行列，脐高三月烧³。瘦因奔夜月，肥必待秋涛⁴。谁说江瑶柱，方堪餍老饕。

【校】

¹西泠 手稿本无此二字。

²杭州 手稿本作“绍兴西泠”。

³“盾锐”二句 手稿本原作“膏蚀金银杂，脐盈白腻高”，复改如今文。

⁴“瘦因”二句 手稿本原作“张华龙鲊醋，苏轼子鹅糟”，复改如今文。





浦江火肉¹ 金华


至味惟猪肉，金华蚤得名。珊瑚同肉软，琥珀并脂明。味在淡中取，香从烟里生。腥膻气味尽，堪配雪芽清。

【校】

¹浦江火肉 手稿本全诗作“至味惟猪肉，尤是浦江精。骨并珊瑚醉，皮同琥珀明。略存烟火气，深得笋蔬情。香味谁堪比，应如兰雪清”。复尽改如今文。





松门白鲞 台州


石首传天下，松门擅胜场。以酥留作味，夺臭使为香。皮断胶能续，鳞全雪不僵。如来曾有誓，僧病亦教尝。





荔枝 福建


宋香曾冠谱，进奉贵钟南。霞绣鸡冠绽，霜腴鹄卵甘。蔗浆寒一舌，螫乳滑千柑。飞骑供妃子，珊瑚裹雪含。





秋白梨 山东


谁是哀家种，垂垂压树梢。土人夸雁过，古号重含消。梨之最佳者名含消，又名雁过消。崖蜜冰千鞠，春饧水一胞。仙人掌上露，日日白秋宵。





鸡头子 杭州


一苞生水际，百子破天荒。合浦珠胎软，蓝田玉乳香。鸡人能解帻，云母足资粮。枉却多芒刺，温柔自处囊。





烛溪杨梅¹ 余姚


东关多紫气，来自烛溪湖。层层剪，胭脂簇簇涂。千丸掌露饱，一斗木难粗。强项杨家果，肯为荔枝奴？

【校】

¹烛 诗粃作“竹”。





塘栖蜜橘 杭州


东山留异种，近始遍杭州。屈子呼长友，坡公封穰侯。霞团仙掌露，霜饱洞庭秋。不减商山乐，枰棋老二叟。





破塘茅笋 绍兴


一交惊蛰后，尽煮箨龙尝。味自无全越，名惟逊破塘。象牙连肉软，竿蔗带渣炀。千亩潇湘竹，难敷十日粮。





方柿 萧山


方柿瞒街市，所嫌在一柔。刀刊惟谡谡，石砺亦飕飕。肉是松花老，皮或枫叶秋。生鲜冰雪气，用尔解咽喉。





秋茭白 西湖


九月西湖上，新茭个个肥。玉莹秋水骨，碧卸楚珩皮。隽永同蔬笋，鲜甘比蜜蠡。几年曾大嚼，软饱在山居。





嫩栗子 诸暨


秋日行山坞，村村解栗苞。蕙兰留作骨，金粟借为胞。挟刺知孤孑，处囊想德操。幸存鲜磊气，义不受蛴螬。栗老生虫。





枇杷 萧山


春雨黄梅候，珍苞出上林。象形惟熟栗，写照用泥金。崖蜜同皮酽，冰丸带核沉。琵琶能结果，谁说少知音？





白葡萄 北京


谁将骊珠串，挂满在山棚？磊磊千苞露，晶晶万颗冰。袖来迷白苎，悬起溷青灯。几斛厓州蜜，淋漓璎珞藤。





临山西瓜 绍兴


移得东陵种，名家以蜜筒。皮存彝鼎绿，瓤具牡丹红。海错封瓜子，冰圭赐岳公。金盘陈绛实，王母燕空同。





福橘 福建


闽橘来阊阖，笼开一室香。楚萍甘又赤，蔗卤酽还凉。囊绽知霜饱，砂红入漆光。苏人能出色，白纸衬盘装。





莼菜 湘湖


鸭蹗传名古，湘湖水一方。着人全在滑，到口但知凉。甘露蘩系，水晶钗股炀。夏初脾正渴，不必待瓜瓤。





陶庄黄爵 嘉兴


嘉兴黄爵薮，甘美逊陶庄。蜜蜡团成卵，膏腴嫩似姜。脂深触手腻，骨醉到牙香。下酒求何物¹，开坛进百觞²。

【校】

¹求何 手稿本原作“寻何”，复改如今文。

²开坛 手稿本原作“开瓿”，复改如今文。





芜湖鲥鱼 太平


曾到芜关上，亲尝六尺鲥。舟移一榜雪¹，竿积百缣绿²。鳞白皆成液³，骨糜总是脂。甘腴谁克并⁴，岁岁储相思。

【校】

¹舟移 手稿本原作“白移”，复改如今文。

²竿积 手稿本原作“光积”，复改如今文。

³鳞白 手稿本原作“鳞软”，复改如今文。

⁴谁克 手稿本原作“谁可”，复改如今文。





嫩蚕豆 萧山


四月鲜蚕豆，携筐饷老饕。蛋青轻翡翠，葱白淡哥窑。竹箨方留粉，兰葩乍解苞。素瓷新沦茗，晶沁不能挑。





牛乳酪 绍兴


一缶山牛乳，霜花半尺高。白堪欺玉汁，洁亦溷珠胶。酪在讵能割，酥融不可挑。空山养清寂，用以点松醪。





带骨炮螺 苏州


炮螺天下味，得法在姑苏。截取冰壶魄，熬成霜雪腴。一甜真彻骨，百节但知酥。晶沁原无比，何惭呼酪奴。





招庆烧鹅 杭州 王右军爱鹅，曰：“吾爱其鸣唤清长。”


烧猪思佛印，招庆以鹅名。焦革珊瑚赤，深脂冻石明。腯肥刚七日，鬯匕慰三生。方晓羲之爱，何曾为唤鸣。





乌镇羊肉 湖州


羊肉夸乌镇，乳羔用火煨。沈犹朝饮过，贾客夜船来。冻合连刀斫，脂凝带骨开。易牙惟一熟，不必用盐梅。





祁门皮蛋¹ 徽州


徽州出变蛋，奇妙逊祁门。夜气金银杂，黄河日月昏。雨花石锯出，玳瑁血斑存。松竹如天绘，维扬那得伦？

【校】

¹祁门皮蛋 手稿本全诗原作“变蛋真奇绝，祁门费往还。云霞聚于此，松竹绘其间。磨出雨花石，锯出玳瑁斑。山斋堪下酒，见者必开颜”，复尽改如今文。





黄芽韭 杭州


十月黄芽韭，肥于八月茭。腊梅新吐蕚，玉茎乍开苞。油漉能生艳，汤浔自起胶。肉边尤韵绝，葱蒜总堪嘲。





兵坑笋干 绍兴 土名素火腿。


龙孙初解箨，腴美遂称珍。火肉分晕素，兵坑辨假真。凝脂为琥珀，作脯是麒麟。名号难供佛，甘芳动世尊。





腌白菜 绍兴


千里莼羹美，今朝已下盐。土膏舌下饱，冰雪齿中铦。碧绿青黄具，宫商角徵全。首阳有玉食，不碍伯夷廉。





玄笋 杭州


东南多笋类，偏尔独称玄。道士簪头玉，麻姑手上鞭。处囊锥自利，出土甲弥坚。众妙都于此，清馋信有缘。





丰城肉脯 江西（缺）





戊午除夕





岁除无一事，默坐对寒林。剑失空弹铗，弦残抚断琴。烧钱饯穷鬼，酹酒蜡文心。拨尽松筠火，口占梁父吟。





己未元旦三首（缺第二）





日高还未起，岁客扣柴门。裘敝难遮肘，鞵穿□上艰。□□□□□，□□□□□。□□□□□，□□□□□。





其三


老人长系念，子弱不胜衣。戟起词锋利，肌分理窟微。松臞不待老，鹤瘦岂因饥？今到繁华地，还须战胜肥。





甲午年定图余以无田出籍二首

甲午年定图余以无田出籍二首¹





今朝会计后，不复是编民。国破家同丧，身轻气益伸。怒呼不及我，往役是何人。世事今如此，微臣敢不贫？

【校】

¹自甲午年定图以迄江西九仙山，五言律诗三十八首，诗粃俱无，据手稿本补入。





其二


荒朝十载后，犹自作顽民。家俟匈奴灭，腰同靖节伸。有星今是客，无籍尚成人。数亩庐山土，柴桑未是贫。





喜雨三首





旱干六十日，快雨破天荒。不挟风雷怒，先支冰雪凉。安流惟渗漉，少浸不沧茫。万虑皆宁戢，宽心长稻粱。





其二


旱天初得雨，厥势必滂沱。雷厉非行虐，禾娇不受疴。来惟通泽气，缓以养天和。秋水时方至，百川徐灌河。





其三


时雨真沾足，农夫乐且耽。秋深犹当阨，霖小愈知甘。稻救二之一，暑驱十已三。新凉初到枕，儿女半床酣。





赵公简北上二首





同学皆星散，送君两入燕。新丰濯足酒，昌谷呕心篇。红叶三齐路，黄花九月天。此行多遇合，快着祖生鞭。





其二


靖节饥来意，出门如有驱。用陈当世略，聊试等身书。笔墨珠玑贵，王公诺余。故人应系念，寂寞在荒庐。





阮圆海祖堂留宿二首





牛首同天姥，生平梦寐深。山穷忽出寺，路断复穿林。得意难为画，移情何必琴。高贤一榻在，鸡黍故人心。





其二


剧谈中夜渴，瀹茗试松萝。泉汲虎跑井，书雠豕渡河。无生释子话，孰杀郑人歌？时圆海被谤山居，故为解嘲。边惊终萦虑，尊前费揣摩。





丙申冬日访梵林上人兼订入社二首





江左名人裔，逃禅已十年。父书能饱读，茶理得精研。高洁云林笔，孤棱贾岛篇。期师入莲社，何日过平原？





其二


聊存缁衲意，文我避时贤。杖履冰霜气，琴书山水缘。墨花开禊帖，瓠史贮残编。自愧昌黎老，无能助浪仙。





壬寅五月二十一日快雨有作二首





轰雷驱急雨，檐溜遂如倾。万卉凉同沁，全家虑自轻。松涛连壑响，电火入波明。人意皆安悦，何愁不太平。





其二


今朝时雨至，昨日是分龙。风起刚新浴，雷行及暮舂。沦肌安万姓，叉手慰三农。雨粟真天意，开仓斛万钟。





癸卯除夕二首





乱离二十载，无过是今年。空屋惟存壁，全家尽载船。马刍剉荐草，营火拆房椽。何地悬先像，堂前唤点烟。





其二


不晓何方土，轮该住某营。但思走妇女，敢复挈锅铛。鸠到连巢夺，鹰来带卵倾。岁除犹未稳，秉烛坐三更。





重游瑞草溪亭有怀燕客三首





故园才一到，桑苎暗伤情。瑞草依然绿，池塘仍自清。松鼯不避迹，山鸟若通名。燕客呼能应，□传空谷声。

故园才一到，桑苎暗伤情。瑞草依然绿，池塘仍自清。松鼯不避迹，山鸟若通名。燕客呼能应，□传空谷声。¹

【校】

¹全诗手稿本原作：“燕客为园日，时时杖策来。如何多岁月，不得一徘徊。清樾开书幌，博山移酒垒。我如桑苎老，到处泪盈腮。”诗后附小字注曰：“清樾、博山皆堂名。陆羽晚号桑苎老，出游必恸哭而归。”复尽改如今文。





其二


溪亭弃篱落，苍倩胜当年。斧凿痕皆化，藤萝缺自填。一泓秋水静，几簇草花妍。倔强山灵意，期期不受怜。





其三

其三¹


卖屋周贫困，人情信有之。如何借一掷，竟不动一思。鸠夺鹊其让，鹘来燕怎支？败家嗔燕客，决不至如斯。

【校】

¹其三 全诗手稿本原作：“后人不可辅，君当自取之。刘禅痴报，荆州苦毒思。燕归敢曰贺，鸠夺合无辞。二酉藏书处，何年复署兹。”诗后附小字注曰：“溪亭入门，陈章侯书‘二酉藏书’。二酉为先叔别号。”复尽改如今文。





袁茂先夫人七十双寿





慧业文人妇，齐眉共百年。陶朱偶货殖，梁 孟即神仙。夜识金银气，朝看道德篇。绛衣夫婿事，大此是仙人。





读毅孺弟二游草有赠二首





东山捉鼻久，帷幄尽君难。识已通三教，才能兼五官。鞭长可及腹，珠走不离盘。无藉曹丘说，声名满着坛。





其二


邺侯初入幕，非复布衣寒。气自笼卿相，名惟付懒残。苏州真大郡，豫土洵奇观。政事兼文学，才须八面看。





甲辰元旦二首





新春事稍定，圈地益堪怜。探戚遭呵叱，寻朋必播迁。鸡鸣狗吠绝，驼粪马场连。共饮屠苏酒，沿门俱坐毡。





其二


岂知毼里，还好看衣冠。白发青藜老，鲜衣怒马官。接篱今士贱，逢掖故人寒。挟刺投何处，糊糢在袖端。





剡溪赵孝义隐君七十大寿二首





衣冠犹未改，终是圣人徒。为义轻踵顶，事亲爱发肤。澥门 颜子座，剡水 谪仙庐。访戴山阴棹，何时入画图。





其二


如何阛阓里，尚有一完人。全璧思还赵，留髡克避秦。云中鸡犬出，世外汉 唐新。莫引渔郎至，桃源来问津。





仲叔遗榇床朽堕地往殡宫哭之二首





誓墓山东去，文孙尚未还。防崩惟有泣，弓堕莫能攀。四大体投地，不周头触山。故宫离黍恨，鬼哭在城湾。





其二


廿年还暴露，厉鬼自生嗔。白骨应残朽¹，青磷自灭明²。只因狐作祟，遂与蚁相亲。岂是天纲墓³，独呼人添灯⁴。

【校】

¹应残 手稿本原作“疑残”，复改如今文。

²自灭 手稿本原作“恐灭”，复改如今文。

³天纲墓 手稿本原作“张良墓”，复改如今文。

⁴独呼人添灯 手稿本原作“惟留黄石蹲”，复改如今文。





金乳生菊花三首





曾见曹州菊，相思三十春。千层多络索，五色间丝纶。金写维摩诘，酒酣杨太真。今来锦谷里，又复遇花神。





其二


有菊多如此，柴桑未是贫。朝霞开锦绣，夜气识金银。皎洁同高士，妖冶类美人。勾萌甲坼处¹，无不是精神。

【校】

¹甲坼 原作“甲析”，形近而误。





其三


如何故园菊，专傍战场开。郑画原无土，郑思肖画菊，俱不着土，人问之，答曰：“我家土地被元人夺去。”陶篱不藉栽¹。配行知位置，搭色见清裁。莫羡春花好，谁能锦作堆²。

【校】

¹陶篱不藉栽 手稿本原作“楚骚但有哀”，复改如今文。

²锦作堆 手稿本原作“绣作堆”，复改如今文。





野老哭十首

野老哭十首¹





【校】

¹野老哭十首 仅存二首。





哭孝陵


钟山一抔土，不复是皇明。石马空流汗，铜驼尽带荆¹。清明无麦饭，夜壑少帷灯²。开国原深虑，年年增戍兵。

【校】

¹尽带 手稿本原作“自带”，复改如今文。

²“清明”二句 手稿本原作“既无盂内饭，复少几前灯”，复改如今文。





哭书籍


藏书凡五世，失去不崇朝。藉甲须成秩，装烟只扯条。秦碑无半字，劫火不留苕。数箧留黉院，白头又一烧。





己丑岁旦二首





四载无新岁，郊居形影孤。拘挛艰拜跪，涩勒学称呼。发短衣冠在，心存志气扶。黍禾荒故里，未敢爱吾庐。





其二


凌晨盥漱罢，庄肃具衣冠。甲子存殷祀，祖仪尚汉官。孤情七省寄，野泪六陵攒。痛饮屠苏酒，沉沉不得欢。





江西九仙山四首

徐伯宜据此山时，方三省合攻。





石性真强项，孤危不可攀。鲁城偏不下，洛邑尚称顽。荡荡如加漆，刀刀若比环。将无同盗跖，秽此首阳山。





其二


头触不周折，巨灵何日开？蜃嘘藏海市，鳌足踞炉灰。血射凭三箭，火攻倩五雷。一丸封谷口，万骑自空回。





其三


顽石但知粗，力撑岂藉扶。性惟疏骨肉，义不受皮肤。箨解存孤笋，霜枯立断瓠。负嵎终是虎，谁敢复撩须！





其四


咫尺徐无地，田畴栖此中。石痕原似削，箭括不能通。馈水遗鱼藻，开仓弃朽红。踞崖惟舌战，骂敌一何雄。





张岱诗集卷五





五言排律





刘忠端左都诔





□□□□□，□□□□□。山立占丰度¹，河清比笑颦。冰霜摧异类，雨雪救同寅。笏正除三害，囊空无一缗。梦求思拜相，枚卜反为民。龙性鸱夷革，松心竹箭筠。芄萑遍草野，荆棘满枫宸。不料轻蟊贼，翻能陷至尊。思鹃还望蜀，拒虎复投秦。薪胆为衽席，衰麻杂缙绅。尚方诛四镇，草莽泣孤臣。新主惟贪酒，师臣只爱银。蓬萌忙解绂，张翰即思莼。胡马将临越²，文山不入闽。商薇难果腹，周粟不沾唇。为厉原非鬼，死忠自作神。失师深自悔，执贽恨无因。聂豹平交假，孟轲私淑真。江都应更说，越亦有三二。

【校】

¹“山立”句 上缺字数未详。

²胡 原缺，以文意补。





祁忠敏中丞诔





□□□□□，□□□□□。□□□□□，□□□芟除¹。逐虎难归柙，驱蛇尽□□。逢人皆避马，忤贵即悬车。傍母眠沙鸟，思君尸佩鱼。芋山成小筑²，松径辟吾庐。瓶隐携瓶史，竹床铺竹篨。谁知白云坞，倏下紫泥书。君召原无诺，宵行不敢纾。山涛掌计典，张浚赴乘舆。烽火文丞相，饥寒伍子胥。见朝惟涕泣，召对但欷歔。流寇砦皆满，屠耆马下虚。羽书驰道路，□帐盖丘墟。铁瓮同残甓，金瓯类溃疽。帝能殉九庙，臣自效三闾。携榇瞒妻子，留笺别故知。笑能绝系念，水不上巾帤。傅说归箕宿，巫咸尽水滁。乃当正命日，不愧致身初。决死无留滞，从容得自□。

【校】

¹芟除 上缺字数未详。

²芋山 当作“寓山”。





寒夜闻霜钟二首

寒夜闻霜钟二首¹





疏钟半明灭，杳霭出孤岑。夜静灯光薄，天高雁语深。荒鸡迷古漏，懒妇补秋砧。炉冷频添火，肘寒屡捉襟。霜严缩鸟舌，风急响蕉心。山鹿窗前过，林干有足音。

【校】

¹寒夜闻霜钟 凡二首，分和卢景亮、。诗粃不题相和者，题为二首，实仅存一首，即其二和韵（“倚枕方凝思”），而缺和卢景亮韵（“疏钟半明灭”），今据手稿本补全。





其二


倚枕方凝思，梵钟远出林。驱山曾有铎，传谷岂无音。大地山河动，空江波浪深。枨枨疑碎筑，杵杵忆残砧。月黑鸮啼惨，雁过寒气侵。数声云汉外，辽廓许谁寻。

【评】

二首清深杳远。





俞母五十寿





余读麻姑记，鲁公肯信耶？畜麟堪作脯，掷米即成砂。仪仗旌幢盛，杯盘金玉奢。虽然如梦幻，亦只见繁华。福德既云备，仙凡总不差。今观俞母宅，何异蔡经家。三祝真无愧，九如不必夸。恒升如日月，方至如川洼。松柏年年茂，冈陵岁岁□。□□□□□，蝉翼薄冰纱。夫是云中鹤，儿□□□□。□□□□□，□□□无涯。

【评】

排律诗能清空一气如话，惟坡老能之。





诗集补遗





和陶集





按：和陶集，自和荣木四首以迄和读史述九章，凡四十四首，辑自上海图书馆藏手稿本张岱评东坡和陶集。





小序





子瞻喜彭泽诗，必欲和尽乃已，不知荣木等篇何以尚遗十分之二。会余山居无事，借题追和，已尽其数。子瞻云，古人无追和古人者，追和古人自子瞻始。乃今五百年后，又有追和古人者，为之拾遗补缺，子瞻见之，得不掀髯一笑。





和荣木四首

有序





卜筑郊圻，偶事耕凿，三十不遇，不得不言田舍也。

嗟我蓬庐，澹焉守兹。晨曦在门，夕霞俟之。草荣木衰，自志其时。弹琴晤歌，中心晏而。

世途奔走，吾抉其根。欣羡不作，感慨何存。老妻作食，雉子候门。诗书宿好，宿好是敦。

嗟余畸人，安此侧陋。书惟好古，交不忘旧。瓶粟常空，缃帙日富。稻孙木奴，素餐不疚。

【评】

“书惟”二句：安得长者言。 按：和陶集评语皆张岱所作。

祖父贻谋，余敢云坠。世路坎轲，岂不足畏。志在千里，伏枥老骥。争粟田间，鸡凫同至。





和赠长沙公四首

有序





博闻洽记，余慕吾家茂先，因于读礼之暇，作博物志补十卷，以续其韵，遂和陶征士赠长沙公诗，同源分流，余于渊明亦同一水木之思也。

十年好学，方识空疏。追思往昔，念彼晋初。博闻洽记，哲人已徂。琅嬛遗迹，令我踟躇。

痴龙不守，载登斯堂。牙签万轴，琮碧圭璋。声出金石，字挟风霜。有臣如此，邦家之光。

【评】

“牙签”四句：以署茂先，庶或不愧。

伊余渺见，敢与之同。如入澥海，不辨西东。胸吞云梦，笔涌三江。山川邈奔，梦寐时通。

【评】

吹气胜兰。

高文典册，可与晤言。缥缈谁子，仰止高山。空蒙寂历，烟雨惘然。呼之或出，见吾茂先。





和酬丁柴桑二首

甲戌春日登炉峰坐水锯岩口占





取道万松，前溪爰止。念昔笙歌，声闻九里。近惟空山，静若太始。

游匪细故，会有良繇。松风涧响，涤我隐忧。嗒焉自失，移情冥休。吾师成连，方可与游。

【评】

“念昔”四句：自然。





和命子十首





轩辕伊始，草昧荒唐。传之少昊，宗系始光。干戈造夏，弓矢翊商。于惟主祀，厥姓乃昌。

洛鼎既奠，天下宗周。张仲孝友，重于山丘。相韩五氏，惠泽是流。赫赫有汉，乃启留侯。

留侯徂击，魄夺祖龙。赤手仗剑，谈笑成功。爰自有晋，壮武提封。司空继起，克振前踪。

长源群汇，渥土茂柯。曲江合注，绵竹分罗。代有升沉，运因隆窊。逮我忠献，建国龙沙。

于皇忠献，嗣有圣德。吾道南矣，生我宣国。昼修夜卜，其仪不忒。从祀孔庭，而可易得。

奄自越守，我祖是始。昔为并州，后为梓里。代多幽人，高山仰止。凤隐虬潜，耕耘自喜。

至余太仆，报国靡及。拓地武定，负谗孤立。文恭嗣兴，温饱匪急。昭雪父冤，呱呱孺泣。

於赫文恭，遭际明时。文章理学，朝野伫思。我祖象贤，文不在兹。茂先博奥，庶其企尔。

人言余考，待以举火。婉约逊遁，何有于我。泥涂轩冕，无可不可。避世金门，斯言非假。

家系如此，诏尔群孩。前模后范，世运复来。我宫磨蝎，惟愿尔才。尔复不才，余心荼哉。





和归鸟





会稽土产，日铸茶、破塘笋、谢橘、杨梅，他方罕比。东坡有言：“无事而受此诸物之备，惭愧！惭愧！”因和渊明归鸟韵，作诗颂之。





日铸雪芽


日铸茶族，蔚若邓林。气吹兰畹，色并雪岑。凉风生腋，秋月沁心。冰壶濯魄，卧醒花阴。

【评】

“气吹”四句：珠胶玉汁，点入麟羞。





湘湖杨梅


杨家果熟，蒨染霞飞。火齐满树，磊落相依。荔枝颉颃，缔盟而归。无劳飞骑，长安远遗。





谢橘


屈原长友，日与徘徊。二叟六奕，商山旧栖。穰侯允称，岂属诙谐。厥名曰谢，东山入怀。





破塘笋


万株寒玉，抽此柔条。箨衣未解，龙孙建标。此君童丱，愿与定交。清馋不赦，千亩徒劳。





和周家墓柏下

癸酉九月游六陵





易水声变徵，推琴不能弹。散发六陵下，悲歌失所欢。老鸮共鬼语，凄雨白酡颜。指点双遗烈，当年力已殚。

【评】

六陵风雨，千古悲歌。





和悲从弟仲德

吊曹娥





古今痛孝女，余独不悲零。人生得如此，含笑入九冥。到此三千岁，凛凛犹如生。父在洪涛没，慷慨一命倾。愿作痴精卫，填海不得成。记取捐躯日，娥才十四龄。哀号七昼夜，江水亦吞声。鱼鳖□江出，浮尸返故庭。龟螭“黄绢”字，未必尽其情。风雨娥江渡，山川亦改形。杯中恒澹澹，酹酒不得盈。

【评】

末二句：用李冰事，特妙。





和五月中都还规林阻风二首

秋日游曹山风雨夜宿





何来巨灵斧，开此洪荒居。劫火烧残砾，黔雷破草于。巉岈惊过鸟，屹屈遁娵隅。岩空惟受月，水洼不通涂。鼓枻米颠石，探珠甓社湖。高岗多古木，倒薜更森疏。虹口张牙锐，蛰龙蜕骨余。奇在天人杂，玄功谢不如。

【评】

“于”“隅”二韵，押得自然。

蛮语以“娵隅”为鱼。

入径皆田舍，度桥始见之。四山原意外，一水更难期。吐奇阳羡口，楼阁蜃吞时。适值山崖缺，亭基又在兹。石借藤萝系，花随流水辞。武陵当日路，到此更何疑。





和七月还江陵夜行途中

癸酉八月游兰亭步彭泽前韵





永和当日事，悉付与苍冥。惠风三月好，诸子一方情。林间无次叙，坐石尽披荆。曲水随鞵靸，幽兰遍地生。酒气通泉味，轻岚带月明。白云无意出，秋水上溪平。放浪形骸外，何心更远征。山前百亩秫，任我独耔耕。右军多感慨，尚为生死萦。修禊非吾意，犹争千古名。

【评】

感慨系之，一笔抹杀。





和与从弟敬远

有序





余弟燕客得一石子研，赤比马肝，酥润如玉，背隐白丝类玛瑙，指螺细缠，面有三星，坟起如弩眼，着墨无声，而墨沈烟起。铭曰：“女娲炼天，不分玉石。鳌血芦灰，烹霞铸日。星河溷投，参横箕翕。”偶和陶集，踭口韵咏之。

米颠袖石来，邈与石相绝。赤螭吐紫涎，老壑千年闭。万杵捣苍霞，夹杂云与雪。晶润如凝酥，马肝逊其洁。颉史雨血时，此研蚤已设。三星饮玉池，渴虹奔所悦。余欲煮服之，石髓度王烈。铁网丛珊瑚，乃得盘根节。鬼斧巧自藏，反可题为拙。寄语杨次公，等闲肯作别。

【评】

“烈”字韵奇绝，亦复稳绝。





和六月遇火





虎丘火灾，后三日，余鲁行偶过，踵韵作一诗吊之。

小舟今日至，政拟访东轩。何日风烟急，梵宫遭劫燔。一山无界画，寺后见门前。惟有虎丘月，停停独自圆。剑泉枯未满，惊鸟去愁还。瓦砾侵无地，行游多见天。浮图十里望，传此千百年。顷刻灰烬尽，兴亡如等闲。泡影原是幻，金刚岂是坚。风波一日里，沧海变桑田。独向溪桥坐，渔灯对客眠。山僧乘月色，累石砌茶园。





和述酒

有序





陶述酒，余述茶，各言所知也。但柴桑意在酒，而余未免沉湎于茶，兹愧渊明矣。

余饮无蕉叶，曲糵非所闻。何如注茶史，淄 渑蚤已分。禊泉取旧渚，汲绠带溪云。日铸烹兰雪，庐陵作典 坟。但择向阳地，蚤起在曦晨。茶筐和露采，旗枪为我驯。佐以文武火，雪芽呈其身。揉挪须得候，不倦更不勤。诸法皆云备，一水为其君。炉火仍加锻，勿与烟煤熏。松风响灶外，蟹目成波文。千鱼吐嚅沫，仿佛聚河汾。此政为汤候，幽兰带雪纷。煎茶非孟浪，要与烟霞亲。陆羽知粗解，卢仝非等伦。

【评】

“庐陵”句：欧阳永叔曰：“两浙之茶，日铸第一。”





和责子

有序





“夫子未出于正”，子责父也。谢太傅云：“吾尝自教儿。”因用自责。

春华半已披，未得获秋实。贾岛蜡文心，惟余一冢笔。生平赋大人，羞于儿曹匹。散发但行游，而无致身术。画肚学草书，尚尔愧虞七。奈何不蓘蔗，山前拾橡栗。天运不可委，笑尔为绝物。





和有会而作

有序





炉峰山趾，筑室数楹，汲寒溪水，爨九里松，童子作食，澹然自饱。闲摊书卷，倦枕石头，静阒之极，觉松涛溪濑聒耳可憎。夕掩荆门，古壑孤藤，佛灯一盏，万念俱堕，不知身之在何境也。近在尘涂，梦寐寻往，和柴桑韵，追记之。

山中无俗事，粗粝可充饥。涧下青荠嫩，坡前笋蕨肥。不藉松为饭，无劳薜作衣。兰亭去感慨，彭泽无伤悲。不求今日是，不知昔日非。孤藤悬夜壑，四大空如遗。一念既不住，万念复何归。自到移情处，成连安足师。





和蜡日

甲戌岁人日迎春途中口占





过年已七日，今日届春和。土牛送寒气，儿童剪彩花。郭外耕耔少，眼前游冶多。独饮屠苏酒，呜呜发浩歌。





和读史述九章





季札


至德无称，延陵季子。观乐鲁邦，美哉观止。解剑冢前，不信其死。桓桓大国，弃如尘土。





范蠡


于惟少伯，竟沼吴宫。五湖一去，大壑长风。远避缯戈（当作矰弋），缥缈飞鸿。良金写像，世世事公。





鲁仲连


萧然韦布，义不帝秦。解纷则去，土苴千金。慷慨数语，遂下聊城。遁之海外，剑跃延津。





张良


谁击祖龙，亡韩一客。决胜千里，借箸前席。报韩则去，赤松屏迹。何以见之，谷城 黄石。





王羲之


嗟余右军，山水钓弋。勿以风流，掩其器识。评公书者，评公则一。飘若云飞，矫如龙惕。





陶潜


有晋征士，柴桑 陶潜。庭栽五柳，环堵萧然。醉不在酒，琴亦无弦。北窗高卧，无怀 葛天。





李泌


奕奕邺侯，紫衣山人。运筹帷幄，恢复神京。宣室数语，羽翼已成。无能持献，衡山白云。





邵雍


皇矣康节，博奥汪洋。忖度天地，尽发其房。观梅伊水，闻鹃洛阳。用之经世，内圣外王。





苏轼


目如岩电，口若悬河。蜀山崪嵂，磊落英多。时宜不合，捧腹啸歌。蛮夷 狄鞮，皆识东坡。

【评】

苏东坡曰：“读史述九章，夷齐、箕子盖有感而云。”去之五百岁，吾犹识其意也。





寓山题咏





按：自水明廊以迄八求楼，凡二十一首，皆辑自崇祯刻本寓山志，胡恒评。





水明廊





前山月正明，群鸥不成寐。惊起换沙莎，光动玻璃碎。

【评】

读之齿舌间作旃檀气。





呼虹幌





奉常曾喝月，太史欲呼虹。看到波明灭，颙颙烟雾中。





让鸥池





主人许割地，鸥鸟了无猜。莫学少陵老，鸬鹚换不来。





听止桥





水尽柴门掩，溪桥畔石幽。是泉皆沁水，无水不归鸥。樾暗禽通语，云深松自翛。向山知有路，肯在此淹留。

【评】

水穷云起，是何等境界。





溪山草阁





佳句堕春江，今来入梦话。方识杜老诗，诗中亦有画。

【评】

以诗入诗，万川一月。





冷云石





主人爱林泉，莫为苍生讶。阶前一片云，顷刻雨天下。

【评】

王士美有“白云不出山，空冷凝为石”之句，甚佳。





松径





邻翁向余言，昔有双松树。蟠曲遍山隈，此特其苗裔。

【评】

只平平叙述，便趣绝。





袖梅





近作洛伽游，濒海皆小岵。今知可袖归，予何不攫取？

【评】

似坡公语。





瓶隐





澹月漏疏林，到榻意生冷。濯魄在冰壶，青莲卧未醒。

【评】

使事极工。





回波屿





三月不到山，岩壑非其始。遐想太古前，为山只如此。

【评】

诗亦开山。





志归斋





史称贺季真，勇退在流急。笑其黄冠时，春秋已八十。





酣漱廊





日夕高阳归，行行复且止。何不啜其醨，所以砺吾齿。





铁芝峰





商山有石芝，袍笏方敢进。妇翁既冰清，女婿亦璧润。

【评】

等轩先生有石芝堂，故诗句及此。





寓山草堂





草堂持月旦，尚有与之争。阶前翻石浪，云何不得名。





柳陌





主人爱柴桑，柳陌得名古。去此数里遥，便是桃花坞。

【评】

括尽一篇桃花源记。





豳圃





七月烹葵菽，登登预筑场。有问园中富，新栽八百桑。





试莺馆





明月佳人意，还同山水情。邻家卧阮籍，只是嗅其名。

【评】

康乐梦对惠连语，有神助。





宛转环





鸥田使作海，鞭石立为门。收拾琅嬛梦，原无斧凿痕。

【评】

阳羡书生，吐无常物。





远山堂





笔笔志平泉，无复遗纤芥。主人意思长，照顾山之外。





四负堂





孔子有何阙，而乃居阙里。山水即经纶，太傅亦赌墅。





八求楼

并小引





大参公为吾大父畏友，余少时随侍密园，见牙签万轴，南面百城，意是天人，敬极生怖。自大参公召赋玉楼，吾侍御兄弟，家学箕裘，名播天壤，尚以邺侯、文忠、象贤自谦，则吾辈家有遗篇，仅供鼠蠹者，岂不颜厚千寻？

越族计藏书，君家为世胄。余梦入琅嬛，沙文皆篆籀。

【评】

已窥帐中鸿秘。





西湖诗





按：自大石佛院以迄雷峰塔四首，凡二十九首，皆辑自清 康熙刻本西湖梦寻。





大石佛院





余少爱嬉游，名山恣探讨。泰岳既峗峨，补陀复杳渺。天竺放光明，齐云集百鸟。活佛与灵神，金身皆藐小。自到南明山，石佛出云表。食指及拇指，七尺犹未了。宝石更特殊，当年石工巧。礐石数丈高，止塑一头脑。量其半截腰，丈六犹嫌少。问佛几许长，人天不能晓。但见往来人，盘旋如蝨蝨。而我独不然，参禅已到老。入地而摩天，何在非佛道。色相求如来，巨细皆心造。我视大佛头，仍然一茎草。





小蓬莱奔云石





滇茶初看花，忽为风雨落。簇簇起波梭，层层界轮廓。如蝶缀花心，步步堪咀嚼。薜萝杂松楸，阴翳罩轻幕。色同黑漆古，苔斑解竹箨。土绣鼎彝文，翡翠兼丹雘。雕琢真鬼工，仍然归浑朴。须得十年许，解衣恣盘礴。况遇主人贤，胸中有丘壑。此石是寒山，吾语尔能诺。





火德祠





中郎评看湖，登高不如下。千顷一湖光，缩为杯子大。余爱眼界宽，大地收隙罅。瓮牖与窗棂，到眼皆图画。渐入亦渐佳，长康食甘蔗。数笔倪云林，居然胜荆 夏。刻画非不工，淡远长声价。余爱道士庐，宁受中郎骂。





芙蓉石





吴山为石窟，是石必玲珑。此石但浑朴，不复起奇峰。花瓣几层折，堕地一芙蓉。痴然在草际，上覆以长松。濯磨如结铁，苍翠有苔封。主人过珍惜，周护以墙墉。恨无舒展地，支鹤闭韬笼。仅堪留几席，聊为怪石供。





玛瑙寺长鸣钟





女娲炼石如炼铜，铸出梵王千斛钟。仆夫泉清洗刷早，半是顽铜半玛瑙。锤金琢玉昆吾刀，盘旋钟纽走蒲牢。十万八千法华字，金刚般若居其次。贝叶灵文满背腹，一声撞破莲花狱。万鬼桁杨暂脱离，不愁漏尽啼荒鸡。昼夜百刻三千杵，菩萨慈悲泪如雨。森罗殿前免刑戮，恶鬼狰狞齐退役。一击渊渊大地惊，青莲字字有潮音。特为众生解冤结，共听毗庐广长舌。敢言佛说尽荒唐，劳我阇黎日夜忙。安得成汤开一面，吉网罗钳都不见。





施公庙





施殿司，不了汉。刺虎不伤蛇不断，受其反噬齿利剑。杀人媚人报可汗，厉鬼街头白昼现。老奸至此掩其面，邀呼簇拥遮车幔。弃尸漂泊钱塘岸，怒卷胥涛走雷电，雪移来天地变。





灵芝寺





项羽曾悲骓不逝，活马犹然如泥塑。焉有泥马去如飞，等闲直至黄河渡。一堆龙骨蜕厓前，迢递芒 砀迷云路。茕茕一介走亡人，身陷柏人脱然过。建炎尚是小朝廷，百灵亦复加呵护。





飞来峰二首





石原无此理，变幻自成形。天巧疑经凿，神工不受型。搜空或洚水，开辟必雷霆。应悔轻飞至，无端遭巨灵。





其二


石意犹思动，躨跜势若撑。鬼工穿曲折，儿戏斫珑玲。深入营三窟，蛮开倩五丁。飞来或飞去，防尔为身轻。





岳王坟





西泠烟雨岳王宫，鬼气阴森碧树丛。函谷金人长堕泪，昭陵石马自嘶风。半天雷电金牌冷，一族风波夜壑红。泥塑岳侯铁铸桧，只令千载骂奸雄。





钱王祠





扼定东南十四州，五王并不事兜鍪。英雄毯马朝天子，带砺山河拥冕旒。大树千株被锦绂，钱塘万弩射潮头。五胡纷扰中华地，歌舞西湖近百秋。





于少保祠二首





平生有力济危川，百二山河去复旋。宗泽死心援北狩，李纲痛哭止南迁。渑池立子还无日，社稷呼君别有天。复辟南宫岂是夺？借公一死取貂蝉。





其二


社稷存亡股掌中，反因罪案见精忠。以君孤注忧王旦，分我杯羹归太公。但使庐陵存外邸，自知冕服返桐宫。属镂赐死非君意，曾道于谦实有功。





秋雪庵





古宕西溪天下闻，辋川诗是记游文。庵前老荻飞秋雪，林外奇峰耸夏云。怪石棱层皆露骨，古梅结屈止留筋。溪山步步堪盘礴，植杖听泉到夕曛。





镇海楼二首





钱氏称臣历数传，危楼突兀署朝天。越山吴地方隅尽，大海长江指顾连。使到百蛮皆礼拜，潮来九折自盘旋。成 嘉到此经三火，皆值王师靖海年。





其二


都护当年筑废楼，文长作记此中游。适逢困鳄来投辖，正值饥鹰自下鞲。严武题诗属杜甫，曹瞒拆字忌杨修。而今纵有青藤笔，更讨何人数字酬？





伍相国祠二首





突兀吴山云雾迷，潮来潮去大江西。两山吞吐成婚嫁，万马奔腾应鼓鼙。清浊溷淆天覆地，玄黄错杂血连泥。旌幢幡盖威灵远，檄到娥江取候齐。





其二


从来潮汐有神威，鬼气阴森白日微。隔岸越山遗恨在，到江吴地故都非。钱塘一臂鞭雷走，龛 赭双颐噀雪飞。灯火满江风雨急，素车白马相君归。





吴山城隍庙二首





宣室殷勤问贾生，鬼神情状不能名。见形白日天颜动，浴血黄泉御座惊。革伴鸱夷犹有气，身殉豺虎岂无灵？只愁地下龙逢笑，笑尔奇冤遇圣明。





其二


尚方特地出枫宸，反向西郊斩直臣。思以鬼言回圣主，还将尸谏退佥人。血诚无藉丹为色，寒铁应教金铸身。坐对江潮多冷面，至今冤气未曾伸。





西湖十景





两峰插云


一峰一高人，两人相与语。此地有西湖，勾留不肯去。





三潭映月


湖气冷如冰，月光淡于雪。肯弃与三潭，杭人不看月。





断桥残雪


高柳荫长堤，疏疏漏残月。蹩躠步松沙，恍疑是踏雪。





南屏晚钟


夜气滃南屏，轻岚薄如纸。钟声出上方，夜渡空江水。





苏堤春晓


烟柳幕桃花，红玉沈秋水。文弱不胜夜，西施刚睡起。





曲院风荷


颊上带微酡，解颐开笑口。何物醉荷花，暖风原似酒。





柳浪闻莺


深柳叫黄鹂，清音入空翠。若果有诗肠，不应比鼓吹。





雷峰夕照


残塔临湖岸，颓然一醉翁。奇情在瓦砾，何必藉人工。





平湖秋月


秋空见皓月，冷气入林皋。静听孤飞雁，声轻天政高。





花港观鱼


深恨放生池，无端造鱼狱。今来花港中，肯受人拘束？





雷峰塔四首





闻子状雷峰，老僧挂偏裻。日日看西湖，一生看不足。





其二


时有熏风至，西湖是酒床。醉翁潦倒立，一口吸西江。





其三


惨淡一雷峰，如何擅夕照。遍体是烟霞，掀髯复长啸。





其四


怪石集南屏，寓林为其窟。岂是米襄阳，端严具袍笏。





外二首





寿王白岳八十





按：寿王白岳八十，辑自钞稿本四书遇夹页。

雉峦曾不住顽仙，都是文人抱慧业。紫阳溪水翰墨香，晚年得证长生诀。方晓还丹在典 坟，白岳先生恣饕餮。先生持世八十年，自识之无至耄耋。日夜钻研故纸堆，笔冢书仓为窟穴。座前足迹砌皆穿，檐际微明捧卷接。含毫呵冻啮冰霜，挥汗钞书沐日月。广搜直欲逐痴龙，博采有时类魏蝶。廉书千卷积如山，侪辈见之皆吐舌。览书无不洞筋骸，牛背眼光如缺列。生金顽铁入陶冶，一到红炉同点雪。更能端确似温公，字字楷书敢亵越？立言不朽自千秋，金箓丹书藏柳箧。第恐人言行秘书，后车将到磻溪碣。





挽何柱史书台





按：挽何柱史书台，辑自清 乾隆刻本越风。

罗江 镜水共清澄，有子全忠故可称。无忌原来真似舅，书台为陶文简甥。宾王宁死不为僧。且将碧血归荒壤，留得丹心见孝陵。载笔书铭何处是？空余涕泪缬寒冰。





张岱文集卷一


张岱文集


序





石匮书自序





能为史者，能不为史者也，东坡是也。不能为史者，能为史者也，弇州是也。弇州高抬眼，阔开口，饱蘸笔，眼前腕下，实实有“非我作史，更有谁作”之见横据其胸中，史遂不能果作，而作不复能佳¹。是皆其能为史之一念有以误之也。太史公其得意诸传，皆以无意得之，不苟袭一字，不轻下一笔，银钩铁勒，简炼之手，出以生涩。至其论赞，则淡淡数语，非颊上三毫，则睛中一画，墨汁斗许，亦将安所用之也？后世得此意者，惟东坡一人，而无奈其持之坚，拒之峻。欧阳文忠、王荆公力劝之不为动，其真有见于史之不易作，与史之不可作也。嗟嗟！东坡且犹不肯作，则后之作者，亦难乎其人矣。

余之作史，尚不能万一弇州，敢言东坡？第见有明一代²，国史失诬，家史失谀，野史失臆，故以二百八十二年总成一诬妄之世界。余家自太仆公以下，留心三世，聚书极多。余小子苟不稍事纂述，则茂先家藏三十余乘，亦且荡为冷烟，鞠为茂草矣。余自崇祯戊辰，遂泚笔此书，十有七年而遽遭国变，携其副本，屏迹深山，又研究十年，而甫能成帙。幸余不入仕版，既鲜恩仇，不顾世情，复无忌讳，事必求真，语必务确，五易其稿，九正其讹，稍有未核，宁阙勿书。故今所成书者，上际洪武，下讫天启，后皆阙之，以俟论定。余故不能为史，而不得不为其所不能为，固无所辞罪。然能为史而能不为史者，世尚不乏其人，余其执简俟之矣。

【校】

¹而作 文粃下有“亦”。

²有明 文粃作“皇明”。

【评】

“余小子”三句：即此便不让史公。

超世之论，非真能史者，不能为此言。





一卷冰雪文序





鱼肉之物，见风日则易腐，入冰雪则不败，则冰雪之能寿物也。今年冰雪多，来年谷麦必茂，则冰雪之能生物也。盖人生无不藉此冰雪之气以生，而冰雪之气必待冰雪而有，则四时有几冰雪哉？若吾之所谓冰雪则异是。凡人遇旦昼则风日，而夜气则冰雪也；遇烦燥则风日，而清静则冰雪也；遇市朝则风日，而山林则冰雪也。冰雪之在人，如鱼之于水，龙之于石，日夜沐浴其中，特鱼与龙不之觉耳。

故知世间山川、云物、水火、草木、色声、香味，莫不有冰雪之气；其所以恣人挹取，受用之不尽者，莫深于诗文。盖诗文只此数字，出高人之手遂现空灵，一落凡夫俗子便成臭腐。此其间真有差之毫厘，失之千里。特恨遇之者不能解，解之者不能说，即使其能解能说矣，与彼不知者说，彼仍不解，说亦奚为？故曰：诗文一道，作之者固难，识之者尤不易也。干将之铸剑于冶，与张华之辨剑于斗，雷焕之出剑于狱，识者之精神，实高出于作者之上。繇是推之，则剑之有光铓，与山之有空翠，气之有沆瀣，月之有烟霜，竹之有苍蒨，食味之有生鲜，古铜之有青绿，玉石之有胞浆，诗之有冰雪¹，皆是物也。

苏长公曰：“子由近作栖贤僧堂记，读之惨凉²，觉崩崖飞瀑，逼人寒栗。”噫！此岂可与俗人道哉？笔墨之中，崖瀑何从来哉？

【校】

¹诗之 文粃“诗”下有“文”。

²惨凉 文粃作“惨凛”。

【评】

无冰雪之气，成不得品，成不得诗文，宗老不惜一时拈出，能抢冰雪之气者，即不言亦自解之，彼俗人者即对此直以为不经耳。





张子说铃序





说何始乎？论语始也。说何止乎？论语止也。论语之后无论语，而象之者法言也。论语卒不可象，而止成其为法言者，亦法言也。何也？象者像也。方相氏虎目执戈以怖鬼，童子蒙虎皮以怖人，鬼与人卒不可怖，而方相氏、童子止自怖者，自怖然后谓可怖鬼，可怖人也。

余之为说也，则异于是。食龙肉，谓不若食猪肉之味为真也；貌鬼神，谓不若貌狗马之形为近也。余主何说哉？言天则天而已矣，言人则人而已矣，言物则物而已矣。余主何说哉？尝片脔而定其为猪肉，则其味不能变也；见寸鞹而呼其为狗马，则其形不能遁也。何论大小哉？亦得其真，得其近而已矣。大块风也，窍亦风也；又海水也，人之津液涎泪无不水也。

扬雄氏之言曰：“好说而不见诸仲尼¹，说铃也。”铃亦何害于说哉？秦始皇振铎驱山，而山如鹿走。铃，铎属也。

【校】

¹不见 法言 吾子作“不要”。

【评】

作解是创，然是真实近里，着己之说。





史阙序





春秋“夏五”¹，阙文也，有所疑而阙之也。如疑，何不并“夏五”而阙之？阙矣，而又书“夏五”者，何居？孔子曰：“其义则丘窃取之矣²。”书之义也，不书义也，不书而又书之，亦义也。故不书者，月之阙也；不书而书者，月之食也。月食而阙，其魄未始阙也，从魄而求之，则其全月见矣。

由唐言之，六月四日，语多隐微，月食而匿也。太宗令史官直书玄武门事，则月食而不匿也。食而匿，则更之道不存；食而不匿，则更之道存。不匿，则人得而指之，指则鼓，鼓则驰，驰则走。走者救也，救者更也。使太宗异日而悔焉，则更之道也；太宗不自悔，而使后人知鉴焉，亦更之道也。此史之所以重且要也。虽然，玄武门事，应匿者也，此而不匿，更无可匿者矣。余读唐野史，太宗好王右军书，出奇吊诡，如萧翼赚兰亭一事，史反不之载焉，岂以此事为不佳，故为尊者讳乎？抑见之不得其真乎？

余于是恨史之不赅也，为之上下古今，搜集异书，每于正史世纪之外，拾遗补阙。得一语焉，则全传为之生动；得一事焉，则全史为之活现³。苏子瞻灯下自顾见其颊影，使人就壁摸之⁴，不作眉目，见者皆失笑，知其为东坡，盖传神正在阿堵耳。余又尝读正史⁵，太宗之敬礼魏徵，备极形至。使后世之拙笔为之，累千百言不能尽者，只以“鹞死怀中”四字尽之，则是千百言阙，而四字不阙也。读史者由此四字求之，则书隙中有全史在焉，奚阙哉？

【校】

¹春秋 文粃下有“书”。

²丘 文粃、史阙作“某”。

³活现 文粃作“生动”。

⁴摸之 按，苏轼传神记：“吾尝于灯下顾自见颊影，使人就壁模之。”摸、模通。

⁵正史 文粃、史阙均作“唐正史”。

【评】

“春秋夏五”二句：阙字是大头脑。

“太宗不自悔”三句：论极醒豁，世道人心所庇不浅，奇！

“读史者”三句：不独史，经亦然。能具此千百老眼，方可作史，张子真史才也。





奇字问序





夫尔雅不识“”“”，字书不见“”“”，字学之难穷也，自古记之矣。余内手扪心，胸中贮有几字，敢学扬子云乃来玄亭问字也¹？然余尝见人读书，及自读书，目数行下，奇字历落，不究训诂，混入眼中，若可解，若不可解，如人忙中吃饭，泥沙与饽同咽，胾骼与饽同啜者多矣。有旁观者，摘一二字诘之，始茫然不能置对。如或不问，则终身安之无忤也。

余不能博闻洽记，近取左 国 史记 两汉 文选 庄 列 韩 管诸书，在人耳目前者，聊摘其一二奇字解释之，以自问问人，颇有奥义。犹之天台 雁宕 五泄 洞岩，近在鞋靸下，天下人裹粮宿舂，千里来游。问之山下里人、鲐背苍耈，多有不至者，咫尺松楸，茫然如云雾，亦是大可笑事。又有如越人食彭蜞桀步，稚子狎弄，而山东人见之，以为鲨虎，无不惊走。举以告越人，越人亦第笑之而已。余所辑字义，有如彭蜞桀步之类，人见之而惊者，存以待人之问。又有如天台 雁宕，人问及而余之不知者，存以自问²，以待人之问。故名之曰奇字问焉。虽然，余以为奇，而人且耳而目之者久矣。渔者握鳣，妇人拾蚕，则是其所见不同也。以此嘲余，余不任受。

【校】

¹问字也 文粃作“之问邪”。

²存以自问 文粃“存”上有“亦”。

【评】

“有旁观者”三句：此痛病也，特为下一针砭。

“在人耳目前者”四句：从来极爽快莫过于此。

“渔者握鳣”二句：韵语悠悠。

大有补于读书之文。篇中语语不放正字，却又语语见奇。





老饕集序





世有神农氏，而天下鸟兽、虫鱼、草木之滋味始出。盖咸酸苦辣，着口即知，至若鸡味酸、羊味辣、牛酪与栗之味咸，非圣人不能辨也。中古之世，知味惟孔子，“食不厌精，脍不厌细”，精细二字，已得饮食之微。至熟食，则概之“失饪不食”；蔬食，则概之“不时不食”。四言者，食经也，亦即养生论也。孔子之后，分门立户，何曾有单¹，韦巨源有食经，段文昌有食宪章五十卷，虞悰有食方十卷²，谢讽有食史十卷，孟蜀有食典百卷。煎熬燔炙，杂以膟膫膻芗，食之本味尽失。于今之大官法膳，纯用蔗霜，乱其正味，则彼矫强造作，罪且与生吞活剥者等矣。后来解事，止有东坡老饕赋与猪肉颂，清馋领略，口口流涎，但知有“熟”之一字，则思过半矣。嗣后宋末道学盛行，不欲以口腹累性命，此道置之不讲，民间遂有“东坡茶”“撮泡肉”之诮。循至元人之茹毛饮血，则几不火食矣。我明兴至宣庙³，始知有饮食器血之事。语云：“三代仕宦，着衣吃饭。”世虽概论平民，要之帝王家法，亦不能外也。

余大父与武林 涵所 包先生、贞父 黄先生为饮食社，讲求正味，著饔史四卷，然多取尊生八笺，犹不失椒姜葱渫，用大官炮法。余多不喜，因为搜辑订正之。穷措大亦何能有加先辈，第水辨渑 淄，鹅分苍、白，食鸡而知其栖恒半露，吃肉而识其炊有劳薪，一往深情，余何多让，遂取其书而铨次之。割归于正，味取其鲜，一切矫揉泡炙之制不存焉。虽无食史、食典之博洽精腆，精骑三千，亦足以胜彼羸师十万矣。鼎味一脔，则在尝之者之舌下讨取消息也。

【校】

¹有单 文粃作“有食单”。

²虞悰 原作“虞宗”，从文粃改。

³我明兴 原作“我兴”，据文粃补“明”字。

【评】

“嗣后宋末道学盛行”三句：窃以道学辈几亦茹毛饮血。

饮食之微，必为原始要终，殆关及性命而后已，乃为不愧作者。





四书遇序





六经、四子，自有注脚，而十去其五六矣；自有诠解，而去其八九矣。故先辈有言，六经有解不如无解，完完全全几句好白文，却被训诂讲章说得零星破碎，岂不重可惜哉？余幼遵大父教，不读朱注。凡看经书，未尝敢以各家注疏横据胸中，正襟危坐，朗诵白文数十余过，其意义忽然有省。间有不能强解者，无意无义，贮之胸中，或一年，或二年，或读他书，或听人议论，或见山川、云物、鸟兽、虫鱼，触目惊心，忽于此书有悟，取而出之¹，名曰四书遇。盖“遇”之云者，谓不于其家，不于其寓，直于途次之中邂逅遇之也。

古人见道旁蛇斗而悟草书，见公孙大娘舞剑器而笔法大进，盖真有以遇之也²。古人精思静悟，钻研已久，而石火电光，忽然灼露，其机神摄合，政不知从何处着想也。举子十年攻苦，于风檐寸晷之中构成七艺，而主司以醉梦之余，忽然相投，如磁引铁，如珀摄刍，相悦以解，直欲以全副精神注之。其所遇之奥窍，真有不可得而自解者矣。推而究之，色、声、香、味、触、法中间无不有遇之³。一窍特留，以待深心明眼之人，邂逅相遇，遂成莫逆耳。

余遭乱离两载，东奔西走，身无长物，委弃无余，独于此书，收之箧底，不遗只字。曾记苏长公 儋耳渡海，遇飓风，舟几覆，自谓易解与论语解未行世，虽遇险必济。然则余书之遇知己，与不遇盗贼水火，均之一遇也，遇其可易言哉？

【校】

¹取而出之 文粃作“取而书之”。

²盖真有以遇之也 四书遇钞稿本自序无“真”字。

³法 原作“发”，据文粃改。

【评】

“色、声、香、味、触、法”句：予尝谓书之奥妙，不在实字，而在虚字，且每在无字处，读此序敢云遇之。

此可作读书眼，然可为上智说法，中人以下格格不相闻矣。





昌谷集解序





长吉诗自可解，有解长吉者，而长吉遂不可解矣。刘须溪以不解解之，所谓吴质懒态，月露无情，此深解长吉者也。吴西泉亦以不解解之，每一诗下，第笺注其字义出处，而随人之所造以自解，此亦深解长吉者也。有此二人，而余可不复置解矣。乃余之解长吉也¹，解解长吉者也。凡人有病则药之，药之不投，则更用药以解药。所谓救药也。药救药，药复救救药，至于不可救药，而病者真死矣。故余之解，非解病也，解药也。夫药亦有数等，庸医杀人，着手即死者无问矣。乃有以偏锋劫剂，活人什三，杀人什七者；有以大方脉、官料药，堂堂正正，而手到病除者；乃有草泽医人，名不出于里，而以丹方草头药，起人于死者；乃有不用刀圭，不用针砭，而第吸其夜半沆瀣之气，而使其自愈者。疗之之法不同，而用以疗病则一。至病一愈，而药与不药等。等不一之药，皆可勿用矣，安用救药哉？

故徐青藤 董日铸用劫药者也，吴西泉用官料药者也，刘须溪则不用药者也。若余则何居？余则远谢雷公，不问岐伯，服参术多，则用山药萝菔汁解之，服生熟多²，则用大黄芒硝解之。道听途说，为一日草泽医人，而病已霍然除矣。故曰：余之解，非解病也，解药也。

【校】

¹乃余之解 文粃“解”下有“非解”。

²服生熟 文粃“熟”下有“地”。

【评】

“药救药”四句：惜诸太医不及见此，真是为此辈发一大慈悲，又不独为解诗者下剂也。

此是深解长吉者也，便可存，若解天地间。





梦忆序





陶庵国破家亡，无所归止，披发入山，为野人。故旧见之，如毒药猛兽，愕窒不敢与接。作自挽诗，每欲引决，因石匮书未成，尚视息人世。然瓶粟屡罄，不能举火，始知首阳二老，直头饿死，不食周粟，还是后人妆点语也。饥饿之余，好弄笔墨。因思昔人生长王 谢，颇事豪华，今日罹此果报：以笠报颅，以蒉报踵，仇簪履也；以衲报裘，以苎报，仇轻暖也；以藿报肉，以粝报，仇甘旨也；以荐报床，以石报枕，仇温柔也；以绳报枢，以瓮报牖，仇爽垲也；以烟报目，以粪报鼻，仇香艳也；以途报足，以囊报肩，仇舆从也。种种罪案，从种种果报中见之。

鸡鸣枕上，夜气方回，因想余生平，繁华靡丽，过眼皆空，五十年来，总成一梦。今当黍熟黄粱，车旅蚁穴，当作如何消受？遥思往事，忆即书之，持向佛前，一一忏悔。不次岁月，异年谱也；不分门类，别志林也。偶拈一则，如游旧径，如见故人，城郭人民，翻用自喜，真所谓痴人前不得说梦矣。

昔有西陵脚夫，为人担酒，失足破其瓮，念无以偿，痴坐伫想曰：“得是梦便好。”一寒士乡试中式，方赴鹿鸣宴，恍然犹意非真，自啮其臂曰：“莫是梦否？”一梦耳，惟恐其非梦，又惟恐其是梦，其为痴人则一也。余今大梦将寤，犹事雕虫，又是一番梦呓。因叹慧业文人，名心难化，政如邯郸梦断，漏尽钟鸣，卢生遗表，犹思摹榻二王，以流传后世。则其名根一点，坚固如佛家舍利，劫火猛烈，犹烧之不失也。

【评】

“种种罪案”二句：都是真语，以奇恣出之，如径寸明珠走跳几案间。

“真所谓痴人前不得说梦矣”：妙语解颐。

此皆张子悟后之文。梦忆一书，予曾细读，初令人惊，继令人怠，忽忽不自得，妙哉难言之矣！是不可不急为耑刻，以棒喝世人。





合采牌序





太史公曰：“凡编户之民，富相什则卑下之，伯则畏惮之，千则役，万则仆，物之理也。”古人以钱之名不雅驯，荐绅先生难言之，故易其名曰赋，曰禄，曰饷。天子千里之外曰采，采者，采其美物以为贡，犹赋也。诸侯在天子之县内曰采，有地以处其子孙亦曰采。名不一，其实皆谷也，饭食之谓也。周封建多采胜¹，秦无采则亡。采在下，无以合之，则齐桓、晋文起矣。列国有采，而分析之，则主父偃之谋也。繇是而亮采服采，好官不过多得采耳。充类至义之尽，窃亦采也，盗亦采也，鹰虎豹繇此其选也。然则奚为而不禁？曰：小役大，弱役强，斯二者天也。皋陶曰：“载采采。”微哉，之哉，庶哉！

【校】

¹周封建多 文粃下有“则”。

【评】

“采”字发出许大议论，便可与柳柳州封建论并为用世之文。





陶庵肘后方序





泰昌改元冬十一月，先大夫病伤寒，诸名医咸集，竞以销导药投之，勺水不入口者，旬有八日矣。气喘舌短，须着手即折，诸医却走，势在垂尽，子女绕床泣。老医吴竹庭者迟迟至，诊脉已，却坐而笑。余曰：“奈何？”竹庭呼余至厅事，附耳曰：“病至万死，尔能万死尔父，或得不死。”余曰：“何说也？”竹庭曰：“余医法奇，人不识，集天下医人具不识。尔不视若父为万死，余不医；余不视若父为万死，余亦不医。”余曰：“医亦死，不医亦死，不医死，不若医而死也。”竹庭曰：“信然。房中止留病人，侍人出，若亦出。若止备地黄一二十觔¹，清河参一二觔，水火药铛一二事。予自携苍头一人司火，假我以一昼夜弗余问。”余洒泪而出，药饵水火俱备。竹庭先用熟地黄一两煮汁灌之。眼稍合，竹庭喜曰：“是矣！”遂以大铜锅煮熟地黄五六觔，一昼夜啜尽之，齁齁睡去。竹庭呼余入视，惊喜。竹庭曰：“未也，肠胃燥结，积食不得出。”又服地黄五六觔，曰：“可矣！”遂服大黄下之，及下，皆肥鹅肉生吞不化者。盖半月前先大夫啖鹅半只，又啖雪数升压之，肉不化，亦不败。泻后，疲几脱。竹庭曰：“无害。”又以大锅煮参觔许，亦一昼夜啜尽之，眼能左右视。竹庭曰：“痰来矣！”先大夫翘首起，呕痰数盆，稠如缣帛，牵扯不断。余曰：“奈何？”竹庭曰：“无别法，亦即以熟地黄治之。”仍煮地黄五六觔灌之，痰立止。又一日，竹庭附耳曰：“神且归舍，防之。”余兄弟环坐床笫，至丙夜，先大夫忽然起立，握拳乱筑人，若具数百觔勇士力者，逮至五鼓，即省人事矣。一时竹庭之名不减扁鹊。

曾记竹庭与余说：一日，梦中喧嚷杂沓，说上帝宴天医。多人赴宴，竹庭与焉。及在席，衣冠者三四人，而内多缁衣黄冠、乞儿贫子、鹑衣百结、提囊负笈之辈。盖草泽医人，其以丹方草头药活人为多，故天宴亦多此辈也。余家向有大父所集方书二卷，葆生叔所集丹方一卷。余闻竹庭言，遂有意丹方草头药²。凡见父老长者、高僧羽士，辄卑心请问，及目击诸病人有服药得奇效者，辄登记之。积三十余年，遂得四卷，收之傒囊，邂逅旅次，出以救人，抵掌称快。因忆欧阳文忠公语，人有乘船遇风，惊悸而得疾者，取多年拖牙为长年手汗所渍处，刮末服之而愈。良医用药多以意造。若吴竹庭之疗吾先大夫，匠意而出，不拘古方，与草泽医人用草头药者，亦复何异？盖竹扇止汗，破盖断疟，此中实有至理，殆未易一二为俗人道也。

【校】

¹若止备 文粃“备”下有“熟”。

²“余家”四句 语序与文粃不同，文粃“余家”二句在后，“余闻”二句在前。

【评】

“余医法奇”三句：绝奇而不为人所识，何止医也，予言至此便堕泪。

便是太史公扁鹊仓公传。





桃源历序





天下何在无历？自古无历者，惟桃花源一村。人以无历，故无汉无魏 晋；以无历，故见生树生，见死获死，有寒暑而无冬夏，有稼穑而无春秋；以无历，故无岁时伏腊之扰，无王税催科之苦。鸡犬桑麻，桃花流水，其乐何似？桃源以外之人，惟多此一历，其事千万，其苦千万，其感慨悲泣千万，乃欲以此历历我桃源，则桃源之人亦不幸甚矣。

虽然，余之作历也，则异于是。余读四民月令有曰：“河射角，堪夜作；犁星没，水生骨。”又曰：“蜻蛉鸣，衣裘成；蟋蟀鸣，懒妇惊。”无事玑璇，推开灰葭，仍以星出虫吟，推人耕织。不存年号，无魏 晋也；不立甲子，无壶官也。春蚕秋熟，岁序依然，木落草荣，时令不失。桃源人见之曰：“是历也，非以历历桃源，仍以桃源历历历也。无历而有历，历亦何害桃源哉？”作桃源历。

【评】

得此历正以存一统之历矣，宜急看此历。





纪年诗序





毅孺方有明诗存之选，盖欲选明诗以存明诗也，乃先自选其诗，欲自选其诗，则又先自存其诗。因取甲子以来诸诗编年记之，遂尔成帙。诸诗存矣，然则何以待之？毅孺又辄自丹铅甲乙弹谪之，一笔不阿，一笔不苟。是盖以选选存，则亦不外乎以存存选矣。

毅孺发未燥，辄以全力为诗，受知于王季重、倪鸿宝两先生，迭相酬和，诗亦辄不得自苟。故毅孺诸诗，其深心厚力，真有出两先生之上者。无论知己，即有投溷之仇，亦决不忍轻弃。毅孺即不欲自存其诗，不得也。虽然，毅孺岂苟存哉？

悉怛太子析骨还父，析肉还母，弃其骨肉，政是存其父母。佛菩萨于自己一身无不割弃，方能出其手眼，割弃众生，割弃诸天王、修罗、饿鬼、畜生，取其所为骨肉者，屠裂而搜剔之。骨之无损于父者，始堪还父；肉之无损于母者，始堪还母。其不堪还父母者，即不堪饲饿鬼，喂畜生。地狱生天，判于一瞬，是无中立，无等待也。毅孺佞佛乎？见经则捧，遇佛则拜，有存佛，无选佛也。

【评】

首三句：能选人诗，方可自选其诗。

“毅孺又辄自丹铅”三句：敢自选其诗，遂好选人诗。

入宗老手，随地便出人之解，要是性地灵澈，笔立躨跜，文中乌获也。毅孺纪年诗，予亦有叙，未敢望此，然在予则有以言毅孺也。





茶史序





周又新先生每啜茶，辄道白门 闵汶水，尝曰：“恨不令宗子见。”一日，汶水至越，访又新先生，携茶具，急至予舍。余时在武林，不值，后归，甚懊丧。

戊寅，余至白门，甫登岸，即往桃叶渡访汶水。时日晡矣。余至汶水家，汶水亦他出，余坐久。余意汶水一少年好事者，及至，则瞿瞿一老子，与余叙款曲，愕愕如野鹿不可接。方欲纵谈，而老子忽起曰：“余杖忘某所，去取杖。”起席，竟去。

余曰：“今日岂可空去？”待其返。更定矣，老子返¹，睨余曰：“客尚在耶？客尚在何为者？”余曰：“周又老尝道闵先生精饮事，愿借余沥以解渴思。”汶水喜，即自起当炉，茶旋煮，速如风雨。导至一室，幽窗净几，荆溪壶及成 宣窑瓷瓯十余具，皆精绝。灯下视茶色，与瓷瓯大别，而香气逼人，余叫绝²。余问老子曰：“此茶何产？”老子曰：“阆苑茶也。”余再啜之，曰：“莫绐余，是阆苑制法，而味不似。”老子昵笑曰：“客知是何产？”余再啜之，曰：“何其似甚也。”老子吐舌曰：“奇！奇！”余问水曰：“何水？”老子曰：“惠水。”余又曰：“莫绐余，惠水至此千里，岂有水之圭角毫芒不动，生磊若是乎？”老子曰：“不复敢隐，舍间取水，必俟惠山人静，夜分涸其井，淘洗数次，至黎明，涓流初满，载以大瓮，藉以文石。舟非风则勿行，水体不劳，水性不熟，故与他泉特异。”又吐舌曰：“奇！奇！”言未毕，老子自去，少顷，持一壶³，满斟余曰：“客啜此。”余曰：“香扑烈，味甚浑厚⁴，此春茶也⁵。向瀹者，的是秋采。”老子大笑曰：“余年七十，精饮事五十余年，未尝见客之赏鉴若此之精也，五十年知己，无出客右。岂周又老谆谆向余道山阴有张宗老者，得非客乎？”余又大笑，遂相好如生平欢，饮啜无虚日。

因出余茶史细细论定，劂之以授好事者，使世知茶理之微如此，人毋得浪言茗战也⁶。

【校】

¹返 原脱，据文粃补。

²“灯下”四句 原无，据文粃、陶庵梦忆 闵老子茶补。

³持 原脱，据文粃、陶庵梦忆 闵老子茶补。

⁴味甚 原作“甚味”，据文粃、陶庵梦忆 闵老子茶改。

⁵也 文粃作“耶”。

⁶茗战 文粃作“吃茶”。

【评】

予欲以此序补陆羽为茶经，即以宗子补天上茶星也。

曾读杜于王（王当作皇）茶喜序，亦清远。





越绝诗小序





忠臣义士多见于国破家亡之际，如敲石出火，一闪即灭。人主不急起收之，则火种绝矣。我太祖高皇帝于元末忠义如余阙、福寿、李黼之辈，宝恤之不啻如祥麟威凤。积薪厝火，其焰立见。革除之际，已食其报矣。成祖灭灶扬灰，火星已尽。而吾烈皇帝身殉社稷，光焰烛天。天下忠臣烈士闻风起义者，踵顶相籍，譬犹阳燧，对日取火，火自日出，不薪不灯，不木不石，盖其所取种者大也。某以蜀人住越，得之闻见者二十六人，何况天下之大乎？

昔田常作乱，移兵伐鲁。而孔子以鲁为坟墓所处，命子贡一出，本欲存鲁，遂至乱齐、强晋、破吴而霸越。越人既霸，因有越绝一书。然则“越绝”者，越之所以不绝也。当绝不绝，越亦尚有人哉。

【评】

首句“忠臣义士”：岁寒知松柏之后雕。

奇快之论，鼓吹节义。





水浒牌序





余友陈章候，才足掞天，笔能泣鬼。昌谷道上，婢囊呕血之诗；兰渚寺中，僧秘开花之字。兼之力开画苑，遂能目无古人。有索必酬，无求不与。既蠲郭恕先之癖，喜周贾耘老之贫。画水浒四十人，为孔嘉八口计，因使宋江兄弟¹，复睹汉官威仪。伯益考著山海遗经²，兽毨鸟，皆拾为千古奇文；吴道子画地狱变相，青面獠牙，尽化作一团清气。收掌付双荷叶，能月继三石米，致二斛酒，不妨持赠；珍重如柳河东，必日灌蔷薇露，薰玉蕤香，方许改观³。非敢阿私，愿公同好。

【校】

¹因 陶庵梦忆 水浒牌作“遂”。

²遗 原脱，据陶庵梦忆 水浒牌补。

³方许改观 陶庵梦忆 水浒牌作“方许解观”。

【评】

鬼斧神工，琢出金玉之章，不必掷地，已闻大声铮铮。





补孤山种梅序





盖闻地有高人，品格与山川并重；亭遗古迹，梅花偕姓氏俱香。名流虽以代迁，胜事自须人补。在昔孤山逸老¹，高洁韵同秋水，孤清操比寒梅。疏影横斜，远映西湖清浅；暗香浮动，长陪夜月黄昏。今乃人去山空，依然水流花放。瑶葩洒雪，乱点冢上苔痕；玉树迷烟，恍堕林间鹤羽。

兹来韵友，欲步先贤，补种千梅，重开孤屿²。凌寒三友，蚤结九里松篁；破腊一枝，远谢六桥桃柳。伫想水边半树，点缀冰花；待披雪后横枝，低昂铁干。美人来自林下，高士卧于山中。白石苍厓，拟筑草亭招素鹤；浓山淡水，闲锄明月种梅花。有志竟成，无约不践。将与罗浮争艳，还期庾岭分香。实为林处士之功臣，亦是苏东坡之胜友。吾辈常劳梦想，应有宿缘。哦曲江诗，便见孤芳风韵；读广平赋，尚思铁石心肠。共策灞水之驴，且向叚桥踏雪；遥期漆园之蝶³，群来林墓寻梅。莫负佳期，用追芳躅。

【校】

¹昔 原脱，据文粃、西湖梦寻 孤山补。

²开 西湖梦寻 孤山作“修”。

³期 西湖梦寻 孤山作“瞻”。

【评】

“白石苍厓”四句：真四六圣手。

既挹清韵，又领异香。





赠沈歌叙序





天下柔莫如水，及其结为层冰，则坚不可犯。天下糯莫如秫，及其酿为酽酒，则猛不可咽¹。若世间之刚柔相错²，与人心之强弱迭更，真有不可测识者。

吾友沈素先弱不胜衣，见人呐呐似不能言者，及其临大事，当大难，则其坚操劲节，侃侃不挠，固刀斧所不能劘，三军所不能夺矣。国变之后，寂寞一楼，足不履地，其忠愤不减文山，第不遭柴市之惨耳。人琴俱亡，颇劳梦寐。今乃见其嗣君歌叙，婉恋柔顺，屏气循墙，律身谦谨，大有父风。而朋侪邻里，有称其肝肠如火，侠气如云，不可一世者。余之不信歌叙，亦犹昔日之不信素先也。然余闻其一事，要非人所能为者。歌叙与倪文正公次公子封比闾而居³。子封以时疫暴死，贫不能殓，凡衣衾棺椁，皆歌叙为之惨淡经营，卒能成礼。此时尚有奴婢妻孥，共为襄事。不及一月，子封之配郑院君相继死，奴婢逃散，四壁徒存，仅一幼子，长号尸侧。歌叙不忍坐视，破家竭力，为措棺衾。时方溽暑，停阁数日，骨肉零落，不堪举手。独歌叙一人，与藐孤一子，昏暗一灯，举其靡烂之尸，庄严入殓。盖棺之后，伴其孤儿相守数月⁴，阴风凄惨，于血肉臭腐中蹲踞盘旋⁵，毫无秽忌。此一段侠肠高义，即求之古人中，亦不可多得者矣。

忆昔素先与王予安交厚，后予安以事相累，素先为其被逮落狱，略无怨词。盖素先生平极敦友谊，素先与予安，友也，故生死以之；若歌叙之与倪氏，邻也，亦生死以之。则歌叙之意气肝胆，较之素先，又变本而加厉矣。以此推之，其居常而克敦孝义，其用世而必效忠贞，余于歌叙尤有厚望焉。嗟夫！素先墓木已拱矣，其以予言告之墓前，博其九泉一笑。

【校】

¹咽 文粃作“当”。

²若 文粃作“盖”。

³文正 文粃作“文贞”，明史、石匮书后集本传均作“文正”。

⁴孤儿 文粃作“幼子”。

⁵蹲 文粃作“蹯”。

【评】

“天下柔莫如水”六句：眼前道理，说得透快。

“盖素先生平”六句：作法缜密。

扬人之美，必溯所自，此学问渊源处。





印汇书品序

代周元亮





会稽 胡兰渚，为冏乡 璞完先生之文孙。少年博洽，家有赐书，留心字学，更精篆刻，其铁笔之妙，实出文三桥、何雪渔之上。而近刻印汇书品，凡古今人之精于字学者，人赠一印，以存其姓氏。盖以其沉酣学海，考核精详，有功于金石者，亦即以金石报之也。近世俗工，字皆杜撰，不足与语。

余因忆王太史之评唐寅、周臣画，谓二人稍落一笔，其妍丑立见。或问臣画何以不如伯虎，太史曰：“但少伯虎胸中数千卷书耳。”今兰渚之与俗工，其妍丑相去，确确由此。呵嘱诸人其再读十年书，方可与兰渚语痛痒也。

余酷好印章，亦曾深加考究，咄咄兰渚¹，幸勿以门外汉目之。

【校】

¹兰渚 文粃作“元亮”。

【评】

“但少伯虎胸中数千卷书耳”：何事可胸中无书，只恐诸人读十年也无用。

数言便可可。





又序





图书一道，真为越绝，而求之四方，继古人而兴起者，亦罕见其人。何者？盖此道不传于俗工贱艺，而必传于才士文人。篆法藐远，寻其奥窍，非得之汲冢周书，必传之辟雍石鼓¹。此兰渚所以不汇印薮，而直汇书品也。

兰渚为世家子，金简玉字，既发宛委之藏；而鸟迹虫书，复穷书契之始。乃作印汇书品一卷，以上接图书正统。盖其搜狩于训纂、韵会诸书，吸其精华，以永金石，自非俗工所到。

昔王仁裕梦人剖其肠胃，以西江水涤之，见江中砂石皆成篆籀。则是仁裕胸中之篆籀，尚梦幻于砂石，而兰渚胸中之篆籀，且永寿之金玉也。实恨古人不及见我。

【校】

¹必传之 文粃作“必得之”。

【评】

“则是仁裕胸中之篆籀”四句：因篆籀二字生出无限文情，真是腕有慧斧。

得宗子叙，又是兰渚增一卷篆籀文。





雁字诗小序





余友赵我法，诗名噪天下，近偶家居，以雁字诗三十首见示。余读之再三，口张而不能噏，曰：“兄诗大长。”我法瞠目睨我曰：“诗长哦，老诗坛而曰长哦。”予曰：“嘻！长可易言耶？孔子七十，武公九十，时时皆有个‘长’字在。李 杜之诗，亦偶然至是，亦世之学诗者，不能至是，乃奉为李 杜之诗。若再加以李 杜之年，再加以李 杜之学，其所造宁止李 杜哉？余少而学诗，迨壮迨老，三十以前，下笔千言，集如风雨；逾数年，而才气无所用之；逾数年，而学问无所用之；再逾数年，而性情亦无所用之；目下意色沮丧，终日不成一字。而兄与弟同学，既绝去诸累，而复能下笔千言，集如风雨，较弟更进哉¹。由是观之，兄之长且无限，则弟之长兄之长亦且无限，奈何以弟为非人，乃比为荆卿之鲁 勾践哉？弇州曰：‘李沧溟死，予诗文未免信笔。’而王谑庵少刻及幼草，后作痒言，而人谓之不及幼草。则是弇州、谑庵两先生才名如许，一至晚年，后人论定，决不肯以‘长’之一字妄以媚之也。咄咄！我法其再瞠目视我²。”

【校】

¹较弟 文粃下有“不”。

²视我 文粃作“睨我”。

【评】

吾辈宜以此铭诸座右。





大易用序





夫易者，圣人用世之书也。后之读易者，亦思用易，而卒不得易之用者，其所蒙蔽者有三：一曰卜筮，二曰训诂，三曰制科。夫卜筮以象数为主，举天下之事物，皆归之象数；训诂以道理为主，举天下之事物皆归之道理；制科以时务为主，举天下之事物皆归之时务。盲人摸象，得耳者谓象如簸箕，得牙者谓象如槊，得鼻者谓象如杵，随摸所名，都非真象。则易之不为世用也，亦已久矣。

余少读易，为制科所蛊惑者半世矣。今年已六十有六，复究心易理，始知天下之用咸备于易。如屯如蒙如讼如师如旅如遁，一卦之用，圣人皆以全副精神注之，曲折细微，曾无罅漏，顺此者方为吉祥，悖此者即为患祸。因见古之人虽不学易，其见于行事者，必有一端之合，任圣贤之聪明睿知，奸雄之机械变诈，总不能出易之外也。故知易之道全矣，而不可以全用。人虽至圣，若文王、箕子之流，仅守其一卦，复于一卦之中守一爻，以终其身足矣。非其余者，圣人不足以知之，时有所不能，势有所不可也。故古之成大事者，必审于时势之当然，又察夫己之所履，于是得其一说而执之，可以无患。凡卦之德，虽处极凶，至于险而不至于杀，至于危而不至于亡；其至于杀与亡者，每不在于守，而在于变。故易之为用，不可以不变，而又不可以不善变。何也？鹰化为鸠，鸠化为鹰，此以天时变者也；鹬渡汶则死，橘过淮为枳，此以地气变者也。田鼠之为，腐草之为萤，刺猬之为蝶，变蠢冥而为文物，此善变者也。雉入大水为蜃，雀入大水为蛤，燕与蟹入山溪而为石，变飞动而为潜植，此不善变者也。善变者，乘几构会，得之足以成大功；不善变者，背理伤道，失之足以致大祸。用易而不善于变易，亦无贵于用易者矣。

故尝就学易者而深究之。执之失二，谬也，杂也；变之失一，反也。谬者失时，杂者失势，反者失几。李膺 范滂处蒙而执同人，孔融处坎而执离，刁刘处小畜而执中孚：所谓谬也。苻坚处刚行柔，乾、坤紊矣；嵇康内文外污，离、遁乱矣；霍光当难忘安¹，否 泰睯矣：所谓杂也。宋武德在师，急于受命，变而为革；唐德宗志在震，三藩一决，变而为需：所谓反也。

呜呼！成败之不可以论人也固矣，审夫易之为用又岂无说乎？能成天下之务者，愚不可也，智不可也，愚则不知其所操，而智者必亟亟乎屡更其道，且以为穷则变，变则通焉²。夫易如药也，能生人，亦能杀人。不知其病，数易其方，几何而不死哉？

【校】

¹忘安 文粃作“道安”。

²“且以为”二句 原无，据文粃补。

【评】

“盲人摸象”六句：刻画。

“总不能出易之外也”：易原无所不备，人虽不用易，必有合于易者，正见易之所以大。

“每不在于守”二句：王辅嗣见及此否？精绝！奇绝！

宗老天资既高，学问更足。大易用序现身说法，语语透顶，用易用世，无乎不可。集中极奇极正者，无过此文也。





诗韵确序





诗之有韵，以沈约为宗，而沈尚简严，用不多字。后渐广之，江河日下，几不识孰为沈韵矣。吾想一韵之中，只有数字可用，余皆奇险幽僻、诗中屏弃不用者，多可删去。总之用险韵决无好诗，查韵府必多累句。昔人因险韵难和，倡韵脚诸书¹，小部如升庵韵藻、韵府群玉、五车韵瑞，穷酸寒俭，既不足观。大部如先大父韵山，多至数千余卷，册籍浩繁，等身数倍。踵而上之，更有永乐大典一书。胡仪部 青莲先生尊人，曾典禁中书库，携出三十余本，一韵中之一字，犹不尽焉。世宗盖一便殿，以藏此书，堆砌几满。烈皇帝时，廷议再抄一部，计费十万余金，遂寝其议。一卷韵书，做出如许大事业，书囊宁有底哉？

余尝论诗之一道，途径甚狭，不特篇中韵脚甚少，即句中字法亦甚少。唐人妙句天生，只有一字，得之者便妙，失之者便不妙。如贾阆仙用“推”、“敲”二字²，大费沈吟，然“推”、“敲”之外，更无有第三字为之陪伴。则诗道之精严，亦概可见矣。然则余所删定之韵，岂独简便可入傒囊，即以练篇练句³，造诣成李 杜大家，亦宁有出此数字也哉！

【校】

¹倡 文粃下有“为”。

²贾阆仙 文粃“阆”作“浪”。

³即以 文粃下有“之”。

【评】

韵固确，论尤确。





历书眼序





轩辕氏命大挠探五行之情，占斗纲所建作甲子。而诹日者与推命者必相辅而行，而后二者之说始得无蔽。何者？纣以甲子亡，武王以甲子兴¹，诹日者语塞矣。救之者曰：“武王命喜甲子，而纣恶甲子。”则诹日之说可以长世。长平坑卒，未闻共犯三刑；南阳贵士，岂必俱当六合。推命者语塞矣。救之者曰：“长平出师，适遇往亡；南阳应选，刚临煞贡。”则推命之说可以长世。互相穷则互相遁，互相遁则互相救，互相救则互相解，盖诹日与推命之说，合则双美，离则两伤。故天下之人，言及星学，验者什之三，不验者什之七，避凶趋吉，实亦疑信相半焉。

余则断之曰：“禄命之学，固深奥难测；诹日之说，则亦不可难诬²。”余尝取其小者，以概其大者。绝气可以缠足，伏断可以截乳，四绝可以断疟，九空可以绝产。小既有验，大亦可征。语曰：“阴阳家使人拘而可畏。”考其应验，毫忽不爽，人言可畏，诚哉其可畏也！此书径寸，藏之行囊，旺相孤虚，灿若指掌，吉凶悔吝³，皎若列眉。昔人有身压墙下，犹问今日可动土与否，则其信历书，本欲重性命。今性命在顷刻，而犹问历书，是又律学中之尾生者已矣。

【校】

¹“纣以”二句 文粃“甲子”下有“日”。

²难诬 文粃作“尽诬”。

³悔吝 文粃作“晦吝”。

【评】

诹日者可藉以立说。





皇华考序





昔越裳氏重译而来献白雉，使者迷其归路。周公作指南车，命使者载之，期年而至其国。此在大海茫茫，犹借指南为向导¹，则海道得以不迷。今水陆舟车，虽总在中国之内，若无路程舆考记其道里短长，古驿庄亭志其州县交界，亦犹之大海茫茫，渺无津逮矣。后汉 光武，自将以征隗嚣，迷路不敢入。马援于帝前聚米为山谷，开示众军所从道径²，往来分析，昭然可晓。帝喜曰：“贼在吾目中矣！”可见按图索籍，山溪道路，一目了然，则进退攻取，披掌可睹。此皇华考之所以继舆图而作也。

今天下盗贼蜂起，道途隔绝，譬如洪水横行，怀山襄陵，大浸滔天，将神州汩没。安得神禹复出，辟除开导，使河 洛 江 淮各循故道，则昔人所云南人归南，北人归北，薮泽既清，烽烟尽熄，则四方兵气皆消为日月光矣。此时版图画一，途路分明，毋使越裳之人迷其疆界。则此书与周室之指南车无以异矣！

【校】

¹“犹借”句文粃“借”作“藉”，“为”下有“之”。

²开示 “文粃”作“明示”。

【评】

“可见按图索籍”六句：每事都说到极透处，故妙。

“安得神禹复出”八句：无限感慨，形于笔墨之中。





夜航船序





天下学问，惟夜航船中最难对付。盖村夫俗子，其学问皆预先备办，如瀛洲十八学士，云台二十八将之类，稍差其姓名，辄掩口笑之。彼盖不知十八学士、二十八将虽失记其姓名，实无害于学问文理，而反谓错落一人，则可耻孰甚。故道听途说，只办口头数十个名氏，便为博学才子矣。

余因想吾越¹，惟余姚风俗，后生小子无不读书，及至二十无成，然后习为手艺。故凡百工贱业，其性理 纲鉴，皆全部烂熟，偶问及一事，则人名、官爵、年号、地方，枚举之未尝少错。学问之富，真是两脚书厨，而其无益于文理考校，与彼目不识丁之人无以异也。或曰：“信如此言，则古人姓名，总不必记忆矣。”余曰：“不然。姓名有不关于文理，不记不妨，如八元、八恺、厨、俊、顾、及之类是也；有关于文理者，不可不记，如四岳、三老、臧穀、徐夫人之类是也。”

昔有一僧人，与一士子同宿夜航船，士子高谈阔论，僧畏慑，卷足而寝²。僧听其语有破绽，乃曰：“请问相公，澹台灭明，是一个人，是两个人³？”士子曰：“是两个人。”僧曰：“这等尧 舜是一个人，两个人？”士子曰：“自然是一个人。”僧人乃笑曰：“这等说起来，且待小僧伸伸脚。”余所记载，皆眼前极肤极浅之事，吾辈且记取，但勿使僧人伸脚则亦已矣⁴。故即命其名曰夜航船。

【校】

¹吾越 文粃、夜航船作“吾八越”。

²卷足而寝 文粃作“蜷足而睡”。

³是两个人 文粃、夜航船无“是”。

⁴亦 文粃、夜航船作“可”。

【评】

首二句：解出“夜航船”三字，趣甚，雅甚。

此亦小品中之佳者，坡公每每有之。





白岳山人虎史序





凡古之作史者，以记人也。其所记之人，必成其为人者也。不然，则不成其为人者也，故不可以不记也。白岳山人之作虎史，以记虎也。其所记之虎，又皆不成其为虎者也；不成其为虎，又甚于其为虎者也，尤不可以不记也。

夫虎有虎道。鬥穀於菟，则虎之仁也；荆溪除暴，则虎之义也；拔刺馈膰，则虎之礼也；虎北渡河，则虎之智也；夜出晓归，则虎之信也。凡此皆虎之所以成其为虎者也。若夫不成其为虎，则贪而似狼也，淫而似猱也，媚而似狐也，巧而似猩也，险而似猬也，残而似猰也。此虎不似虎而反似诸兽者也。虎不似虎而反似诸兽，则虎不足以为耻也。何也？虎亦兽也。今之为虎者则不然。似狼而不见其贪也，似猱而不见其淫也，似狐而不见其媚也，似猩而不见其巧也，似猬而不见其险也，似猰而不见其残也。为虎而不露其为虎，与为诸兽而不露其为诸兽，则虎而人者也。人而虎与虎而人，均足耻也。

人而虎者，山人以虎治之；虎而人者，山人以人治之。以人治之，故史之也。史之者何？仿朱子纲目之例，大书特书其为虎，发明纂注其为虎，使不得隐匿而闪藏之也。若夫字挟秋严，笔蓄霜断，其间发奸摘伏，疑鬼疑神，使虎果有石渠、柱下，吾必以白岳山人为虎之董狐。

【评】

首二句：以记人引起立议，蕴括寓意，幽沉。

“若夫不成其为虎”八句：酷类子书。

愚作虎史，胸中原有不记之虎，不可不记之虎，予胸中不可不记之人也。而张子又别有一队不可记之虎，与不可记之人，文人之笔舌，铦矣哉！





博浪椎传奇序





老 庄之学，一变而为申 韩，再变而为孙 吴，三变而为苏 张，四变而为荆 聂。太史公曰：“凡此辈虽极惨礉少恩，皆原于道德之意，而老子深远矣。”“深远”二字，乃老子一生藏身妙用。而无奈申 韩以后，其意渐趋渐薄¹，其术愈变愈浅，其于用世，日处危险，后且不可救药矣。

张子房从忠孝起家，其于申 韩之流本欲自异²，而博浪一椎，误堕荆 聂，则其学问浅薄，如何克为帝者之师？故黄石老人爱之惜之，乃向圯上教之也。余曾见轶书，张良为老人纳履，老人曰：“孺子可教。”良曰：“愿闻也。”老人曰：“两眉致其美于人，而人卒不以眉为功，眉无事也。孺子居功，其以眉乎？两手致其伤于人，而人卒不以手为怨，手无心也。孺子处怨，其以手乎？”张良怃然为问曰：“敬受教。”只此数语，已将张子房一生之功业心术倾囊道破。子房得此数语，真如画龙点睛，从此飞腾变化，莫可测识者矣。

余宗兄公琬深得此意，故以博浪椎谱为传奇，总以见子房用气而卒能不为气用，取其深情远识，以提醒英雄豪杰，为功大矣。余向作怒蛙，纯以气性用事，遇越王或在所凭式，遇子房则必望之而却走矣。余故留此一卷床头，以当黄石素书。

【校】

¹其意 文粃下有“气”。

²本欲自异 文粃作“本领有异”。

【评】

“两眉致其美于人”二句：居功以眉，是老子深远中无事。

“两手致其伤于人”二句：处怨以手，是老子深远中无心。





鸠柴奇觚记序





东坡曰：“木有瘿，物之病也。瘿为人所弃，则木以病全其身。”而朱羲人刊山伐谷，必罗致之，以为饮器，则是木反为瘿累矣。夫人亦有瘿，籧篨戚施，骫骳跖盭，悬疣蹩躃之辈，为世间废人。乃有人焉，因材而器，使之筑垣司火，挫针治¹，鼓播精，舍短就长，反得其用。亦犹之裁取木瘿，使为器具，即轮囷磊块，无不称奇。是虽病以累人，瘿以累木，而人反藉其病，就其瘿，以得其用。则瘿仍无害，病亦何妨，而为之制器用人者，不反受其累乎？

虽然，余友濮仲谦，雕刻妙天下。其所制剔帚麈柄，筯瓶笔斗，非树根盘结，则竹节支离，略施斧斤，遂成奇器，所享价几与金银争重。则人固可以重瘿，而瘿亦可以重人矣。彼仲谦一假手之劳，其所制器，置之商彝周鼎，宣铜汉玉间，而毫无愧色。倘不加物色，而一入樵夫之手，不过地炉中一榾柮火已耳，岂不重可惜哉？故予不奇觚，而奇朱羲人与周 陈二子制觚之人。

【校】

¹　原作“”，形近而误，据文粃改。按，庄子 人间世：“挫针治，足以糊口；鼓播精，足以食十人。”

【评】

“即轮囷磊块”二句：此所以天下无弃物。

笔亦离奇。





一卷冰雪文后序





余选一卷冰雪文，而何以附有诗也？余想诗自毛诗为经，古风为典，四字即是碑铭，长短无非训誓。摩诘佞佛，世谓诗禅；工部避兵，人传诗史。由是言之，诗在唐朝，用以取士，唐诗之妙，已登峰造极。而若论其旁引曲出，则唐虞之典谟，三王之诰训，汉 魏之乐府，晋之清谈，宋之理学，元之词曲，明之八股，与夫战国之纵横，六朝之华赡，史 汉之博洽，诸子之荒唐，无不包于诗之下已¹。则诗也，而千古之文章备于是矣。

至于余所选文，独取冰雪。而今复以冰雪选诗者，盖文之冰雪，在骨在神，故古人以玉喻骨，以秋水喻神，已尽其旨。若夫诗，则筋节脉络，四肢百骸，非以冰雪之气沐浴其外，灌溉其中，则其诗必不佳。是以古人评诗，言老言灵，言隽言古，言浑言厚，言苍蒨，言烟云，言芒角，皆是物也。特恨世无解人，其光华不得遽发耳。

昔张公凤翼，刻文选纂注，一士夫诘之曰：“既云文选，何故有诗？”张曰：“昭明太子所集，于仆何与？”曰：“昭明太子安在？”张曰：“已死。”曰：“既死不必究也²。”张曰：“便不死，亦难究。”曰：“何故”？张曰：“他读得书多。”余藉斯语，亦以解嘲，故仍题之曰一卷冰雪文。

【校】

¹下已 文粃作“一道”。

²也 文粃作“他”。

【评】

“是以古人评诗”八句：此堪与绚烂之极乃归平淡语并传。

放眼放胆，痛快出之，绝无一字依傍。





廉书小序





王白岳先生所著廉书，书同晒腹，秩过等身，博奥极矣。乃反其名曰“廉”，则其愿益奢，其心益猛矣。何者？学海无边，书囊无底，世间书怎读得尽？只要读书之人，眼明手辣，心细胆粗。眼明则巧于掇拾，手辣则易于剪裁，心细则精于分别，胆粗则决于去留。

先生浏览群书，博中求约，如烧丹抱朴，止取九转灵砂；煮海张生，但索百朋宝母。烹天得渣，炼道取髓，四库五车，收拾略尽。然余尝检阅廉书，偶取一二事，考之六帖、天中、说郛、秘笈、稗海、韵山等书，凡属隐僻，遗漏实多。盖先生以俊俏眼，从书隙中偶然觑着，几笔勾勒，其书法、章法、句法、字法，与人各别，遂成异书。丹头入手，自然点铁成金；珠母在怀，何待燃犀见宝。以是知烧丹煮海，不在水火铅汞，止在燃锅爇鼎之人。苟非其人，即聚炭怀山，积薪襄陵，究成何益哉？

先生胸藏记事之珠，笔握开山之斧。参寥言：“坡老牙颊间别有一副炉鞴，他人断不能学。”昔欧阳公在翰林时，与同院出游，有奔马毙犬。公曰：“试书其事。”一曰：“有犬卧于通衢，逸马足而杀之。”一曰：“有马逸于街衢，犬遭之毙。”公曰：“使子修史，万卷不足矣。”曰：“内翰云何？”公曰：“逸马杀犬于道。”诸人皆服。他人记事，连篇累牍所不能尽者，先生以数语赅之，烦言缕所不能断者¹，先生以数字了之，故曰廉也。他人之廉，以大能取小之谓廉；先生之廉，以小能统大之谓廉也。阳羡口中，吐奇不尽；邯郸枕里，变幻无穷。冷协律以一瓯水能藏其七尺之躯，至碎拾屑²，片片皆应；宋景濂能于一粒米中，写“孝弟忠信礼义廉耻”八字，点画分明。皆廉之类也。则廉岂易为也哉？

【校】

¹断 文粃作“晰”。

²至碎拾屑 文粃作“至瓯碎拾屑”。

【评】

“眼明手辣”二句：八字是著书秘诀。

廉书借陶庵为予表白，不然书帖浩繁，有友人诮我为贪书，予无以应。





萧邱谵述小序





熊岩叔氏之作谵述也，如东坡之作志林，弇州之作外纪。举生平知己隆遇戚属恩私，罔不一一志之。每一展卷，如游旧境，如逢故人，悲喜交集。即余少时见大父之珍惜叔氏，锦褓绣镼，负剑辟咡，宛在目前。洵异书也。

家文恭生二子一女¹，长则余大父学使公，次则季祖廷尉公，祖姑则居幼。祖姑生而颖异，才识不亚二兄，人称之女博士，适范大夫 青城公，得子最晚。叔氏年方舞象，二舅皆老，见叔氏必置诸怀抱，煦妪教育，口授塾书。犹记叔氏童子试时，中尊让木 彭师录置高等。大父携之往谢，中尊奇其表，谓大父曰：“此子灼然玉质，酷似其舅，殆何无忌一流人也。”大父笑而颔之。彭师藻鉴，今果不爽。骏发之后，初李南康，再尉广信，揆文旧武，治行为天下第一。而鼎革之际，更能保护善类，周旋名宿，凡豫章之文人才士，无不出汤镬而衽席之。

盖叔氏禀性谦和，制行醇谨，昼卜羮墙，夜卜衾影，其所出言，皆鼎彝金玉，未尝一字苟且。乃于是书，独诡其名曰谵述，殊为不伦。余见而笑曰：“嘻！此叔氏之呓也，非叔氏之谵也。”盖呓与谵异，呓者，醉梦之余，凡有深恩宿怨，鲠闷在胸，咄嗟嚄唶，乃以魇呓出之，是名曰呓。谵者，非梦非幻，疑鬼疑神，若图谶，若镜听，若童谣，人所奉为蓍蔡，以卜休咎，是名曰谵。今叔氏所述²，满腔忠爱，郁郁芊芊，发于笔墨之间，仍是格言正论，其于谵义奚取？第详其语意³，或有如东坡之眷念子由，至欲再世复为兄弟；汉武之情深伉俪，犹思环珮，再见夫人；顾况之抱痛西河，尚想轮回，仍为子嗣。吾叔氏之谵，其亦有类是者乎？孔子志在东周，而辄叹“甚矣吾衰！不复梦见周公”。此孔子之呓语也，而自后人视之，其即以斯言为孔子之谵语也亦可。

【校】

¹家文恭 文粃作“家宫谕文恭”。

²今叔氏 文粃作“今观叔氏”。

³详其语意 原作“详语其意”，据文粃改。

【评】

“每一展卷”四句：亲知灼见，叙得情文真挚。

“此子灼然玉质”三句：或详或略，累累贯珠，具见史有三长。

“盖呓与谵异”：文思至此，真可谓沉词怫说，若游鱼衔钩而出重渊之深；浮藻联翩，若翰鸟撄缴而堕层云之峻。

叙事之文，易入板腐，得谵呓一段，便能剔实为松，方见作手。





孙忠烈公世乘序





概观古今死忠义与立功业之臣，大略务名者什之七，务实者什之三。务名者，出于意气，其发扬尚浅；务实者，本之性情，其蕴酿甚深。某尝以宸濠之叛观之，因变故而立功业者，王文成、伍吉安是也。伍吉安务名，而王文成则务实。遭变故而死忠义者，孙忠烈、许忠节是也。许忠节则务名，而孙忠烈则务实。夫实岂易言哉？桃李不言，下自成蹊者，以实也。李广口呐呐不能吐，而亡之日，无识不识哀者，以实也。黄宪、郭林宗无功名事业文章于世，而天下颂之，后世信之者，以实也。

忠烈公知宸濠必变，不敢摘伏发奸，实意实心，早防预备。实结民心，则缓征宽役；实剪羽翼，则捕盗除凶；实防要害，则筑城浚隍；实置声援，则设板选锐¹；实备挽输，则编船储粮。公盖缜密绸缪，不露声色。日后除残戡乱，非公预为之计，则斩使者不能斩，守城者不能守，集兵者不能集，挽饷者不能挽，起义者不能起，擒王者不能擒，总计平濠勋绩，皆本于忠烈公一人之性情。后当临难，公蚤知必有此事，亦持重端严，从容就义。许忠节公呼公骂贼，公只侃侃正言，伸明大义，不以声音笑貌之末，乱我靖恭坚忍之心。天无二日，民无二王，以此八字留之天壤，直与日月争光，可令狐狸貒貉遂能噉尽之乎？于是知公惟一实。实则可以格豚鱼，可以伏豺虎，可以动天地，可以泣鬼神。务名者，天以名报，书绩旂常，勒名钟鼎，施之后世，斯亦已矣。务实者，天以实报，子孙繁衍，科第连绵，传忠传孝，允文允武。今观公之云礽五世²，后且玉树盈阶，方兴未艾，天之酬报忠贞，何其蕴隆若此耶？

昔范尧夫属东坡序文正公集，东坡曰：“轼总角时闻范公名，即疑为天人，焉敢妄加论著？第得挂名文字中，自附门下士之末，则深幸矣。”今中翰君属某序世乘，忠烈公固属天人，而某视东坡，犹虫臂之与麟定，尤为惭恧。第东坡之颂文正公以一诚，某之颂忠烈公以一实。此皆发千古确论，余小子亦何敢多让焉。

【校】

¹板 文粃作“官”。

²云礽五世 文粃下有“玉燕投怀，克肖河东三凤；白毛绳武，不亚荀氏八龙”。

【评】

说出忠烈公心事，磊磊落落，自当含笑九泉，较之范文正文集序尚无此慷爽。





柱铭钞自序





昔人未有以柱对传者，传之自文长始。昔人未有以柱对传而刻之文集者，刻之自余刻文长之逸稿始。自逸稿刻柱对，而越之文人竞作柱对。然越之文人之竞作柱对，未作时，先有一文长横据于其胸中，既作时，又有一文长遮盖于其面上。故用学问者多失之板实，用俚语者多失之轻佻，文人之学文长者，实多为文长所误。然学文长而全学文长之恶套者，则文长又为学文长者所误。

余故学文长而不及文长，今又不敢复学文长，则伥伥乎其何适从耶？我越中崛强，断不学文长一字者，惟鸿宝 倪太史，而倪太史之柱对有妙过文长者。而寥寥数对，惜其不及文长之多。则余之学文长而不及文长者，又何取乎？其多过文长耶？乃友人不以宗子为不及文长，而欲效宗子之刻文长，每取文长以夸称宗子。余自知地步远甚，其比拟故不得其伦，即使予果似文长，乃使人曰文长之后复有文长，则又何贵于有宗子也？余且无面目见鸿宝太史，何况后之文人。

【评】

“断不学文长一字者”：此是为我者也，不必为文长也。

“则又何贵于有宗子也”：宁学我。





西湖梦寻序





余生不辰，阔别西湖二十八载，然西湖无日不入吾梦中，而梦中之西湖，实未尝一日别余也。

前甲午、丁酉，两至西湖，如涌金门，商氏之楼外楼，祁氏之偶居，钱氏、余氏之别墅，及余家之寄园，一带湖庄，仅存瓦砾。则是余梦中所有者，反为西湖所无。及至断桥一望，凡昔日之歌楼舞榭、弱柳夭桃¹，如洪水淹没，百不存一矣。余乃急急走避，谓余为西湖而来，今所见若此，反不若保吾梦中之西湖为得计也²。

因想余梦与李供奉异，供奉之梦天姥也，如神女名姝，梦所未见，其梦也幻。余之梦西湖也，如家园眷属，梦所故有，其梦也真。今余僦居他氏，已二十二载³，梦中犹在故居。旧役小傒，今已白头，梦中仍是总角。夙习未除，故态难脱。而今而后，余但向蝶庵岑寂，蘧榻纡徐，惟吾旧梦是保，一派西湖景色，犹端然未动也。儿曹诘问，偶为言之，总是梦中说梦，非魇即呓也⁴。

余犹山中人，归自海上，盛称海错之美，乡人竞来共舐其眼。嗟嗟！金齑瑶柱，过舌即空，则舐眼亦何救其馋哉？第作梦寻七十二则，留之后世，以作西湖之影。

【校】

¹歌楼舞榭、弱柳夭桃 西湖梦寻 自序作“弱柳夭桃、歌楼舞榭”。

²反不若保吾梦中之西湖为得计也 西湖梦寻 自序作“反不若保吾梦中之西湖，尚得完全无恙也”。

³二十二载 西湖梦寻 自序作“二十三载”。

⁴非魇即呓也 以下文字与西湖梦寻 自序不同，录如下：“因作梦寻七十二则，留之后世，以作西湖之影。余犹山中人，归自海上，盛称海错之美，乡人竞来共舐其眼。嗟嗟！金齑瑶柱，过舌即空，则舐眼亦何救其馋哉？岁辛亥七月既望，古剑蝶庵老人张岱题。”

【评】

都是张子悟后语，非说梦也。





张岱文集卷二





记





琅嬛福地记





晋太康中，张茂先为建安从事，游于洞山，缘溪深入。有老人枕书石上卧，茂先坐与论说，视其所枕书，皆蝌蚪文，莫能辨，茂先异之。老人问茂先曰：“君读书几何？”茂先曰：“华之未读者，二十年内书，若二十年外书，则华固已读尽之矣。”老人微笑，把茂先臂走石壁下，忽有门入，途径甚宽，至一精舍，藏书万卷。问老人曰：“何书？”曰：“世史也。”又至一室，藏书愈富，又问：“何书？”老人曰：“万国志也。”后至一密室，扃钥甚固，有二黑犬守之，上有署篆，曰“琅嬛福地”。问老人曰：“何地？”曰：“此玉京、紫微、金真、七瑛、丹书、秘籍。”指二犬曰：“此痴龙也，守此二千年矣。”开门肃茂先入，见所藏书，皆秦 汉以前及海外诸国事，多所未闻，如三坟、九丘、连山、归藏、梼杌、春秋诸书，亦皆在焉。茂先爽然自失。老人乃出酒果饷之，鲜洁非人世所有。茂先为停信宿而出，谓老人曰：“异日裹粮再访¹，纵观群书。”老人笑不答，送茂先出，甫出，门石忽然自闭。茂先回视之，但见杂草藤萝，绕石而生，石上苔藓亦合，初无缝隙。茂先痴伫视，望石再拜而去。

嬴氏焚书史，咸阳火正炽²。此中有全书，并不遗只字。上遡书契前，结绳亦有记。繇前视伏羲，已是其叔季。海外多名邦，九州一黑痣。读书三十乘，千万中一二。方知余见小，春秋问蛄蟪。石彭与凫毛，所见同儿稚。欲入问老人，路迷不得至。回首绝壁间，荒蔓惟薜荔。懊恨一出门，可望不可企。坐卧十年许，此中或开示。

【校】

¹异日裹粮再访 文粃“异日”下有“愿”。

²火正炽 文粃作“火甚炽”。

【评】

都从有言不尽处着其高深，作记妙手。





岱志





张子曰：应劭记封禅，而岱之事尽；钟惺记岱，而记之事尽¹；李士登记十六字，而诗文之事尽。此外再益一字，是不知岱者也，是不知岱而并不自知者也。世岂有不知岱并不自知之人，而可与言封禅，可与言游观，可与言诗文哉？故余之志岱，非志岱也。木华作海赋曰：“胡不于海之上下四旁言之？”余不能言岱，亦言岱之上下四旁已耳，一字不及岱，而岱之事亦缘是而尽。

言泰山高者，曰四十里。四十里之内，有盘旋焉，有曲折焉，有下上焉，不全乎其为四十里也。乃四十里之内，而天时为之七变。自州城发脚，而漆漆大雨，至红门而霁，至朝阳洞而日出，至御帐岩而阴曀，至一天门而大风，至三天门而云雾，至登封台而雪而冰。时凡七变，而天几不能自主，雨旸寒燠，其听之天乎？听之地乎？抑听之山之高下乎？至半山而日，而日之下又有雨，日之上又有雪。雨旸变幻，寒燠错杂，天且不自知，而况于人乎？

看泰山，意想之所至，皆山也。至汶河而遂行水道中，沙际淤大海船三四，留为夏秋所用。而泰安州十里之外，皆坎堑起伏，洪水冲激之地，人马走泥峡中，四五十里，无非水道。泰山之下，虽不见水，而凡石痕砂迹无非水也。雷域中而雨天下，其汪洋之势，恍然在目。

离州城数里，牙家走迎，控马至其门。门前马厩十数间，妓馆十数间，优人寓十数间。向谓是一州之事，不知其为一店之事也。到店，税房有例，募轿有例，纳山税有例。客有上中下三等，出山者送，上山者贺，到山者迎。客单数千，房十处，荤素酒筵百十席，优傒弹唱百十群，奔走只应百十辈，牙家十余姓。合计入山者日八九千人，春初日满二万。山税每人一钱二分，千人百二十，万人千二百，岁入二三十万。牙家之大，山税之大，总以见吾泰山之大也。呜呼泰山！

东岳庙大似鲁灵光殿，棂星门至端礼门，阔数百亩。货郎扇客，错杂其间，交易者多女人稚子。其余空地，斗鸡、蹴踘、走解、说书，相扑台四五，戏台四五，数千人如蜂如蚁，各占一方，锣鼓讴唱，相隔甚远，各不相溷也。

入仪门，仙官高三丈，颙颙欲动。丹墀下有古松八九颗，蝌盘虬结，空翠逼人。下列奇石数十株，樾暗苍冥，环行错愕。入大殿，圣像庄严，罗列阴森，不敢久立。

问汉柏，在东庑之外。木可两抱，文纽横斜，铮铮铁响，六颗皆汉武手植。水经注载，赤眉斫一树，见血而止，今其斧创尚存。叶细如虬，色同翡翠。鲁之乔木，孔子桧、子贡楷、大夫松、峄阳桐，仅存株朽，老而能寿，则输汉柏矣。西庑，唐槐一枝，别具轮囷离奇之致，金谷园尺许珊瑚，不足挂齿。

五鼓，檐有滴沥，余意迟之，牙家促起盥漱。山樏在户，樏杠曲起，不长而方，用皮条负肩，上拾山磴，则横行如蟹，已歇而代，则旋转似螺，自成思理。出门，天未曙。山上进香人，上者下者，念阿弥陀佛，一呼百和，节以铜锣。灯火蝉联四十里，如星海屈注，又如隋炀帝囊萤火数斛，放之山谷间，燃山熠谷，目炫久之。

甫上舆，牙家以锡钱数千搭樏杠，薄如榆叶，上铸阿弥陀佛字，携以予乞。凡钱一贯七分，而此直其半，上山牙家付香客，下山乞人付牙家，此钱只行于泰山之乞，而出入且数百余金。出登封门，沿山皆乞丐，持竹筐乞钱，不顾人头面，入山愈多，至朝阳洞少杀。其乞法扮法叫法，是吴道子一幅地狱变相，奇奇怪怪，真不可思议也。山中两可恨者，乞丐其一，而又有进香姓氏，各立小碑，或刻之崖石，如“万代瞻仰”、“万古流芳”等字，处处可厌。乞丐者，求利于泰山者也；进香者，求名于泰山者也。泰山清净土，无处不受此二项人作践，则知天下名利人之作践世界也，与此正等。

红门望泰山甚易之，谓高不越吾乡秦望。过御帐崖，始壁立万仞，陡上陡下，盖前所谓泰山者，非泰山，獓来山也。上黄岘岭，泰山始露其顶；登玉皇阁，泰山始分其身；至快活三，泰山始袒其肩背；至朝阳洞，泰山始出其肺肝。此时獓来山且在鞵靸之下，不能望泰山，敢蔽泰山耶？

大夫松，一朽株耳。一天门以上，曾无拱把木，以泰山风高，木不易长，意当年大夫松，其躯干亦不甚伟也。今人称五大夫松，谓是五株树，至不得其数以为疑。黄美引史记，秦始皇上泰山封祀，祀下，风雨暴至，休于树下，遂封其树为五大夫。五大夫，秦官名，第九爵也。今此朽株，乞骸亦一。

御帐崖，宋真宗于此驻跸，故名。前此皆泰山之路，曲道盘旋，未始斗绝，至此缘崖而上，磴皆壁立。背插百丈崖，大小龙峪，奇石骨支，树皆黧瘦，如鸟枝暗塞。一气直上，至崖顶，望三天门尚在云际。行之半日，泰山高仍端然未动。朝阳洞，泰山之半矣。洞仄砑不可容几。泰山元气浑厚，绝不以玲珑小巧示人，故无洞府，无邃壑，凡言崖者洞者，皆约形似，取其意可也。上振衣亭，喜晴。见泰山日，浓云之下，日光逗之，汶河沙条条如绩麻分缕，山下见白云一股，从半岭堕地，州城仍漆漆大雨。大小龙口，夹壁天穿，鸟道猿崖，止削一缝，如大窖层冰，一斧劈开，万寻雷烈。走其下者，阴阒冷腥，时有龙气。

自此上为盘之始，石磴险滑。上此者，尻脊兼用，肘踝共支，一气直上，留一步即股栗不能伫立。至半盘，忽失三天门，为重云所护，迷蒙目不见掌，在舆茫茫，谓信舆不若信步，趋而下，见道旁悬铁绠，猿引而升。入三天门，罡风射之，手足木强。

顶上牙家有土房，延客入，向火。余寒颤不能出手，爇炙移时，方出问顶。出门，白云缠住如败絮²，从者觌面不相见，摸索而行，手先于趾。

走里许如入村落，左折而上，为碧霞宫门，左进右出。入门，十数人负予而前，坐其肩上，乱扑香客，导余见元君金面。铁栅如椽，从窗棂中见佛像不甚大。盖天下名山如补陀、武当、齐云、天竺前门诸圣像，俱不大。元君像不及三尺，而香火之盛，为大部洲所无。

应劭封禅记，汉武帝至泰山下，未及上，百官为上跪拜，置梨枣钱于道，为帝求福。置钱之例，其来已久，然未有盛于今时。四方香客，日数百起，醵钱满筐，开铁栅，向佛殿倾泻，则以钱进。元君三座：左司子嗣，求子得子者，以银范一小儿酬之，大小随其家计，则以银小儿进；右司眼光，以眼疾祈得光明者，以银范一眼光酬之，则以银眼光进。座前悬一大金钱，进香者以小银锭或以钱，在栅外望金钱掷之，谓得中则得福，则以银钱进。供佛者以法锦，以绸帛，以金珠，以宝石，以膝裤、珠鞋、绣帨之类者，则以锦帛、金珠、鞋帨进。以是堆垛殿中，高满数尺。山下立一军营，每夜有兵守宿。一季委一官扫殿，鼠雀之余，岁数万金³，山东合省官，自巡抚以至州吏目，皆分及之。

出碧霞宫，云仍缠裹不能步，自念三千里来，不得一认泰山面目，此来何为？心甚懊恨。谋宿顶，不见人，且不见路。从人饥寒，万不可住，舆人掖之竟登舆，从南天门急下，股速如溜，疑是空堕。余意一失足则虀粉矣，第合眼据舆上作虀粉观想，常忆梦中有此境界，从空振落，冷汗一身时也。顷刻下二十里，至朝阳洞，天霁如故，日犹在崖，山上只一片云，弄我如许⁴，惆怅山灵。

出红门，牙家携酒核，洗足，谓之“接顶”。夜剧戏开筵，酌酒相贺，谓“朝山归”。求名得名，求利得利，求嗣得嗣，故先贺也。余怏怏了故事，蚤宿，谋再游。中夜起，见天高气肃，檐前星历历如杯大，私心甚喜。

黎明，叱苍头募山樏，牙家喃喃作怪事，谓余曰：“朝山后，无再上山法，犯者有祟。”余佯应。从间道走至一天门，始得山樏。山中儿童妇女昨识一面者，辄指笑曰：“是昨日朝顶过者，今日又来何也？”走问舆人不住口，盖从来有一日一宿顶者，无两日两宿顶者，千年朝山例，予卒破之。

入山路，如遇熟友，一看而馋，再看而饱。过黄岘岭，望三天门，纤云不起。舆夫言：“今日有顶，方知有顶，亦不易得事。”

上新盘，皆余身到而目不到之境，昨日幸不失足，思反战栗，以无山符，不复进见元君。由祠左礼青帝宫、玉皇殿，看唐玄宗磨崖碑、苏颋东封颂。东封颂字大如拳，莆田以“忠孝廉节”四大字劖盖之，怒不欲观。再去，则无字碑也。高丈许，石润如玉。秦始皇欲以无字愚万世，即“泰山”二字亦思抹杀，立碑即焚书之兆矣。余入泰山，见磨岩勒字，无一字堪入眼，而劖盖苏许公颂，亦胸中有此四字作祟，故余反以无字碑为寒山一片石。

登封台，为泰山绝顶。台上一方石，色青如蛋，与天无二。山后一望，千山万山，皆驯伏趾下，如大海波涛，翻腾蹴踊，砑雪惊雷，滂薄无际，信是大观。

日观望海，实不见海，极目缥缈，恍惚见沧。应劭云：“秦观见长安，吴观见会稽，周观见济。”兖州二百里地，尚不能见其郛廓，何况寥廓。然吴门白练，实出自家语，圣贤岂欺我哉？

五花冈，一块顽石。进香烧藏者，日数百人，烈山而焚，其火大炽。山下人扫灰烬，淘洗镕锡者凡十余家，故石虽烟煤，扫剔甚洁。

回篮，无云缠，较昨更速。至石经峪，下而复上。山峡中有石，五倍虎丘，传唐三藏曝经于此，又名曝经石。石上镌汉隶金刚经，字如斗，随石所之，尽经而止。闻秋时有水铺过，晶可读。傍有儒者刻大学圣经一章敌之，辟佛尊儒，此刻石人意也。

太山不让土壤，故能成其高。是未到泰山者。泰山壁立千丈，不藉尺土，栉沐甚净。故山无大木，无深岩，无鸟兽虎狼，应是草昧时洪水漱涤。南方卑洼，土尚黏疐，此则地势高卷，一荡直去，靡有孑遗耳。

余见兖州地土，掘下数尺，便见石岩。故其葬法，虽在平洋，具有岳 渎之气。则是江北地土，其中多有千岩万壑，特无九年洪水，为之洗涤盥漱⁵，一出其真面目耳。

到岳宫，寻碑碣读之，目不给，日亦不给。归至兖，刘半舫贻予以岱史，卒读之，自应劭封禅外，亦少快心之作。盖入史者，必大老，必当道，而卑官冷局，无力入之。如王季重泰山记，钟伯敬岱记，俱不得入秩，况其他乎？此一史，其埋没高文典册者不可胜计，人而有意于高文典册，岱史其不读可也。

张子曰：山高数十仞，尽十里而没；山高数百仞，尽百里而没。岱至州城望之，不觉其甚高，及至黄河舟次，七百里而遥矣，然犹及见岱之螺髻焉，则其高可胜计哉？且山东地势之高出于江南者，不知几千万仞，而岱又高出于山东几千万仞。则自江南发足之地，凡从鞋靸下高一咫尺⁶，皆岱之高也，呜呼岱哉！

【校】

¹之 原脱，据文粃补。

²缠住 文粃作“缠绵”。

³万金 文粃上有“尚”。

⁴我 原脱，据文粃补。

⁵洗涤盥漱 文粃作“荡涤漱剔”。

⁶一咫尺 文粃作“一咫一尺”。

【评】

“乃四十里之内”二句：即老杜“青未丁”之神，变化之妙，人不知也。予读屈翁山庐山诗“千山各晴雨，一气自玄黄”，二语奇绝，而以此十二字敌之。

“呜呼泰山”：写得十分淋漓酣畅，却以“呜呼泰山”收之，见言外有言。

“其乞法”四句：今富贵人乞哀昏暮，其变相亦不可思议，每怪在此辈生前从司命乞得如许，因宗老写泰山乞概及之。

大作手。盖自得宗老记，恐前者可废，后者搁笔，俾泰山而诚能福人，请从宗子始。





海志





张子曰：补陀以佛著，亦以佛勿尽著也。补陀去甬东三百里，海岸孤绝，山无鸟兽，无拱把木，微佛则孰航海者？无佛则无人矣。虽然，以佛来者，见佛则去，三步一揖，五步一拜，合掌据地，高叫佛号而已。至补陀而能称说补陀者，百不得一焉。故补陀山水奇绝横绝，而水经不之载，舆考不之及，无传人则无传地矣。余至海上，身无长物足以供佛，犹能称说山水，是以山水作佛事也。余曰：自今以往，山人文士欲供佛，而力不能办钱米者，皆得以笔墨从事，盖自张子 岱始。

二月十六日，大风阴曀。登招宝山，风劲甚，巾折角覆顶上，衣觱觱翻腷¹，箴率自绽。僵卧石上，以尻拾蹬，一级一卧。见同侪第睁睛视，口欲言，风塞之辄咽。自辰至未始抵寺。周寺有城，风大几不能寺焉。寺后见海，无所辨海，惟见玄黄攫夺，开眦眩迷而已。坐阁上视山脚，如俯瞰绝壑，舟如芥，人如豆，闻人声嘤嘤如瓮中蝇。私念少顷舟过，余亦芥中豆也。

返舟中，风稍弱。舟人曰：“风大却顺，可出口。”余怖惑不能自主，听之而已。张帆，卒过招宝山，舟人撒纸钱水上，仆仆亟拜。余肃然而恐，毛发为竖，问渠何拜，答曰有龙也。舟如下溜，顷刻见蛟门，无去路，前舟出山胁，知有道径通。抵其下，山且三焉，从前视，或二或一，舟中人自异其见，山故三也。出蛟门十里许，为三山大洋。山多磁石，舟板有铁，傍山恐吸住，故牵舟沙上住。夜潮平水落，舟勿颠动，五鼓潮来岸失，悉为大洋，赖缆固不漂没。风号浪炮，轰怒非常，或大如五斗瓮，跃入空中，坠下碎为零雨；或如数万雪狮，逼入山礁，触首皆碎。自卯至酉，舟起如簸，人皆瞑眩，蒙被僵卧，懊丧此来，面面相觑而已。夜半风定，开篷视之，半规月在山峡。风顺架帆，余披衣起坐。渡龙潭、清水洋，风弱水柔，波纹如縠，月色金，簇簇波面，山奥月黑²，短松怒吼，张髯如戟，吞吐海氛，蠢蠢如有物蠕动。舟人戒勿抗声，以惊骊窟。

金塘山，首尾数十里，山下沃野二三万亩。国初，居民繁衍，汤信公奉命备倭，绸缪牖户，徙其民三十万户入内地，遂荒废³。汤信公立烽戍数十余处。其徙金塘，固自有见。但舟山、昌国皆在其外，乃不徙舟山、昌国，而独徙金塘，则又何说也？

渡横水洋。水向北注，潮从东来，如出奇兵犯其左翼，故横水洋最险。五鼓过舟山，城头漆漆，天犹未曙，濒岸战船数十艘，军容甚壮。附舟山者，七十二岙，人家多居篁竹芦苇间，或散在沙岙。山田少人多，居人皆入海捕鱼及蝤蛑、水母、弹涂、桀步，攘嚷沙除⁴。

自青垒头至十六门，大山四塞，诸小山环列如门者，十有六焉。向谓出蛟门，大海沧漭，缥缈无际耳。乃自定海至此三百里⁵，海为肠绕，委蛇曲折，于层峦迭嶂之中，吞吐缩纳，至此，一丸泥可封函谷矣。此是八越 尾闾，天似设意为之。

沈家门，日高舂矣。门以外是大洋海，带鱼船鳞集，触鼻作气。江闻鱼腥，徘徊不肯去，掷以鱼肠，则攫夺如战斗，白朱咮，鹤鹤可爱。余戏曰：“或是观音大士白鹦鹉千百化身。”

渡莲花洋，横顺风，抢风使帆，船傍刺刺入水，樯曲如弓，舟急如箭，桅竿戛戛有损声，船头水翻浡如蹴雪。余胆寒股栗，视舟人言笑，心稍安。见海外诸山，火焰直竖，如百千骈指合掌念“阿弥陀佛”拜向补陀者。过金钵盂山，进石牛港、短姑、道头，则恍如身到彼岸矣。上岸数百武，董玄宰书“入三摩地”⁶，石路开霁，夹道多松楸，疏疏清樾。路凡三折，至梵山。梵山，寺案也。繇背达面，梵山尽而殿角始露，蒲牢金碧，灼灼出林薄。后山嵯峨，乱石杂沓，如抱如捧。寺正门有海印池，池以外磥石数仞，勿令见寺，行过寺，始见寺门。登永寿桥，桥左有太子塔，是外国太子所造，形如阿育王寺舍利塔，而规制大之，石色异常，非中国所有。

桥北有货郎芦舍，市海贝、蛳螺、风藤、风兰、佛图、山累之属⁷。寺门伫立，皆四山五岳之人，方言不辨，中多漳州人，绛帻赭衣，是钓船上水手。进山门，礼大士，入方丈。茶罢，历怀阙亭而北。有大石数株，意甚苍古，剥藓视之，有陶石篑先生及余外祖陶兰风先生题名，徙倚其下。

坐僧舍少顷，日犹未晡，余纵步从左行至一门，曰法华洞。余径入，石如残塔半株，螺旋而上，穴洞玲珑，有余地，辄作团瓢佛龛，直上三四层，如芙蓉矗起。入其中，从花瓣中穿度，层折见之。钟定，请看宿山。至大殿，香烟可作五里雾。男女千人鳞次坐，自佛座下至殿庑内外，无立足地。是夜，多比丘、比丘尼，燃顶燃臂燃指；俗家闺秀，亦有效之者。爇炙酷烈，惟朗诵经文，以不楚不痛不皱眉为信心，为功德。余谓菩萨慈悲，看人炮烙，以为供养，谁谓大士作如是观？殿中訇轰之声，动摇山谷。是夕，寺僧亦无有睡者，百炬齐烧，对佛危坐，睡眼婆娑，有见佛动者，有见佛放大光明者，各举以为异，竟夜方散。

蚤命呼笋舆，游后寺。度舆未即至，从太子塔南走，渡二小岭，沙松如絮，没鞋靸。先至普同塔，后至潮音洞。洞开颐颏拄水，石噉啮如獠牙，噏海水漱盥，吞吐怒潮，作鱼龙吼啸声。天窗下瞰，外巉中裂，大石壁紫黑，旁罅而两岐，乱石断圭积刀，齿齿相比。再前为善才礁、龙女洞，排列可厌。余问住僧：“志中言潮音洞大士现种种奇异，若住此，曾见乎？”僧曰：“向时菩萨住此，因万历年间龙风大，吹倒石梁，遂移去梵音洞住。”余不敢笑，作礼而别。

归途见日出，天涂朱，无光泽，日杲白而扁，类果盒。渐升始满，方有铓角射人。吴莱谓日初出，大如米筛，薄云掩蔽，空水弄影，恍若铺金僧伽黎衣，或见或灭。此言其光满注射之状，非初起时也。余所言扁，意天际阔大，方升时，远处倚徙，尚见其仄。昔人云“日如蒸饼”，或形似之。

笋舆至，从北走过岭，至千步沙，沙至镇海寺约有千步，故名。海水淘汰，沙作紫金色，日照之有铓。是沙步为东洋大海之冲，不问潮之上下，水辄一喷一噏。余细候之，似与人之呼吸相应，无昼无夜，不疾不徐，其殆海之消息于是也。

五里至镇海寺，是为后寺。壁宇洪丽，不减补陀，而香火荒凉，不及前寺十分之一。盖前寺自登岸至寺门，有市廛芦舍，近海而实不见海，犹之泰山 元君殿在山而实不见山，形家谓之纳气藏风，遂与城市无别。若后寺，则入门见山，出门见海，宽厂开涤，潮汐烟岚，一目了晓，地气于此，未免单薄矣。

过饥饱岭，缘山皆静室。岭上见钓船千艘，鳞次而列，带鱼之利，奔走万人，大肆杀戮。可恨者，岭以下礁石岩穴，无不尽被鱼腥，清净法海，乃容其杀生害命如恒河沙等，轮回报应之说，在佛地又复不灵，奈何？

去后寺又十里至梵音洞，洞似潮音而狭，石窟中穿羊肠而下，上悬索，磨胸石，身如守宫。至洞前，横亘石桥，望洞中黝黑，人摩眼日光下，谛视之，见洞中蓬勃有烟气。从明视暗，见石迹藓斑，随人意想所至，便成形相。或见菩萨，或见鬼王，或见神道，所言种种，赞叹而已。

山上东望，窅窅无际，三韩、日本、扶桑诸岛，青螺一抹，杳霭苍茫。远近诸山，大者如拳，小者如栗，低而平者如眉。向皆土山碚礌，风涛吞啮之，非石胎不能存活，如础如限，特其趾耳。

近梵音洞有三礁，形似香炉烛台，遂名香炉烛台峰。盖自东天门以来，多奇石，象岩佛手鹰嘴，形皆酷肖，人人得以意呼之，不必问也。

反辙不及看茶山，直至前寺。殿上嚷嚷打合山斋，僧五六千人皆趺伽坐，绕殿前后，丹墀上下，栉比如鱼鳞，次第食已。有好事者，畀栗梨针线之类⁸，皆来布施，名曰结缘。妙在五六千人杂坐，无蚊虻声，水经注所谓“疏班绳坐，器钵无声”，想见此境。

中食后，穷西天之胜。繇寺门折而西，坛整饬者盘陀庵也。老僧无边有才略，言及创庵之始，饭数僧不给，因发愿曰：“四方斋僧者日月至，合山斋百两百斛，为寺僧一饱。曷节此一飧，得金二百，可垦山下田五十亩，岁可得米五十斛，用以斋僧，永劫不断。”施主多从其说，今垂二十年，垦田至千亩矣。

盘陀香火之盛埒常住，行此法也。余谓常住各房何不共行此法？自舟山循至金塘，有田可佃，稽其数可至二三万亩，田上只设芦舍，倭至可毁，岁升其科，可饱戍卒。不开金塘，而金塘已开矣，谋国者曾弗筹之。

白象庵，石奇横。余所嫌者，庵太逼石，然不逼石，亦无所为庵矣。剪拂数十年，青萝碧藓，为之衣食，当大发光怪。

西天门，枨皆具，宛若人为，过此则盘陀石也。石类吾乡吼山云石，此特委蛇可上。坐石上，南望桃花、马秦诸小山，嵌空玲珑，屹立巨浸，风平浪白，如一幅鹅绫铺设几上，磊磊置米颠袖石数十余座，令杨次公见，便攫夺。

再前，为二龟听法石，一龟在石上回头视，一龟直立崖下，作蹒跚起势，肖其情理。观音洞有鹦哥石，飞动如生，皆曹能始所谓“天戏成之，人戏名之”者也。至必以观音卷细细配合，如盘陀石前有五十三石，必配五十三参，则劳而拙矣。倦归僧房茶话，更定矣。闻炮声，或言贼船与带鱼船在莲花洋厮杀。余亟往，据梵山冈上，见钓船千艘，闻警皆避入千步沙。十余艘在外洋，后至者贼袭之，斫杀数十人，抢其三舟去，焚其二舟。火光烛天，海水如沸，此来得见海战，尤奇。

次日归，风大顺，比晚下舟，鸡未喔已泊招宝山下矣。余素清馋，不能茹素，补陀之行，家人难之。余先到四明，礼天童、阿育、雪窦诸古刹，计海上往来，持斋一月余矣。舟至定海，小傒市黄鱼，食新，余下箸即呕，不谓老饕和余，亦有此素缘。

山中无古碑，无名人手迹，无文人题咏。寥寥一志，记感应祥异、兴建沿革而已。吴渊颖甬东山水古迹记，稍可读。今陵谷变迁，如史官说盘古前事，荒唐不可信也。屠长卿碑记数篇，志在宣扬佛法，了不及山水。余谓天下之水，至海则观止，而更有奇峰绝壑，足以副海之奇，四大名山，无出其右。

天童寺，饭僧三千。观其厨庖库厩，茶者、饭者、汲者、柴者、菜者、捣者、磨者，各以数十人领之。今补陀常住食者不过数百人，又皆不常住食者也，似逊天童。后观补陀分房五十七，而缘山净室二百余所，使皆共锅而食，则天童焉敢颉颃？

吴莱曰：“海际山童，无草木，或小槿如筯，辄刈以鬻盐。”事亦有之，但海风寒洌，至春深，松髯尚赤而虬，经数十年，长不能丈，补陀山在在有之。松黧瘦，干短而多瘿，似黄山松，而针稍长。历年多，岂无乔木，乃海上类多童阜，因知斥卤硗确，风雪虐之，木不能寿，纵寿不能大也。泰山上松亦如之。

下香船是现世地狱。香船两槅，上坐善男子，下坐信女人。大篷捆缚，密不通气，而中藏不盥不漱，遗溲遗溺之人数百辈。及之通嗜欲言语⁹，饮食水火之事，皆香头为之。香头者何？某寺和尚也。备种种丑态，种种恶臭，如何消受？余谓有事补陀，非唬船不可。唬船有官舱，既可行立坐卧，而日间收敛箬篷，合数舱成一战场。两傍用十八桨，荡桨者水营精勇，其领袖捕盗，又惯习水战，出没波涛者也。遇风浪，则弃帆而桨。百足之虫，死而不僵，以其扶之者众也，唬船似之矣。余游必拉伴，语及补陀，辄讷缩不应。诸友中闻招即赴，冠及于寝，佩及于堂，履及于闾门之外者，则秦一生也。一生坐卧舟中，诟谇负约诸友，余曰：“莫怪蔡端明寻夏得海甚难，孔门三千弟子，乘桴浮海，也只得子路一人。”一生然大啸。

村中夫妇说朝海，便菩萨与俱。偶失足一蹶，谓是菩萨推之；蹶而仆¹⁰，又谓是菩萨掖之也。至舟中失篙失楫，纤芥失错，必举以为菩萨祸福之验。故菩萨之应也如响。虽然，世人顽钝，护恶如痛，非斯佛法，孰与提撕？世人莫靳者囊橐，佛能出之；莫溺者贪淫，佛能除之；王法所不能至者妇女，佛能化之；圣贤所不能及者后世，佛能主之。故佛法大也。

山中所产者，风兰、风藤、白杜鹃、白瑞香。极繁衍者红薯，方言蕃储也，味甘而易饱，谓藏之复壁，可以救荒。最奇者，相思石。相思石，石也。用醋浸之，则能移动，两石置东西，必移向一处，故名相思石。但不晓当时何见而知石之能移，又何见而知醋之能移石也，无意无义，不可解也。

小洛伽，莲花洋南，有僧守山五十余年¹¹，粮尽举火，常住令船送之。僧与一大蛇同起居，饭熟辄与蛇同食，夜即卧其榻傍。

灌门雷，在海北。大石立海中，石底蓬蓬有声，风雷即至。渔船至，以食物投之，得稳渡。

桃花山，安期生炼药于此。以墨汁洒石上成桃花，雨过则鲜艳如生。北海有沙山，细沙所积。手攫则霏屑下，渐成洼穴，潮过又补，终不少损。旁有石龙苍白，角爪鳞鬣皆具¹²，蜿蜒跨亘百余丈，舟过见之。

昌国北界，有蓬莱山。众山四围峙立，中有小屿，如千丈楼台，通明层折。潮水退，人可入游。或云，人不可到。隐隐有神仙题墨，漫不能辨。

张子曰：余登泰山，山麓棱层起伏，如波涛汹涌，有水之观焉。余至南海，冰山雪，浪如岳移，有山之观焉。山泽通气，形分而性一。泰山之云，不崇朝雨天下，为水之祖。而补陀又簇居山窟之中，水之不能离山，性也。使海徒瀚漫而无山焉，为之固肌肤之会，筋骸之束，是有血而无骨也。有血而无骨，天地亦不能生人矣，而海云乎哉！

【校】

¹翻腷 文粃作“翻膈”。

²奥 文粃作“隩”。

³“徙其民三十万户”二句 文粃作“徙其民数十万户入内地，立碑山上，子孙朝有奏开金塘山者，全家处死，地遂荒废”。

⁴沙除 文粃作“沙际”。

⁵百 原脱，据文粃补。

⁶书 原作“出”，据文粃改。

⁷山累 文粃作“山景”。

⁸栗梨 文粃作“枣梨”。

⁹及之 文粃作“及为之”。

¹⁰蹶而仆 文粃作“蹶而不仆”。

¹¹有僧 文粃作“有老僧”。

¹²角 原脱，据文粃补。

【评】

“故补陀山水奇绝横绝”四句：山水以笔墨增重，笔墨又以宗子增重。

“海为肠绕”四句：大洋中有此武夷九曲，亦惟曲笔能为写出。

“一丸泥可封函谷矣”三句：大堪舆经。

“如百千骈指”句：即以佛事作游记，从谑庵夺舍投胎，而此于朝补陀，更有天然之妙。

“南望桃花、马秦诸小山”八句：妙景，得此妙手写出。

“后观补陀分房五十七”四句：此眉公所以为大养济院也。

“松黧瘦”十二句：为冂经，为月令，为草木志，而又能旁及黄山、泰山，总见广笔暇。

“余谓有事补陀”六句：于烧香中又忽谈兵略，如吾宗子者随所到便有通悟，才士不足以尽之也。

“世人顽钝”四句：聊为此辈解嘲，亦一快论，然亦知佛事中为贪淫薮也。

孟夫子曰：“观于海者难为水。”识字田夫曰：“观于海者难为言。”则以有张子之志也。





越山五佚记

有小序





越中山水，曹山、吼山为人所造，天不得而主也；怪山为地所徙，天不得而圉也；黄琢、蛾眉为人所匿，天不得而发也。张子志在补天，为作越山五佚，则造仍天造，徙仍天徙，匿仍天匿也。故张子之功，不在女娲氏下。





曹山


曹山，石宕也。凿石者数什百指，绝不作山水想。凿其坚者，瑕则置之；凿其整者，碎则置之；凿其厚者，薄则置之。日积月累，瑕者堕，则块然阜也；碎者裂，则岿然峰也；薄者穿，则砑然门也。由是坚者日削，而峭壁生焉；整者日琢，而广厦出焉；厚者日磊，而危峦突焉。石则苔藓，土则薜荔，而蓊蔚兴焉；深则重渊，浅则滩濑，而舟楫通焉；低则楼台，高则亭榭，而画图萃焉。则是先之曹山，为人所废，而人不能终废之。后之曹山，为人所造，而人不能终造之。此其间有天焉，人所不能主，而天所不及料也。

昔余大父游曹山，盛携声妓，石梁先生作山君檄，讨之曰：“尔以丝竹，污我山灵。”大父作檄答之，曰：“谁云鬼刻神镂，竟是残山剩水。”石篑先生曰：“文人也，可撄其锋，不若自认。”遂以此四字磨崖勒之。

吾想山为人所残，残其所不得不残，而残复为山；水为人所剩，剩其所不得不剩，而剩还为水。山水崛强，仍不失其故我。而试使此山于未凿之先，毫发不动，则亦村中一丘垤已耳，弃之道旁，人谁顾之？又使此山于既凿之后，铲削都尽，如诸山，形迹不存，与土等埒，弃之道傍，又谁顾之？则世有受摧残之苦，而反得摧残之力者，曹山是也。何也？世不知我，不如杀之，则世之摧残我者，犹知我者也。

【评】

小序：奇崛。

“由是坚者日削”六句：剖得有源委。

“山水崛强”二句：想穷天际，笔有余慨。





吼山


吼山云石，大者如芝，小者如菌，孤露孑立，意甚肤浅。陶氏书屋，则护以松竹，藏以曲径，则山浅而人为之幽深也。水宕水胜，而亭榭楼台，意全在水，一水之外，不留寸址，非以舟中看水，则以槛中看水。舣舟其下，则悄然骨惊，肃然神怖，顷返欲堕，不可久留。旱宕水不甚胜，而意不在水，多留隙地；以松放其山，而山反亲昵；以疏宕其水，而水反萦回。造屋者祗为丛林，不为山水，有厨庖而山水以厨庖妙，有回廊而山水以回廊妙，有层楼曲房而山水以层楼曲房妙。有长林可风，有空庭可月，夜壑孤灯，高岩拂水，自是仙界，决非人间。肯以一丸泥封其谷口，则窅然桃源，必无津逮者矣。

余遭兵燹，三十年不至吼山。今岁携儿辈往游，至旱宕，见门径整戢，屋宇遹皇，于禅堂中见一老尼，鹤发鸡皮，意颇矜饬。余定睛视之，乃余渭阳舅母，陶兰亭先生之季媳也。先生在日，富且甲越中，今宅第已属其族人，万亩之产，不存尺土，而山斋寂寞，反以一弱媳留之，数十年来不易其姓，则弱媳之功为不小矣。

昔李文饶平泉草木记：“以吾平泉一草一木与人者，非吾子孙也。”文饶去不多时，而张全义与其孙延古争醒酒石，而致杀其身，平泉胜地，亦遂鞠为茂草。文饶所属之言，问之谁氏？故古人住宅多舍为佛刹，如许玄度之能仁，王右军之戒珠，至今犹在。苏子瞻以吴道子四菩萨画板舍僧惟简曰：“若得此何以守之？”答曰¹：“吾盟于佛，而以鬼守之。”人苟爱惜平泉，亦当赠以此法。

【校】

¹答曰 文粃作“简曰”

【评】

“水宕水胜”七句：妙心体物。

“以松放其山”四句：真善言山水者。





怪山


淛江山，飞来者二：虎林有飞来峰，来自天竺 灵鹫；越城有飞来山，来自琅琊 东武。然虎林有西天僧慧理识之，越城不闻有识之者。吴越春秋第记曰：“怪山者，东武海中山也，一夕飞至，居民怪之，故名怪山。”盖山既无人识之，而又言是东武海上山，此言殊属妄诞。

余曰：“不然。想此山飞来，必其上尚有居室人民，述其来处，后人遂传有是名。”然考之水经注，又云：“越王 无疆为楚所伐，去琅琊山，东武人随居山下。远望此山其形似龟，故又有龟山之称。”又言：“越王 勾践筑怪游台于山上，以灼龟，又用以仰望天气，观天怪也。”信如其言，则龟山之称，以灼龟故名；怪山之称，以怪游故著；琅琊之称，又以琅琊之民相随居此，故有是号。前所言一夕飞来，不其荒唐甚乎？

余又见古逸书，干宝所著“山亡”，谓夏桀无道，东武山一夕亡去，堕于会稽 山阴之西门外。此语似非无据。山阴县志又载怪山上有灵蟃井，蟃大如柱，祷之能致云雨，疑是东武海中带来异物。则山亡怪，飞来复怪，怪游台怪，观天怪尤怪，灵蟃怪，能致云雨更怪，总以其山怪，故无所不怪也。虎林 灵鹫峰，以其飞来，恐复飞去，故缘岩都勒佛像以镇压之。今怪山上尽构佛庐，又造浮图七级，想昔人亦是此意。

【评】

“此言殊属妄诞”：忽尔传信，又忽传疑，撷古今于毫端，文复怪怪。

“余又见古逸书”：真是无书不读。

“则山亡怪”八句：八句中连用“怪”字，极灵隽，又极变幻，古人惟庄子有之。





黄琢山


越城以外，万壑千岩，屈指难尽。城以内，其为山者八：一卧龙，二戒珠，三怪山，四白马，五彭山，六火珠，七鲍郎，八蛾眉。岂知华严寺后，尚有黄琢一山，则越城内之山，当增而为九。且黄琢大过蛾眉，而名又甚古，前人总计城中诸山，一目可了，乃复于鞋靸下失之，亦大异事。故向年陈海樵先生筑曲池，遂称第十山。让檐街 王氏宅右，亦有一土山，戏呼之十一山。他日，于旁坎得一石，有“第十一山”字，按题则宋 思陵笔也，事有奇合若此。余祖醉林老人，有“而今海上添三岛，不复城中问八山”之句。然第十山与第十一山皆土山，而黄琢则石山也。土山可增减，而石山不可澌灭，则越城九山，当是定案。今犹不入志书，是郡中一大缺典也。

若余所叹息者，以绍兴府治大如蚕筐，其中所有之山，磊磊落落，灿若列眉，尚于八山之外，犹遗黄琢，则郡城之外，万壑千岩，人迹不到之处，名山胜景弃置道旁，为村人俗子所埋没者，不知凡几矣。温州 雁宕山，去永嘉不远。谢康乐素有山水之癖，入山搜剔，惟恐不深，而咫尺雁山，足迹不得一至，康乐有知，应抱终天之恨。云迷芒 砀，路塞桃源，此中殆有天意，其作合信有机缘，要不可以旦夕诡遇也。或曰：“桑钦作水经，宙合之水，无不递及，而犹不及补陀，山水故有难尽¹。”余曰：“补陀实在海外，黄琢近在城市，何可取以解嘲？”

【校】

¹故有文粃作“故自”。

【评】

“名山胜景弃置道旁”三句：览此文，吾不为诸山慨，而深为吾辈慨也。抱出世之才，质肖五岳，竟老荒榛衰草中，可胜道哉！

“桑钦作水经”五句：言之感慨，吾辈不堪多读。





蛾眉山


蛾眉为八山之一，然实不见山。越之人恒取蛾眉 土谷祠几下一块顽石，以足八山之数。余初疑曰：“一块顽石，可以名山，则城中顽石多矣，何以山此而不山彼也？”

天启五年，姑苏 周孔嘉僦居于轩亭之北，余每至其家，剧谈竟日。一日，至其屋后厨庖之下，有石壁丈余，苍蒨逼人。余曰：“此鼎彝青绿，真三代法物也，何以屈居于此？”问其邻老，邻老曰：“此蛾眉山麓也。山高丈余，阔三丈，长数十丈，南至轩亭，北至香橼衕。石皆劈斧皴法，望之如蛾眉一弯，横黛拖青，浑身空翠。”余以梯踞屋脊上，栉比观之，得其约略形似。又向左右邻缘墙摸索，皆从鸡栖、豚栅、灶突、溷厕之下，得其寸趾尺麓，便大叫称快。量其长短阔狭，与邻老所言不爽。余遂妄想，安得一日尽伐其墙垣，尽撤其庐舍，使此山岿然孤露，亦宇宙间一大快事。至二十年后，陵谷变迁，遭兵遭火，外屋燔尽，而缘墙一带，仍得无恙。则是天意欲终秘此山，勿使人见。奇峦怪石，翠藓苍苔，徒与马浡牛溲两相污秽，惜哉已矣！此柳河东之所以赋囚山也。

余因想世间珍异之物，为庸人所埋没者，不可胜记。而尤恨此山，生在城市，坐落人烟凑集之中¹，仅隔一垣，使世人不得一识其面目，反举几下顽石以相诡溷，何山之不幸一至此哉！虽然，干宝记山亡，桑钦志石走，山果有灵，焉能久困？东武 怪山，有例可援。余为山计，欲脱樊篱，断须飞去。

【校】

¹坐落人烟凑集之中 文粃作“没匿庐厕参错中”。

【评】

“余以梯踞屋脊上”三句：苦心遴选，发幽拔滞。

“又向左右邻缘墙摸索”四句：有知己必如此乃称怜才也。

“干宝记山亡”九句：一下笔便有许多风韵，许多感慨，可想作者笔力。

总评：读五记，张子全副身分已窥一斑，自是鳌弄笔海，虎撄词场。





西施山书舍记





凡天下名山古迹，影响者什三，附会者什七。后之品题者，亦只宜以淡远取之。

如土城以西施得名，佳人姓氏，偶落兹土。乃造园者一肚皮学问故典，无处着落，扁额如“响屧廊”、“脂粉塘”之类，门帖如“沼吴”、“伯越”、“锦帆”、“苎罗”等语¹，将西施、范大夫句句配合，字字黏撚，见者无不哕噫欲呕。我西子绝代佳人，如此刻划，真村庄农妇之不若矣。且考越绝书、吴越春秋所载土城事，并称越王 勾践筑舞台于土城山，以教西施、郑旦，用以献吴。又曰：“恐女朴鄙，故令近大道。”夫台曰“舞台”，城曰“土城”，道曰“大道”，必其上平夷宽展，可容其长袖周旋²，方为歌舞善地。今乃遍步山上，石皆波涌浪蹴，龈龈腭腭，行立坐卧，皆不快意，何况歌舞？盖山水之间，有以石胜者，曰岩、曰峦，有以土胜者，曰阜、曰垤。后之造园者，见山脚有石，加意搜剔，未免伤筋动骨，遂露出一片顽皮，是则好事者之过也。

美人浴起，脱巾露髻故妙，而冠笄贴钿，亦未始不妙。余欲辇土仍铺石上，使为平台，不失当年故态，而悉去其扁额、门帖，止留“商山”二字。是犹西子蒙不洁，用水涤之，必洗尽其脂粉膏腻，而西子之本来面目皎然自出矣。袁石公昔游此山，盘桓数日始去。后陶文简作书调之曰：“记昔年与石公宿几夜娇歌艳舞之山。”石公笑曰：“此语须注明，勿累弟他日谥‘文恪公’不得也³。”石公虽谑，亦可以扫尽从前一切西施厌语。

【校】

¹伯越 文粃作“霸越”。

¹周旋 文粃作“胡旋”。

³“此语须注明”二句：袁宏道解脱集 西施山作“此诗当注明，不然累尔他时谥‘文恪公’不得也”。

【评】

疏疏落落，自然大家。涉山川必具心目，落笔方得惊人。张子远人也，故能独立山川之上。





快园记





快园为御史大夫五云 韩公别业，有剪韭亭，载郡志，此则其遗址也。诸公旦先生为韩氏倩，改为精舍，读书其中，妇翁曰“快婿也”，因以名园。

园在龙山后麓，山既尾掉，是背弗痴，水复肠回，是腹勿阏。屋如手卷，段段选胜，开门见山，开牖见水。前有园地，皆沃壤高畦，多植果木。公旦在日，笋橘梅杏，梨楂菘蓏，闭门成市。池广十亩，豢鱼鱼肥。有桑百株，桃李数十树，收其直，日可得耘老一叉钱。春时煮箨龙以解馋，培木奴以佐绢，相时度地，井井有条。

余幼时随大父常至其地，见前山一带，有古松百余颗，蜿蜒离奇，极松态之变。下有角鹿、麀鹿百余头¹，盘礴倚徙。朝曦夕照，树底掩映，其色玄黄，是小李将军金碧山水一幅大横披活寿意。园以外，万竹参天，面俱失绿；园以内，松径桂丛，密不通雨。亭前小池，种青莲极茂，缘木芙蓉²，红白间之。秋色如黄葵、秋海棠、僧鞋菊、雁来红、剪秋纱之类，铺列如锦。渡桥而北，重房密室，水阁凉亭。所陈设者，皆周鼎商彝，法书名画，事事精辨³，如入琅嬛福地，痴龙护门，人迹罕到。大父称之谓“别有天地非人间也”。

及今陵谷变迁，先生蜕去未久，子孙零落，为余所僦居者，二十四年于此，败屋残垣，稍为补葺，从前景物，十去八九，平泉木石，亦止可仅存其意也已矣。余尝谑友人陆德先曰：“昔人有言，孔子何阙，乃居阙里。兄极臭，而住香桥；弟极苦，而住快园。世间事，名不副实，大率类此。”闻者为之喷饭。

【校】

¹麀鹿 文粃作“麋鹿”。

²缘木芙蓉 文粃作“缘岸木芙蓉”。

³精辨 文粃作“精辦”。

【评】

“快园为御史大夫”四句：只开一句便有无数断垣颓榭累累笔端，后来陵谷变迁一段，为作传注耳。古文手正须于此等处着眼，便能言简旨远，绝去堆积。

繁华处极力描写，说到凄凉，只用少许，令人惨然不乐，亦怛然生悟。





兴复大能仁寺因果记





晋丞相许玄度，舍住宅为大能仁寺，千二百六十四年，并无变故。

嘉靖丙辰，胡总制豪夺为吕相国花园，匠石数千，仓皇入寺，天宫化城，金身宝相，顷刻间尽成齑粉¹。住僧无漏，目击其惨，抱佛长号，忿恨自经。临死谓其徒曰：“五十年后，我必复此寺，我来有奇兆，以门前古槐再生为验。”邻居少年，共闻其语。造园之后，伽蓝显圣，常变为大蟒出现。主人震恐，乃造无量庵于城西墙下，以为本寺伽蓝香火。万历甲辰，刚五十年矣，门前大槐半株枯死者，果然复活。是年，我大父雨若公典吕氏园，住邻少年有存者，皆七十余矣，见大父诧异曰：“庞眉赭鼻，何其似无漏和尚也！”大父进卧房，有雌雄文雉携五雏从床上飞出，携两鹿往，开樊有三鹿。邻老复诧异，谓“无漏和尚言有奇兆，其在此乎？”于是相传大父为无漏后身。大父闻之，骂曰：“许玄度舍为寺²，方得我心。何物老秃，恋恋此刹，竟以身殉。我恨不得一棒打杀此秃，料与狗吃，乃谓我是其后身耶？”大父既生退悔，而吕氏闻老僧言深恶之，遂归大父直，乃塑吕文安、葵阳、姜山三先生像，誓以永守。

又迟三十六年，祁德公以三千金复此寺，吕氏子孙实共成之。而主其事者，又为无量大巧师³，名与庵名适相符合，应是伽蓝化身，以了此一段因果。而吾大父后乃大悔，晚年造无漏庵于砎园，请湛老和尚摩顶受记，而仍其号曰无漏居士。

【校】

¹齑粉 文粃作“瓦砾”。

²舍为寺 文粃作“舍宅为寺”。

³无量大巧师 文粃无“巧”字。

【评】

记得生动，别趣横生。





启





贺鲁国主册封启





伏以苍龙乘令，千秋庆世及之贤；凫绎增荣，三鲁荷维新之辟¹。护卫全凭夫宗国，昌期政值于中兴。尧分天下为十二支，衡、嵩、恒、华，长子出震，自以东岳为尊²；周封同姓为五十国，郑、卫、燕、韩，兄弟同宗，必以鲁邦为重。庆归宗社，喜溢臣邻。恭逢鲁王殿下，瑶牒奇英，天潢领袖。郊分海 岱，司青帝以乘权；国应奎、娄，璇玑衡以永历³。卫武作戒，处藩邑而预知周、召之能；河间好书，在郡邸而遂精邹鲁之学。桐封素着，庙廊久重珪璋；宝册初颁，朝野快瞻纶。周家有圣瑞，由泰伯、仲雍以至季历，使古豳之世业，递及于昌；汉室重藩封，举寿张、阳、橐以益东平，罄宗邸之隆施，无过于宪。丕应纯嘏⁴，茂对遐休⁵。允怀德以维宁，信为善而最乐。

某媿非乔木，实为世臣；爰食土毛，应居编户。先臣某追随花萼，曾设穆生之醴；献赋兔园，尚识邹阳之裾。旧堂贺燕，欣逢宝殿之鼎新；故苑鸣蛙，喜见藩垣之巩固。伏愿黄河如带，泰山如砺，同心只欲尊周；大宗维翰，大邦维屏，眉寿自能保鲁。德业隆而凤仪东土，仁声著而麟至西郊矣。临启不胜欢舞颂祝之至。

【校】

¹辟 文粃作“主”。

²东岳为尊 文粃作“东岱称尊”。

³璇 文粃作“旋”。

⁴丕应 文粃作“丕膺”。

⁵遐休 文粃作“遐庥”。

【评】

气格宏远，不特骈俪为工。





迎一金和尚启





九里山 表胜庵成，迎一金和尚还山住持者。伏以丛林表胜，惭给孤之大地布金；天瓦安禅，冀宝掌自五天飞锡。重来石室¹，戒长老特为东坡；悬契松枝，对回师却逢西向²。去无作相，住亦随缘。

伏惟九里山之精蓝，实是一金师之初地。偶听柯亭之竹笛，留滞人间；久虚石屋之烟霞，应超尘外。譬之孤天之鹤，尚眷旧枝；相彼弥空之云³，亦归故岫。况兹胜域，宜兆异人。了住山之因缘⁴，立开堂之新范。护门容虎，洗钵归龙。茗得先春，仍是寒泉风味；香来破腊，依然茅屋梅花。半月岩似与人猜，请大师试为标指；一片石政堪对语，听生公说到点头。敬藉山灵，愿同石隐。倘净念结远公之社，定不攒眉；若居心如康乐之流，自难开口。立返山中之驾，看回湖上之船。仰望慈悲，俯从大众。

【校】

¹石室 陶庵梦忆 表胜庵作“石塔”。

²对回师 陶庵梦忆 表胜庵作“万回师”。

³相彼 陶庵梦忆 表胜庵作“想彼”。

⁴因缘 陶庵梦忆 表胜庵作“夙因”。

【评】

“譬之孤天之鹤”四句：四六中能譬方，见灵奇。

清远。





丝社小启





中郎音癖，清溪弄三载乃成；贺令神交，广陵散于今不绝¹。器由神以合道，人易学而难精。幸生岩壑之乡，共志丝桐之雅。清泉盘石，援琴歌水仙之操，便足移情；涧响松风，三者皆自然之声，政须类聚。偕我同志，爰立琴盟，约有常期，宁虚芳日。杂丝和竹，因以鼓吹清音²；动操鸣弦，自令众山皆响。非关匣里，不在指头，东坡老方是解人；但识琴中，无劳弦上，元亮辈正堪佳侣。既调商角，翻信肉不如丝；谐畅风神，雅羡心生于手。从容秘玩，莫令解秽于花奴；抑按盘桓，敢谓倦生于古乐。共联同调之友声³，用振丝坛之盛举。

【校】

¹于今 陶庵梦忆 丝社作“千年”。

²因以 陶庵梦忆 丝社作“用以”。

³共联 陶庵梦忆 丝社作“共怜”。

【评】

清谈妙致，种种引人。





游山小启





幸生胜地，鞋靸下饶有山川；喜作闲人，酒席间只谈风月。野航恰受，不逾两三；便榼随行，各携一二。僧上凫下，觞止茗生。谈笑杂以诙谐，陶写赖此丝竹。兴来即出，可趁樵风；日暮辄归，不因剡雪。愿邀同志，用续前游。

凡游以一人司会，备小船、坐毡、茶点、盏箸、香炉、薪米之属。每人携一簋、一壶、二小菜。游无定所，出无常期，客无限数。过六人则分坐二舟；有大量，则自携多酿。约 日游 舟次 右启 某老先生有道 司会某具

【评】

“幸生胜地”四句：吟风弄月，自有“吾与点也”之意。

逸致。





疏





龙山文帝祠募疏





爰自云蒸霞蔚，岩壑自有文章；筿琨瑶，贡赋必须竹箭。岣嵝苔蚀，秦皇立山海之碑；宛委云封，夏后发箕畴之匮。是以上会稽，寻禹穴，太史公早储探奇之心；修禊事，会兰亭，王右军远寄斯文之慨。遂使梁间花字，取以锦绣山川；更有椽底竹音，用以鼓吹经传。代多名士，方信经纬之由人；上见神明，应念图书之有祖。

则吾龙山 文帝祠者，左邻县治，尚无剪伐之虞；右并城隍，赖有金汤之固。揆文三百里，重天宝者尤重地灵；君子六千人，有文事者必有武备。追思吾先正，海涵地负，大放厥辞；佑启我后人，泽媚山辉，共章斯道。

乃今沧桑既改，庙貌无存，钟簴旋移，榱题亦朽。何敢望僧寮佛刹，皆换新图；更不如里社村墟，尚存原庙。一城弃为枝指，如燕人之视越，漠不关心；八邑奉若缀旒，犹七国之尊周，仅存虚貌。近喜隍祠熣灿，忍见文庙颓？衣缊袍与衣狐貉者立，自知羞涩难堪；食藜藿与食钟鼎者俱，尤觉逡循不敢。以故通郡而计，抡科第者，城市不及于乡村；为此画地以观，纡金紫者，东南常盛于西北。皆因文星薄蚀，半壁遂乏光华；斗柄阴霾，八越都无气色。

修我墙屋¹，曾子将反自武城；复我冠裳²，子贡预占于曲阜。期吾同志，岂遂无人；嗟我旧盟，尚亦有子。因诹二月，束牲载书，遂约端阳，庀材鸠众。风雨洊至，卧龙附以跃渊；星斗重明，文雉因之升鼎。山呼必应，殿上自响琳琅；草指先知，阶下必多桂杏。凡我同盟诸子，嗣此心灯夜聚，光分太乙之藜；笔蕊晨飞，采散文通之锦。冲天有气，非绣虎即属雕龙；掷地成声，是敲金还为戛玉。鹏搏九万，且将扶羊角而图南；骖牝三千，亦思随骥尾而空北。

但愿鸡衁在口，盟不复寒；牛耳当盆，愿须再发。群策毕集，贺孱主之获中兴；众力可支，喜工师之得大木。果能精卫，衔来不择夫泥沙；真惜铜驼，到处先除其荆棘。扶衰起废，势足以倒拔九牛；继长增高，才可以添修五凤矣³。

【校】

¹修我墙屋 文粃作“修补墙屋”。

²复我冠裳 文粃作“颠倒衣裳”。

³添修五凤矣 文粃下有“谨疏”。

【评】

“是以上会稽”十句：无句不雕琢，而斧凿之痕熔化殆尽。

“山呼必应”四句：巧思雨集，隽句云来。

所谓掷地作金石声者，此文是也。





募造无主祠堂疏





余读祭法，天子立七祀而有泰厉，诸侯立五祀而有公厉，大夫立三祀而有族厉。盖泰厉者，古帝王之无后者也；公厉、族厉者，古诸侯大夫之无后者也。古之帝王，古之诸侯大夫，其留心于无主之厉，不忍其烝尝中断而灵爽无依，设为坛，筑为宫室，熏蒿凄怆，以招魂魄，亦可谓仁之至，义之尽矣。余又尝考越郡祀典，清明、中元、十月朔¹，有孤魂三祭。余曾阅其祭版，则西楚霸王为国殇之首。千古英豪，后裔沦没，非越郡孤魂一祭，则拔山盖世之雄，几几乎其为若敖氏之鬼矣。

余感此意，乃命儿辈与诸同志²，择地于龙山之麓，创立无主一祠，奉祀古今之名公巨卿，及高人逸士。家势荒凉，子孙湮灭，如山阴 方干、唐钰、唐锜，诸暨 杨维祯，余姚 严光、虞翻，上虞 王充，新昌 支遁，嵊县 戴逵，其嫡系缥缈，皆当祀之祠中。即如近时之徐文长，胤嗣无存，韭麦罔荐，非藉数楹清秘，倘玉楼赋召，瑶池宴罢，则峦雉、琅嬛³，亦何所安其魂魄乎？况入而寝室，下而两庑，凡一切门户衰绝，家属流移，力不能供一主者，亦得比例陈情，寄之庑下。则此一举，非惟上体古帝王民胞物与之盛心，抑且下协士君子肉骨生死之美意，盖亦断断乎其不可缓者也。

昔萧山 魏文靖公骥，每年除夜，肃衣冠立于大门之外，祝曰：“凡无主孤魂，今夕无处栖止者，都到骥家过岁。”堂皇则盛设牲醴以享之。元旦昧爽，复衣冠送出。萧人至今传为美谈。今日特建一祠，寒暑昼夜，得有栖迟，而郁垒、神荼，永无驱逐。则萧山除夕，不必暂为主人。凡我同志，幸助成之，勿使魏文靖公独为君子也。

【校】

¹朔 文粃作“朝”。

²乃命儿辈与诸同志 文粃作“乃命儿恭孙与虞咨岳诸兄”。

³峦 原作“脔”，误，据文粃改。又，文集卷六义方颂：“方识顽仙，不宿峦雉。”

【评】

有庇世道之事，有庇世道之文。





募修岳鄂王祠墓疏





西湖固多祠庙，梵宫之外，其合于祭法者三：汉之前将军关帝，宋之岳鄂王 武穆，明之于少保 忠肃。帝君之崇祀既久，其轮奂巍峨，更新再造，代不乏人。于坟僻处山麓，子孙世守，钟簴不移，庙貌如故。独岳坟踞西湖闹地，水陆舟舆，游人杂沓。阅壁图者刻画宪 云，展墓道者掷击桧 卨，众怒之下，铁难保首，木亦剖心。昔人卜葬鄂王于游观之地，歌舞之场，使朝簪瞻礼，士女嬉游，每于笙歌桃柳之中，说及庐墓涅肤之事。乾坤正气，世道所关，历代帝王，立祠致祭，俎豆千秋，旌忠旌孝，俾为万世臣子楷模，盖已历五百一十四年于此矣。日久倾圮，游人嗟叹。

崇祯戊辰，拆毁逆珰魏忠贤生祠，议以木石修葺王墓，卜之王，王弗许，以此蹉跎，颓败益甚。后人观感，不无动念重修，然往往锐意兴造，而力辍半途者有之，猛思合，而功亏一篑者有之。余谓天下凡事必须量力为之，其进锐者其退速，其愿奢者其就小。不能如田单一日下齐七十余城，止须学范雎远交近攻之法，得尺则尺，得寸则寸，如燕窠衔泥，如鹊巢集木，循序渐进，以致落成。盖众擎易举，独力难支，与其修而未完，不若不修之为愈也。故古之善举事者，如攻坚木，先其易者，后其节柢。诚有发愿营缮者，必先葺后楹¹，次及坟茔，次及大殿，次及墙壁，次及戟门。凡修一处，务责完工，既遇矢心，还期竭力。为作募疏，令庙祝赍捧，以俟檀那。且告之曰：尔观鄂王，宝殿虽圮²，决不肯用魏忠贤一木一石，其灵爽若是。故凡修祠修墓，必欲得正人君子以董其役。且窥王意，即布金大地之人，苟非居心诚洁，立意坚凝，亦不肯轻受毫末。尔第随缘募化，若有贤士大夫解囊乐助，自为王所式凭。而下及编氓，即村农野叟，妇女儿童，瞻拜宫墙，起敬起畏，木材瓦甓，施及锱铢，则亦王所欣受也。董太史曰：“视王弃取，以占人品。”不信然哉？

【校】

¹先葺后楹 文粃下有“次及两庑”。

²宝殿 文粃作“宫殿”。

【评】

疏中入岳鄂王不受逆珰生祠一木一石，正气巍峨，威灵赫奕，不特为岳鄂王生色，而且为修祠人生色，笔能置人云表。





张岱文集卷三





檄





征修明史檄

征修明史檄¹





盖闻：才胆识实有三长，左、史、汉皆成一手。传世以二十一史，数属有明；垂统以十一六朝，代多令主。宋景濂撰洪武实录，事皆改窜，罪在重修；姚广孝著永乐全书，语欲隐微，恨多曲笔。后焦芳以佥壬秉轴，丘濬以奸险操觚。正德编年，杨廷和以掩非饰过；明伦大典，张孚敬以矫枉持偏²。后至党附多人，以清流而共操月旦；因使力翻三案，以阉竖而自擅纂修。黑白既淆，虎观、石渠，尚难取信；玄黄方起，麟经夏五，不肯阙疑。博洽如王弇州，但夸门第；古炼如郑端简，纯用墓铭。续藏书原非真本，献征录未是全书；名山藏有拔十得五之誉，大政记有挂一漏万之讥。床头俱有捉刀，舌底不无按剑。九方皋相马而失，竟是虾蟆；魏伯起积秽以成，方为蝴蝶。

自幸吾先太史有志，思附谈、迁；遂使余小子何知，欲追彪、固。梅花屋书积如山，宛委峰笔退成冢。浮湘溯沅，无暇三过其门；探穴搜奇，不觉五易其稿。肯学三国志以千斛见饷，遂传其尊公；深鄙五代史以一妓相持，乃诬其先祖。洛、蜀、朔党，勿乱其胸中；人、鬼、仙才，杂见于笔下。意气所动，真能肉视虎狼；节义所关，何难冰顾汤镬。枋头之直书可恶，不顾子孙；兰台之著述自明，何烦弟妹。

但成、弘而上，杞、宋无征；庆历以来，文献不足。倘藏书尚在，王粲之倒屣堪追；若秘笈未传，蔡琰之笔札可给。助修五凤，不遗半瓦半椽；共造凌云，非是一手一足。昔卫庄敬尚有鼎铭³，岂郭林宗反无墓碣。共期倒箧，各出搜遗，倘得成编，实为厚幸。贾太傅以高言见教，尔惠何难；胡定之以万卷随行，吾事其济。但恐传言市虎，必有先讹；且尔詈及苍鹰，难为后嗣。故发端自至正末季，备考其甲拆勾萌；断简至天启七年，余俟其事久论定。

嗟嗟！郊锄麟折，鲁哀绝笔于春秋；湖鼎龙升，汉武阙编于史记。且迟日月，再续琬琰，敢告兰茝，勿吝珠玉。此檄。

【校】

¹征修明史檄 文粃作“征昭代文献诸书助修明史小檄”。

²张孚敬 文粃作“张敬孚”，误。明史 张璁传：“璁以名嫌御讳，请更，乃赐名孚敬，字茂恭，御书四大字赐焉。”

³卫庄敬 文粃作“卫庄叔”，是。礼记 祭统：“卫 孔悝之鼎铭曰：六月丁亥，公假于大庙。公曰：叔舅，乃祖庄叔，左右成公。”

【评】

“才胆识”二句：只十四字，括尽千百年忠孝。

“宋景濂”十二句：历叙从前，言言铁笔，字字金声。

“后至党附”十句：进退贤奸，屈伸今古，才胆识相附而行，乃有此日星河岳之文。

“但成 弘而上”十二句：既因方而为珪，亦遇圆而成璧，真正妙手。

大作手，其一字一句更有鬼斧神工之妙，不得不让此老三舍。





斗鸡檄





在昔纪渻治戎，特选淮南精锐；迨后贾昌振旅，复募河北强梁。毛都护飞扬，当其前队；髯将军持重，任以中坚。顶拥莲花，不乱蔡州鹅鸭；声随茅月，岂俟朝寧苍蝇¹。斗鹌鹑，斗画眉，孙武阵尽师鸷鸟；斗山蚁，斗促织，穆王军半属虫沙。

惟尔统军某者，系出会稽，曾以一啼杀吴郡；材如苟变，肯将二卵弃干城²。扫净中原，须效枕戈以待旦；赚开函谷，何烦吹角而启关。变碧扬旐，祃师实兼金马；联绳带焰，摄敌疑是火龙。谈向宋窗，下马能草露布；鸣当桑树，登高善测风云。张两翼以战垓心，敢辞踯躅；拔一毛而利天下，何惜飘零。蓄锐桃源，留作穴中之斗；争雄巨鹿，藉为壁上之观。磨喙垂头，有如季犁之战象；绘衣散彩，无异田单之火牛。翎堕而血溅桃花，冠碎而肉攒罂粟。煦妪喌食，旋踵只欲乘虚；腷膊交拳，偷觑辄思伺隙。势宜缓取，翰音岂可登天；利在急攻，鸡肋忍教弃地。

阮步兵见项 刘战处，窃叹时无俊杰，竖子乃得成名；蜀 武侯擒孟获诸酋，稽首公乃天威，南人不敢复反。凯旋饮至，当加禄米千钟；纪录叙功，应晋羽林一级。画形麟阁，不必忧走狗之烹；记续凌烟³，乃可比鹰扬之烈。声教远颁于雁塞，军威直振于鸡林。肯拜下风，许尔倒戈以纳款；思图再举，不妨裹甲而复来。羽檄星驰，髦头电发。

【校】

¹朝寧 寧当作“宁”。按，尔雅 释宫：“门屏之间谓之宁。”注：“人君视朝所宁立处。”故“朝宁”二字每连用，“朝寧”则不词。

²干城 干原作“千”，系形近而误。按，孔丛子 居卫：“今君处战国之世，选爪牙之士，以二卵弃干城之将，不可使闻于邻国也。”

³记续 文粃作“记绩”。

【评】

神闲气足，定屈群雄，使王勃辈为之，自若异鸡反走。





讨蠹鱼檄





盖闻鹤晓检书，萤能照读，蛇堪悟学¹，鸽解传笺。凡此羽毛，下及虫豸，皆能垂名于艺苑，亦思效用于文坛。志固可嘉，事皆不朽。

惟此蠧鱼者，赋质轻微，存心残忍。寸喙之犀利类蟊，因名曰蠧；双尾之轻盈似燕，乃号为鱼。秽史得资粮，似魏收笔下之蝴蝶；奇书能致富，如范蠡缶内之鲲鲕。盘礴残编，谓好学不如求饱；钻研故纸，信煮字真可疗饥。无稿储胸，枉却王子安之磨墨作汁；有刀在口，窃比隋炀帝之剪纸成花。假道箓以欺人，诳诸脉望窥天²，而神仙立降；借江淹以惑众，妄言壁鱼幻化，而野茧缫丝。发尽书仓，乃效汲黯之矫节；收完图籍，何待刘季之开关。恣蚕食以忘休，肆鼠伤而无忌。比火焚更惨，何异烧坟 典于秦坑；较土掩尤凶，谁复发周书于汲冢。罪真难挽³，死有余辜。

尔乃出没惊惶，骇骇如脱樊之兔；行藏闪烁，忙忙如漏网之鱼。欲缚欲禽，难言唾手；倏来倏去，不及停睛。纵有书城，谁为墨守；虽加石匮，怎避输攻。是以东壁褫衣，白若何郎之傅粉；南巢卸甲，光如商纣之衣银。尔盖开罪斯文，磔死非酷；负辜先圣，碎首允宜。

呜呼！满口图书，胸无只字，以枵腹而冒名饱学；盈眸文墨，目不识丁，以曳白而扰乱文场。以此遇冻则僵，惟惧见形于雪案；闻香即遁，还思走死于芸窗。自当法严武之发奸，破妾喉而验字；亦须效洪乔之邮简，剖鱼腹而取书。毋使潜逃，致骫律法。

【校】

¹蛇堪悟学文粃作“蛇堪悟草”。

²诳诸文粃作“诳语”。

³难挽文粃作“难逭”。

【评】

才士临文，生吞活剥，何异蟫鱼？





癸丑兰亭修禊檄





禹穴、兰亭，为会稽之胜地；乌衣、瑞草，乃晋代之高门。一时偶集名山，千古遂成佳会。自永和到此，已历一十六朝；纪癸丑至今，又周二十二度。适当今岁，正值兹辰，欲践古风，仍修禊事。

为此邮筒远播，无论齐、楚、燕、韩；冠冕沓来，不问东西南北。茂林修竹，呼之或出，若见右军；明月清风，速之使来，辄思玄度。解衣盘礴，可仿祓禊清溪；席地班荆，何异流觞曲水。挥毫作字，岂无换鹅之书；搔首问天，尚有惊人之句。盖水流花放，岩壑自有文章；燕话莺鸣，禽鸟实繁丝竹。人似西园雅集，皆可入米芾题名；时无天朗气清，当不弃昭明文选。无诗勿罚，谢胜辈曾有一十五人；痛饮何妨，金谷数不止二十四盏。但恐年华屡易，山水亦有升沉；时代迭更，笔墨徒存感慨。

嗟嗟！禊帖已殉昭陵，不图复有今日；斯文尚留艺苑，犹能感动后人。会不多期，敢以杂心拒康乐；人无限数，可因蹙失渊明。千里驾，务期有约必来；剡溪船，莫教兴尽而返。先驰青鸟，远致赫蹄；更遣飞奴，遥迎凫舃。谨启。

【评】

“盖水流花放”四句：函绵邈于尺素，吐滂沛于寸心。

王右军得人以兰亭序方金谷序，甚有欣色，今陶庵檄实踞二序之上，携向兰亭，应见山花再放。





碑





修大善塔碑

修大善塔碑¹





慈锡高飞，卓梵世一锥之地；法轮峻峙，护东南半壁之天。鹤立九市之通衢，霞光均照；鳌踞四维之去水，风气攸关。东武遥连，海外飞来宝杼²；南浮并耸，座中涌起青莲。越郡似舟航，两道桅竿，前见石帆连棹；禹陵如几案，二条玉烛，远看炉岫生烟。背负卧龙，带水襟山，而头生文笔；肘回采蕺，鞭雷掣电，而爪得戒珠。

肇惟天监初成，正值梁武舍身之日；后经永乐再造，适当建文逊国之时。岁月迁延，已至千一百八十年于此；檀那荒废，更无千二百五十人与俱。住僧觉源、法生等，蚁行塔下，蜗处穴中。围薜荔而坐蓬蒿，居惟颓败；蹑芒而衣褛裂，貌类懒残。半升铛，那讨取十方布施；一粒米³，怎想起七级浮图？人闻皆笑尔痴，自忖亦疑为梦幻。身余有几，只遗此四肢百骸；计复无他，全仗尔三步一拜。韦驮尊者，叫破杜鹃；多宝如来，叩残啄木。犹思行云绕栱⁴，将献巧于层霄；妄想度鸟惊幡，欲建标于危臬。然非普请众力，精卫嘴岂得填河；苟不共发信心，鹞子头定难栖鸽。须达多布金满地，方营精舍于祗陀；佛图澄咒水生莲，尚假露台于阿育。

因此启请万休法座，乃祈圆满九级神龛。珀可摄刍，移山入芥；醐能证蜜，变海成酥。深幸玄度重来，共倡捐环之妙果；更喜鲁班再世，能了合顶之夙缘。不日成功，诸天助力。善男发愿，即为武肃贤裔；信女随缘，便是肇兴法嗣。散天花于宝树，种是娑罗；聚金粟于琼林，邻为仓库。江东庙合关壮缪，同作伽蓝；接引佛与乌龙神，共为檀越。八风不动，遥瞻凤飞莲合之祥；六合无妨，再睹拂日凌云之象。巍峨宝顶，直与日月争光；摇曳金铃，遂使风云借力。但愿辉煌雁塔，冲霄插汉，郡多文武科名；巩固鸿图，浴日补天，代有公侯将相。登临者顿超十洲三界，即此脚底阶梯；修持者当证七宝五宗，非有眼前层级。直须进步，莫更回头；永奠龟趺，用光螭额。

【校】

¹修大善塔碑 文粃作“大善寺修塔功德圆满碑”。

²宝杼 文粃作“宝杵”。

³一粒米 文粃作“一粒粟”。

⁴犹思 文粃作“猛思”。

【评】

“然非普请众力”四句：如此对仗，必非人巧。

金声玉振，沙砾成丹，头陀寺等碑文何足言。





普同塔碑

普同塔碑¹





爰自周室肇兴，西伯泽留枯骨；夏室初造，大禹泣向死囚。故掩骼埋胔，载在孟春 月令；营丘封墓，特存大诰 周书。乃王者之风，百年则变；君子之泽，五世而湮。漏泽园中，累累者不封不树；北邙山下，隆隆者若釜若堂。帷盖能有几人，穿埋不过数武。

孰若普同一塔，列峙郊原，接引群生，诞登净域。不必刘伶荷锸，随地可埋；但使柳灿燃薪，普天共照。乾坤窝里，原是一家之人；生死关头，并无三忿之路。历风火水，三界总见其空；合胎湿卵，众生同归于化。皮囊虚幻，不知骷髅叹尔，尔叹骷髅；梦醒因循，还是蝴蝶化我，我化蝴蝶。民同胞，物吾与也，佛门意合古西铭；魄葬此，魂无不之，骨塔义同吴札冢。

兹惟虞子咨岳，悯恤残骸；特简和尚湛芝，收埋暴骨。逢人说鬼，非坡老之姑使妄言；望垄消魂，致曹公之车过腹痛。慨发是愿，一诺无异黄金；力践斯言，三复敢忘白璧。舍卫国乞食，应让遂先；恒河沙布施，请从隗始。浮图数级，只要居士替我合尖；业障千重，且待老僧为尔举火。从前烧却，止剩劫火一团灰；随后堆来，谁取长陵半抔土。勿填沟壑，肯容狐貉磨牙；免荫蓬蒿，忍使蚋蝇果腹。非是陷人坑堑，真为渡世慈航。白骨如山，无非菩萨前身，安问修行十世；青磷化碧，即是苌弘当体，何须郁结三年。一炬光明，照见衣冠剑佩，金玉文犀一件怎拿得去；半锥突兀，搬却恩爱冤仇，妻孥臧获半个也唤不来。免他一个土曼头，堪为棒喝；还尔千年铁门限，便是镫传。迁谷不迁陵，藉此砖石；改邑不改井，何用棺衾。既鲜道殣之嗟，永绝若敖之哭。国殇山鬼，敢为厉乎；君子仁人，斯其主矣。惠州界内，原有官葬碑铭；无定河边，自少春闺恶梦。遍求善信，同转法轮；各发慈悲，共成胜果。皈依佛地，东西南北，罔非四山五岳之人；倚傍蠡城，水火坎离，悉合九宫八卦之位。流传碑石，永镇雷门；殉葬昭陵，用存禊帖。

余乃合掌为作偈曰：“佛门造塔，乃葬佛子。今所焚瘗，类多道死。是犹精舍，溷以犬豕。”师曰：“不然。我无二视，上至金天²，下及虫豸，皆有道心，不灭不毁。同入冶中，炼道取髓。譬如点铁，刀圭在指。铁亦成金，更无渣滓。白骨如山，莫作秽矢。慧眼观之，佛种在此。”

【校】

¹普同塔碑 文粃作“越州城募造普同塔收葬暴骨碑”。

²金天 文粃作“龙天”。

【评】

意旨出入，何第声出金石，使东坡居士见之，得无退舍。





辨





古兰亭辨





会稽佳山水，甲于天下，而霞蔚云蒸，尤聚于山阴道上。故随足所至，皆胜地名山¹。王右军卜居兹土，于千岩万壑中，独取兰亭一席地，其景物风华，定当妙绝千古。且余少时见兰亭墨刻，岩峦奇峭，亭榭巍峨，曲水流觞，浴鹅涤砚，开卷视之，不禁神往。

万历癸丑，余年十七，以是岁为右军修禊之年，拉伴往游。及至天章寺左，颓基荒砌，云是兰亭旧址。余伫立观望，竹石溪山，毫无足取，与图中景象相去天渊，大失所望，哽咽久之。故凡方外游人欲到兰亭者，必多方阻之，以为兰亭藏拙，因此裹足不到又六十年所矣。

今年又值癸丑，自永和至今，凡二十二癸丑，余两际之，不胜欣幸，因檄同志，于三月上巳会于兰亭，仿古修禊。

是日天气晴和，偕吾弟登子，轻身济胜，陟岭登岩。坐天章方丈，寻览古碑，始知旧日兰亭与天章古寺，元末火焚，基址尽失。今之所谓兰亭者，乃永乐二十七年，郡伯沈公择地建造。因其地有二池，乃构亭其上，甃石为沟，引田水灌入，摹仿曲水流觞，尤为儿戏。盖此地撇却崇山，推开修竹，制度椎朴，景色荒凉，不过田畴中一邮表畷耳。且地方隘，亭榭卑污，兰亭图上四十二人大会于此，舆马冠盖，驺从多人，黑子弹丸，于何驻足？其为影射，不问可知。寺僧言此原非故址，半里外尚有古兰亭焉。余与登子乱踏荆棘，急往视之。及至其地，偏颇僻仄，愈不足观。傍有石门，勒“古兰亭”三字。余细视之，乃是入兰亭之古道，盖路也，而非亭也。还至方丈，复检商吏部碑文，言万历三年，西蜀 刘见嵩、王松屏诸公，得地于崇山之麓，溯流曲折，稍存永和之旧，捐金若干，委寺僧修葺，有亭翼然，扁曰“兰亭遗迹”。后建厅事五间，以供燕会，曾不多时，寺复摧残，亭亦旋废，其基址亦无所考矣。余谓登子曰：“右军，文人也，韵人也。其所定亭址，必有可观，盍于荒草丛木中栉比寻之？”乃于天章寺之前²，得一平壤，右军所谓崇山峻岭者有之，所谓清流激湍者有之，所谓茂林修竹者有之，山如屏环，水皆曲抱。登子招手呼曰：“是矣！是矣！”乃席地铺毡，解衣盘礴，幽赏许久，日晡方归。

余谓兰亭古迹埋没千年，一如兰亭真本，辨才死守，什袭藏之，不许人见。后被萧翼赚出，走至半途，袖中偷看，遍地花开。此是寺中故典。余急欲于此地建一草亭，还其故址，一为兰亭吐气，一为右军解嘲。亦犹梁上兰亭，被余登子等闲赚出之也³。亭名墨花，窃附萧翼。

【校】

¹名山 文粃作“名园”。

²之前 文粃作“门之前”。

³被余登子 文粃作“被余与登子”。

【评】

世人尽属月雪吠耳，无宗老雅韵苦心，则兰亭故址几与真本同殉夜台中矣，可胜惜哉！





春王正月辨





春秋书“春王正月”。左氏曰：“此周正也，周建子而改月，盖以十一月为正月也。”胡氏曰：“此孔子作经始笔，孔子欲行夏时，故夏时冠周月也。”王文成曰：“孔子从周，岂敢私改周正？盖周之建子，非独改月，时亦改也。”

信左氏之说，则当书冬王正月¹，何者？周书并无改冬为春之令，及秦代周，又无改正前朝以冬易春之令，则书王正月，自不当书春。信胡氏之说，则当书春一月，何者？古帝王以孟春颁政，故称政月，后以秦始皇名政，故改政为正。若不以是月颁政，则止当称一月，不当称正月。如周书 武成，有“惟一月壬辰”，其例也。夫子果欲易夏时²，则书春正月，不当书王，王则周王耶，抑夏王耶？信文成之说，当书春王三月，何者？周建子，既改十一月为正月，则次年一月，亦当改称三月。则书春王，不应书正月。

说既不一，余尝考之诸史，只有周武王十三年改建子月为岁首，一如商建丑，秦建亥之例。然商 周二代，止书建某月岁首之外，并无他辞。惟秦记齐人邹衍，论著“始终”、“五德”之建³，始皇采用其说，以为周得火德，秦代周，从所不胜为水德，始改年，朝贺皆用十月朔，衣服旌旗皆尚黑。由是观之，则建子、建丑、建亥，皆以是月为颁政朝贺之始，而孟春正月仍是建寅。五帝、三王，未之或变也。乃今之凿凿据为周之改月，而复改时者，则以朱晦庵“七八月之间旱”，“与岁十一月徒杠成，岁十二月舆梁成”之注，谓周七八月，夏五六月也；周十一月，夏九月；周十二月，夏十月也。且据夏令“十月成梁”之语，谓确不可易。而余又据晦庵告朔章注，古者常以季冬颁来岁之朔于诸侯⁴，只此一语，可据为不改夏正之本。其曰“季冬”，则明是前岁之十二月矣；曰“来岁十二月之朔”，则明是正月为岁首，以十二月为岁终矣；其曰“古者天子”，则明是历代帝王皆以寅月为正月矣。商 周朝会，颁政授时，用十一月十二月，亦犹今之朝廷以十月朔颁历，即建亥之遗意，十一月冬至贺年，即建子之遗意也。且闻外国有以中元重九为年者，而时令节序，竟何曾改换乎？如确确谓周之春王正月为仲冬十一月，则孟仲季三时亦当改换。世岂有十一月为孟春，而立春反在季春之月，而孟夏之月始为春分；二月为孟夏，而立夏反在季夏之月，而孟秋之月始为夏至；五月为孟秋，而立秋反在季秋之月，而孟冬之月始为秋分；八月为孟冬，而立冬反在季冬之月，而孟春之月始为冬至。节气乖暌，时序紊乱，时不成其为时，历不成其为历，王亦不成其为王矣。以此推之，则论语云“暮春者”，当是夏之正月，此时而欲浴乎沂，风乎舞雩，万万不能，冬衣未能卸却，而乃言“春服既成”耶？

且考之周幽王九年戊辰，夏六月陨霜，家南轩断之曰：“当盛夏生长之时而陨霜，是阴盛阳衰之变也。褒姒之灭周，见于此矣。”既曰盛夏生长之时，则此六月是夏正建寅之六月，断非周正建子之六月矣。据此一节，非周室不改月亦不改时之明证乎？然而不特此也。夏小正者，夏后氏之书，孔子得之杞者也。夏建寅，故其书始于寅。周建子，虽改岁于十一月，而授民时，巡狩燕享，皆与夏时同。故其书始于立春⁵，此周之不改时月可证之夏书也。殷建丑，如伊训“惟元祀，十有二月，乙丑”，太甲中“惟三祀，十有二月朔”，举元祀三祀，而只云十二月，此周之不改时月可证之商书也。邠风七月之诗，周公作以训成王。而“七月流火，九月授衣”，“蚕月条桑”，“四月秀葽，五月鸣蜩”，“六月食郁及薁，七月烹葵及菽，八月剥枣，十月获稻”，“九月肃霜，十月涤场”。其于月令岁时，事事皆协。而前言“一之日觱发”，十一月也；“二之日栗烈”，十二月也；“无衣无褐，何以卒岁”，明以十二月为卒岁也。而人犹疑于十月之下，便云“嗟我妇子，曰为改岁”，政以十一月为岁首，乃以建子之月为改岁也。此周之不改时月可证之邠风也。又周官者，朱子常信其为周公运用天理烂熟之书。而其中仲春逆暑，仲秋逆寒，季春出火，季秋纳火，仲夏斩阴木，仲冬斩阳木，此周月也，又何以与夏同也？此周之不改时月可证之周礼也。

然有难之者曰：“礼记 杂记有曰：‘孟献子曰，正月日至，可以有事于上帝；七月日至，可以有事于祖’，‘七月而禘，孟献子为之也。’以改月论之，则正月日至，是为冬至，七月日至，是为夏至。冬至郊天，于礼合矣，夏至祭地，未闻禘祖。”今云“有事于祖”，又云“孟献子为之”，则七月禘祖，与夏父弗綦燔柴于爨，皆讥其非礼也，何足以证周之改时与月？且考之明堂位，亦礼记也，其曰“季夏六月，以禘礼祀周公于太庙”，是六月谓之季夏，则七月日至非仲夏之日至，不待辨而自明矣。又有难者曰：“周既不改夏正，何以孔子论为邦，而首曰行夏之时？”夫夏时，孔子谓其授时出政，无过于建寅为妥，如后世衣冠有晋巾唐巾之类，时莫妙于夏时，犹言巾莫妙于晋巾也。如谓周不用夏时，而孔子思以设政，则服周之冕，岂周之后代皆不服周冕，而孔子亦思改正之耶？况周王者，功成作乐，治定制礼，一代之王，自有一代之乐，韶舞虽妙，岂可袭而用之？孔子说为邦作乐，必尽善尽美，与韶舞一样方妙耳。以此推之，则行夏之时，语意自明，不必矫强穿凿，乃以常人之心忖度圣人也。使周天王不用夏正，而孔子突然用之，则生今反古，自蹈逆乱，乡党自好者不为，而谓我孔子为之乎？

盖胡氏以附会孔子欲行夏时起见，而王文成又以发明孔子决不用夏时起见，故未免旁引曲据，以自申其说，几将周家八百年之支干，春秋二百四十年之笔削，颠倒错乱，紊若乱丝，是皆贤者拘泥圣言之过，岂定论也哉？

【校】

¹书 原脱，据文粃补。

²果 原脱，据文粃补。

³建 文粃作“运”。

⁴古者常以季冬颁来岁之朔于诸侯 文粃作“古者天子常以季冬颁来岁十二月之朔于诸侯”。

⁵立春 原无“立”，据文粃补。

【评】

春王正月，诸说纷纷，此千古一大公案，非得宗老博识定见，曷能为今古指南？故吾谓异日立朝为国家定经制，作礼乐，不得宗老其人而因之，徒发言盈廷，何益国是。





制





戏册穰侯制





禹贡之书，蚤称橘柚；楚骚之颂，独著穰橙。嗅之香，食之甘，荔枝比美；赤如日，甜如蜜，萍实争奇。江陵千户，既有素封；湘甸三衢，可无徽号。

咨尔具官臣金衣者，发迹洞庭，驰名荆郢。广、闽、浙，散处四方；朱、陆、谢，胪分三族。卢乃易姓，翻恨遇夏即黄；北不改操，宁许渡淮为枳。津能解渴，无劳曹孟德之望梅；性可补脾，实似顾长康之食蔗。囊中二叟，其乐不减商山；袖里双柑，厥孝还同陆绩。映日真如鹤顶，经霜即见鸡皮。朕才乏涂林，廷鲜益智。喜闻针砭，同汝听鹂；畏见蛴螬，用尔除蠧。每怀饥渴以求士，无藉酪奴；欲设醴酒以待宾，爰思长友。允称花露，不犯楂酸；既绝茶淫，岂为橘虐。丹阳守呼奴勿受，汝能崛强，羞与卫车骑同出曹封之门；东篱老同姓不亲，尔独迂疏，肯学郭崇 韬乃拜汾阳之墓。是用宠之喉舌，寄以腹心。安枣为朋，钻核幸非戎李；哀梨作伴，刊皮有似邵瓜。列诸草瓠，香浮新雉；况以木实，味胜来禽。蠡自尔知甜，硕果讵能不食？捣齑烧薤，鲈鱼怎配夫金橙；炼月烹天，橘井应邻于银杏。仙掌玉露，降自铜人；方朔蟠桃，来从金母。特遣上林苑从事甘茂，持节册命尔为穰侯。

呜呼！魏冉相秦，乃有穰侯之号；苏轼草制，遂封万户之侯。尔其风播清凉，病除消渴，分壤袭邓郢之美，提封擅蜀汉之尊。毋恃甘荠，尚思冰蘗。

【评】

出经入史，戛玉敲金。





戏册侯制





玉川伯 甘露，以平夏功，晋秩。制曰：

自古喉舌之司，盟同带砺；腹心之寄，重若干城。惟商汤有负鼎之臣，故说命得甘盘之佐。咨尔玉川伯 甘露者，系出东南，名驰西北。少年入贡，遂将瑞草抡魁；壮岁选锋，乃以紫云树帜。涤肝似雪，允称清白传家；吹气胜兰，雅羡芬芳遍族。居心以金石为性，尝钦其圭角磷磷；赋形以龙凤成名，每见其羽仪肃肃。碧涧明月，佐尔帷幄运筹；乳窟玉泉，胜彼青州从事。以此戎生草野，藉展旗枪；凡遇变起烽烟，特司刁斗。仙人掌，只手擎天；惊雷荚，一声震地。素瓷传静夜，密若衔枚；雀舌报先春，急如号箭。锐气罔失，鼎沸于扬子江心；塘报勿讹，瓶罄于石头城下。每逢徵调，于囊于橐，无烦玉女洞之破竹为符；若遇分茅，载璧载圭，有似唐叔虞之剪桐作册。建绩宁为草虎，立品肯受酪奴？所至能激浊扬清，谁诮王蒙之水厄；从来皆浴膏饮德，敢嘲陆羽之茶淫。濯魄冰壶，济世皆峨眉雪水；勒名玉柱，标格如蒙顶石花。启沃从心，遇三焦则可解；厥功在目，虽百损亦何妨。

尔既立勋，救民于水火；朕思图报，锡汝以土田。今特遣春官持节，晋尔为，原官如故。尔其食禄宜兴，以、虎丘为汝汤沐之邑；剖符顾渚，以松萝、阆苑为汝刍牧之场。特进官阶，复加轩冕。羡尔臭味，人皆望而知珍；咀汝甘芳，朕实喜而不寐。钦哉！

【评】

“濯魄冰壶”四句：甘芳者，文之味也；清烈者，文之气也。使读者如卢仝七碗，两腋生风。

奇藻嶙峋，如冰山雪，峰崿嵯峨，化来乃是一泓秋水。





乐府





荆轲匕





荆轲为燕太子刺秦王，奉地图以献。秦王发图，图穷而匕首见。轲左手把秦王袖，右手持匕首揕之。秦王惊起，环柱走，拔剑，剑恋室，不能即拔。轲逐秦王，仓卒不知所为。左右曰：“王负剑！”负剑，遂拔，断荆轲左股。荆轲废，乃引其匕首以擿秦王，不中，中铜柱。秦王复击轲，轲被八创。轲自知事不就，倚柱而笑，箕踞而骂，曰：“事所以不成，吾欲生劫之，必得契约，以报太子也。”左右既前，击斩之，遂被杀。

刺韩相，聂轵里；刺王僚，吴 专诸。不了事，荆佽飞；鬼夜哭，樊於期。秦舞阳，若死灰。提药囊，有夏医。擿铜柱，中副车。易水祖道尽白衣，壮士一去不复归。怒发冲冠空涕洟。呜呼！怒发冲冠空涕洟。

【评】

剑恋室：史无此字法。





渐离筑





高渐离，燕人，屠狗于燕市，与荆轲友善。荆轲既死，渐离变姓名，为人庸保，匿作于宋子。久之，作苦，闻其家堂上客击筑，彷徨不能去。每出言曰：“某善，某不善。”从者以告其主。主乃使前击筑，悲歌慷慨，座客皆惊。既而秦王召见之，有识者曰：“高渐离也。”秦王惜其善击筑，重赦之，乃矐其目，使击筑，未尝不称善。稍益近之，渐离乃以铅置筑中，复进得近，举筑扑秦王，不中。于是遂诛高渐离，终身不复近诸侯之人。

天雨粟，马生角。太子丹，日夜哭。轲断臂，离矐目。尔献图，余击筑。置锡铅，只一扑。眼中出火口生烟，肘后风雷来迅速。轲死为丹复为光，於期授首舞阳族。尔为死友报强秦，尔死不为人所促。

【评】

“眼中出火”二句：写得生生烈烈。





博浪椎





张良，韩人。秦灭韩，良年少，家僮三百人，弟死不葬，悉以家财求客刺秦王，为韩报仇，以大父、父五世相韩故。良因东见沧海君¹，得力士，为铁椎重百二十斤。秦皇帝东游，良与客狙击秦皇帝 博浪沙中，误中副车。秦皇震怒，大索天下，卒莫能得。

黄石公，赤松子。报秦仇，立韩祀。先见沧海君，千金募壮士。博浪只一椎，大索出秦市。圯上书未传，神奇已若此。赖汝一击功，明年祖龙死。副即辒凉车，鲍鱼臭方始。行将作帝师，肯与荆聂齿。满腹储风雷，貌一好女子。是不是，问太史。

【校】

¹沧海君 “沧”史记 留侯世家作“仓”。

【评】

“博浪只一椎”：此际轰轰烈烈，只一韩椎，作者笔端能挟风雷出之。





伍孚刃





越骑校尉汝南 伍孚，忿董卓凶毒，志乎刃之¹，乃朝服怀佩刀以见卓，孚语毕辞去。卓起送至阁，以手抚其背。孚因出利刃刺之，不中。卓自奋得免，急呼左右执杀孚，而大诟曰：“汝欲反耶？”孚大言曰：“恨不得磔裂奸贼于都市，以谢天下！”言未毕而毙。

殿前校，如蠓蠛。腰下刃，白于雪。遇奸雄，思屠裂。事不成，反饮铁。曾闻安禄山，腹大如丘垤。赖有李猪儿，刺出一囊血。今有大脐奴，肝肠寸寸截。咸阳三月火，脐轮烧不灭。厉鬼日夜号，噬脐悔不迭。

【校】

¹志乎刃之 “乎”后汉书 董卓列传作“手”。

【评】

“遇奸雄”二句：只是一快。





赤壁火





曹操伐吴，屯军赤壁，轴轳千里，带甲百万¹。周瑜对敌，诸葛亮筑台于江口祭风，东南风大作。命黄盖诈降，驾小舟直入舟次。舟中装硝黄，仓卒火发，烟焰涨天，江水尽赤。吴兵乘势击之，尸积如山。曹瞒须鬓俱焚，仅以身免。剩十八骑，走华容道，遇关公义释，始得脱归。谓长江天堑，终身不敢再犯。

烧曹瞒，走赤壁。烧敬业，浴血立。果是奸雄，火烧不得。诸葛祭风，周瑜对敌。江口筑台，烟迷焰急。楚尾吴头，山焦水赤。夜走华容，割须弃革。摇尾乞怜，关公义释。出祁山，诛汉贼。终三分，不得一。但愿保残骸，疑冢至七十。

【校】

¹带甲百万 文粃作“带甲十万”。

【评】

“烟焰涨天”二句：奇观。

“果是奸雄”二句：至言杰句。





司农笏





唐司农段秀实，谋诛朱泚，适泚召李忠臣、源休、姚令言及秀实等，议称帝事。秀实勃然起，夺源休象笏，前唾泚而大骂曰：“狂贼，吾恨不斩汝万段！岂从汝反耶？”因以笏击泚，中其额，溅血洒地，泚党杀之。

有舞象，触禄山。有弄猴，击朱泚。禽兽耳，亦为主。段秀实，勃然起。夺象笏，扑狂兕。破贼头，出脑子。血迸流，污当贮。笏下如轰雷，恨不万段汝。姚、李皆唐臣，附贼真无耻。禽兽且不如，夫颡亦有泚。

【评】

“有舞象”二句：文山当日引及此，便是正气歌。





施全剑





施全，宋殿前司军人。秦桧入朝，全持斩马刀，邀于望仙桥下，断轿子一柱，而不能伤，被执。桧叱之曰：“你莫心风否？”全曰：“我不心风，举天下要杀金人，汝独不肯杀金人¹，我故来杀汝。”遂斩于市。观者甚众，中有一人朗言曰：“此不了事汉，不斩何为？”闻者皆笑。

五国城，青衣泣。风波亭，少保磔。殿前小校气填胸，斩马刀锋如霹雳。望仙桥，遇奸贼。透革车，山棚客。刺汝原不是心风，尔与金人何亲戚。官家倚尔作长城，口吃南朝心向北。不了汉，授首级。桧贼遇此魂胆失，惟向车前加护卒²。

【校】

¹汝独不肯杀金人 文粃作“汝独不肯杀鞑子”。

²护卒 文粃作“护跸”。

【评】

“五国城”四句：只此十二字，断桧贼罪案，便不容于死。





唐琦石





唐琦，绍兴卫士。高宗南渡，事急，欲航海。金将琶八，追至绍兴。李邺为守，以城降，方与琶八并马行。琦从后持一大石，祝曰：“愿天一击杀两贼。”伏道旁，俟其骑过，击之不中，被执。琶八诘之，琦曰：“欲碎尔首，为赵氏鬼耳。”琶八曰：“使人人如此，赵氏岂至是哉？”令牵出斩之，琦曰：“若止斫我，不足为奇，吾愿以布裹灌油，焚烧竟日，示愧降贼之臣。”依其言，自顶烧至踵，为时已久，高宗遂得脱去。事闻，赠将军，立庙祀之，赐名旌忠。

穆骏飞，追将及。袖石何人，卫小卒。李邺 琶八并辔行，愿天一击杀两贼。被生禽，取膫膟，照天空，苌弘碧。骨肉烧残飞作灰，清烟散入五侯宅。汉高远去柏人城，凤起犹然视薮泽。天折谁能补不周？唐琦手是女娲石。

【评】

“愿天一击”句：要杀两贼，自然不能中矣。

“吾愿以布裹灌油”三句：智略。

“天折谁能补不周”二句：奇语，妙语。





景清刺





景清，初为北平参议，燕王与语，悦之。及即位，诣上自归。燕王曰：“吾故人也。”仍其官。清旦伏铅刀以朝。先一日，太史奏文曲星犯帝座甚急，其色赤。旦，清衣绯入，上疑之。有顷，默然而前。左右收之，得其铅刀。清知事不成，跃而诟，上大怒曰：“毋谓我王，即王敢尔耶？”清曰：“今日之号尚称王哉？”命抉其齿，立且诟，则含血前，淰御衣。上益怒，剥其肤，刷之以铁帚，以刍椟肤，械系长安门。上寝，梦清环殿追劫之。旦日，辇过长安门，清肤前者三，如欲犯驾状。上曰：“尚欲劫我耶？”赤其族，掘夷其先冢，籍其里，转相攀染，至数千百家，命之曰“瓜蔓抄”。

文曲星，犯帝座。绯衣人，入朝贺。佩铅刀，藏膝髁。太史奏，机谋破。不称王，向前坐。对御衣，含血唾。鸱夷皮，实刍。辇过长安门，犯驾尚数步。再加瓜蔓抄，梦逐常惊怖。文皇践祚数十年，未得一日安稳卧。

【评】

“清衣绯入”四句：描画如生。

“辇过长安门”三句：忠魂英灵，如是不爽。

“命之曰‘瓜蔓抄’”：惨毒！





天一研





江天一，休宁人，与金声友善。声起义，天一身任赞画。声败被禽，传送留都，天一请从，声曰：“此死路也，而兄往何耶？”天一曰：“兄往成仁，弟往取义。”遂与声同至留都，羁公馆。督师遣使慰劳再三，天一恐声意游移，与同起居，不离跬步。及见督师，天一掖声往，语稍不振，即大声代答。近督师座，天一出袖中石研掷之，中案前吏。督师大怒，左右刀交下，天一立死。

金中丞，受梏桎。有客哱啐来，与公同对质。恐公语嗫嚅，代公为诃叱。尔无姜维胆，我有常山舌。尔无朱亥椎，我有唐琦石。吁嗟乎！使尔委弃中丞岸然不顾也，真风马牛之不相及。

【评】

“恐公语嗫嚅”二句：天生此种人，以留正气，故宜力写。

总评：得张子古乐府，俾浩然之气流行天地间。





书牍





上王谑庵年祖

上王谑庵年祖¹





向年搜青藤佚稿，年祖曾语某，选青藤文，如拾孔雀翎，只当拾其金翠，弃其羽毛。某以年少，务在求多，不能领略，今见佚稿所收，颇多率笔，意甚悔之。今二集具在，求年祖大加删削。某谓幕中代笔，如白鹿表之类，悉应删去，使后人追想高文，如王勃斗鸡檄，其妙处正在想象之间。此某愚见及此，不识有当于尊意否也。幸践夙言，以救前失。

【校】

¹上 原脱，据文粃补。

【评】

宗老至此乃无文长之癖。





与祁世培





造园亭之难，难于结构，更难于命名。盖命名，俗则不佳，文又不妙。名园诸景，自辋川之外，无与并美。即萧伯玉 春浮之十四景，亦未见超异，而王季重先生之绝句，又只平平。故知胜地名咏，不能聚于一处也。西湖 湖心亭四字扁，隔句对联，填楣盈栋。张钟山欲借咸阳一炬，了此业障。果有解人，真不能消受此俗子一字也。寓山诸胜，其所得名者，至四十九处，无一字入俗，到此地步大难。而主人自具摩诘之才，弟非裴迪，乃令和之，鄙俚浅薄，近且不能学王谑庵，而安敢上比裴秀才哉？丑妇免不得见公姑¹，焉呈面，公姑具眼，是妍是丑，其必有以区别之也。草次不尽。

【校】

¹丑妇 文粃作“丑媳妇”。

【评】

“西湖 湖心亭”三句：忆少时过湖心亭，见一对云：“四季笙歌，尚有穷民悲夜月；六桥花柳，浑无隙地种桑麻。”甚好，不知何故后竟无之。

寓山不减辋川，世培固一王右丞矣。而读宗老寓山诗，似有胜裴秀才。





与毅孺八弟





见示明诗存，博搜精选，具见心力。但窥吾弟立意，存人为急，存诗次之，故存人者诗多不佳，存诗者人多不备。简阅此集，大约是“明人存”，非明诗存也。愚意只以诗品为主，诗不佳，虽有名者亦删；诗果佳，虽无名者不废。盖诗删则诗存，不能诗之人删，则能诗之人存。能诗之人存，则能诗之明人亦与俱存，仍不失吾弟存人与存明之本意也。且子房不见词章，玄龄仅辨符檄，不能诗无害于人，不能诗而存其人，则深有害于诗也。吾弟以予言为然否？

【评】

宗子故远，吾与题诗，吾与存诗存人。





与陈章侯





晓起，简笥中有章侯未完之画，百有十帧。一日完一帧，亦得百有十日，况其中笔墨精工，有数十日不能完一帧者，计其岁月，屈指难尽。弟见之，徒有浩叹而已。文与可画竹，见人多持缣素而请者，与可厌之，投诸地而骂曰：“吾将以为袜！”缣素纯白，尚中袜材，兄所遗绢¹，涂抹殆遍。一幅鹅溪，不堪为妇作裈。弟之双荷叶又不善收藏，以此无用之物，虽待添丁长付之，无益也。兄将何法，用以处我²？

【校】

¹兄所遗绢 “绢”原脱，据文粃补。

²用以处我 文粃句下原有注，录如下：“苏长公与贾耘老书曰：‘子尽可令双荷叶收掌，须添丁长付之可也。’双荷叶，耘老妾；添丁长，耘老子。”

【评】

珍重推许之意，都在言外，书牍如此正难。





又与毅孺八弟





前见吾弟选明诗存，有一字不似钟、谭者，必弃置不取。今几社诸君子，盛称王、李，痛骂钟、谭。而吾弟选法，又与前一变，有一字似钟、谭者，必弃置不取。钟、谭之诗集仍此诗集，吾弟手眼仍此手眼，而乃转若飞蓬，捷如影响，何胸无定识，目无定见，口无定评，乃至斯极耶？

盖吾弟喜钟、谭时，有钟、谭之好处，尽有钟、谭之不好处，彼盖玉常带璞，原不该尽视为连城。吾弟恨钟、谭时，有钟、谭之不好处，仍有钟、谭之好处，彼盖瑕不掩瑜，更不可尽弃为瓦砾。吾弟勿以几社君子之言横据胸中¹，虚心平气，细细论之，则其妍丑自见，奈何以他人好尚为好尚哉？况苏人极有乡情，阿其先辈，见世人趋奉钟、谭，冷淡王、李，故作妒妇之言，以混人耳目。吾辈自出手眼之人，奈何亦受其溷乱耶？且吾浙人，极无主见，苏人所尚²，极力摹仿。如一巾帻，忽高忽低；如一袍袖，忽大忽小。苏人巾高袖大，浙人效之，俗尚未遍，而苏人巾又变低，袖又变小矣。故苏人常笑吾浙人为赶不着，诚哉，其赶不着也！

不肖生平崛强，巾不高低，袖不大小，野服竹冠³，人且望而知为陶庵，何必攀附苏人，始称名士哉？故愿吾弟自出手眼，撇却钟、谭，推开王、李，毅孺、陶庵还其为毅孺、陶庵，则天下能事毕矣。学步邯郸，幸勿为苏人所笑。

【校】

¹几社君子 文粃作“几社诸君”。

²苏人所尚 文粃上有“见”。

³野服竹冠 文粃作“野服角巾”。

【评】

“有一字不似”二句：此是癖。

“有一字似”二句：此是变症。

“彼盖玉常带璞”二句：此是定案。

“吾辈自出手眼”：此是主意。

“极力摹仿”：此是痿痹。

“不肖生平崛强”七句：此是国手。

吾辈学读书作文，当行乎百家之上。





答袁箨庵





传奇至今日，怪幻极矣！生甫登场，即思易姓；旦方出色，便要改妆。兼以非想非因，无头无绪，只求闹热，不论根由，但要出奇，不顾文理。近日作手，要如阮圆海之灵奇，李笠翁之冷隽，盖不可多得者矣。

吾兄近作合浦珠，亦犯此病。盖郑生关目，亦甚寻常，而狠求奇怪，故使文昌、武曲、雷公、电母，奔走趋跄，闹热之极，反见凄凉。兄看琵琶、西厢，有何怪异？布帛菽粟之中，自有许多滋味，咀嚼不尽，传之永远，愈久愈新，愈淡愈远。东坡云：“凡人文字，务使和平知足，余溢为奇怪，盖出于不得已耳。”今人于开场一出，便欲异人，乃妆神扮鬼，作怪兴妖，一番闹热之后，及至正生冲场，引子稍长，便觉可厌矣。兄作西楼，只一情字，讲技、错梦、抢姬、泣试，皆是情理所有，何尝不闹热，何尝不出奇，何取于节外生枝，屋上起屋耶？总之兄作西楼，正是文章入妙处，过此则便思游戏三昧，信手拈来，自亦不觉其熟滑耳。

汤海若初作紫钗，尚多痕迹，及作还魂，灵奇高妙，已到极处。蚁梦、邯郸，比之前剧，更能脱化一番，学问较前更进，而词学较前反为削色。盖紫钗则不及，而二梦则太过，过犹不及，故总于还魂逊美也。今合浦珠是兄之二梦，而西楼记为兄之还魂，二梦虽佳，而还魂为终不可及也。承兄下问，故敢尽言，伏望高明，恕弟狂妄。

【评】

首二句：确论。

“兄作西楼”八句：搔着箨庵痒处。





与祁文载





庾子嵩读庄子，开卷一尺许，便放去，曰：“了不异人意。”殷中军见佛经，云：“理亦应阿堵上。”此二人者，方可与注经，方可与解经。何者？注经者，于旧注外为解义，必须妙析奇致，大畅玄风；解经者，于字句中寻指归，必须烂熟白文，漫加咀嚼。

弟阅金刚经诸解，深恨灶外作灶，硬入人语，未免活剥生吞，又恨于楼上造楼，横据己见，未免折桥断路。故余之解金刚经，与余之解四书、五经，无有异也。余解四书、五经，未尝敢以注疏讲章先立成见，必正襟危坐，将白文朗诵数十余过，其意义忽然有省。古人云：“熟读百遍，其义自见。”盖古人正于熟读时深思其义味耳。佛家以香花灯烛虔诵经文，亦欲人思其意义。无奈今之徒众，止知以诵经了愿，匉訇之外，不更着想，所以终无进路耳。故人能熟读经文，深思义味，庄子所谓“思之思之，鬼神通之”，政谓此也。诸解具在，皆弟于朗诵白文，忽然有得。第恐错入魔境，颛望明眼人为弟指迷。颙祷，颙祷。

【评】

愚意朗读也，不必数十余过，古人意原活活立步，一读便觉有遇，再三读无有不遇者。宗子故以此提示钝人耳。





与李砚翁





弟石匮一书，泚笔四十余载。心如止水秦铜，并不自立意见。故下笔描绘，妍媸自见，敢言刻画，亦就物肖形而已。蒙兄台过誉，谓当今史学，无逾陶庵。伯乐一顾，遂多索看之人。而中有大老，言此书虽确，恨不拥戴东林，恐不合时宜。弟闻斯言，心殊不服，特向知己辨之。

夫东林自顾泾阳讲学以来，以此名目，祸我国家者八九十年，以其党升沉，用占世数兴败。其党盛，则为终南之捷径；其党败，则为元祐之党碑。风波水火，龙战于野，其血玄黄，朋党之祸，与国家相为始终。盖东林首事者实多君子，窜入者不无小人，拥戴者皆为小人，招徕者亦有君子。此其间线索甚清，门户甚迥，作史者一味糊模，不为分别，则是魏收集秽，陈寿报仇，颠倒错乱，其书可烧也。东林之中，其庸庸碌碌者，不必置论。如贪婪强横之王图，奸险凶暴之李三才，闯贼首辅之项煜，上笺劝进之周钟，以至窜入东林，乃欲俱奉之以君子，则吾臂可断，决不敢徇情也。东林之尤可丑者，时敏之降闯贼曰：“吾东林 时敏也。”以冀大用。鲁王监国，蕞尔小朝廷，科道任孔，当辈犹曰：“非东林不可进用。”则是东林二字，直与蕞尔鲁国及汝偕亡者。手刃此辈，置之汤镬，出薪真不可不猛也。吕东莱曰：“见辱于市人，越宿而已忘；见辱于君子，万世而不泯。”君子所以口诛笔伐于荜门圭窦之间，而老奸巨滑心丧胆落，得恃此权也。今乃当东林败国亡家之后，流毒昭然，犹欲使作史者，曲笔拗笔，仍欲拥戴东林，此某所痛哭流涕长太息者也。

兄台胸无成见，不落方隅，故可痛快言之。若语他人，则似荆轲与盖聂论剑，怒目视之，所不免矣。

【评】

“夫东林自顾泾阳”五句：其始是正气的，不意滥觞始祸。

“则是东林”二句：吴国不亡，伯嚭不死。

明目张胆，痛快言之，鬼神亦避其锋，焉得不以作史推誉张子。





与何紫翔





昨听松江 何鸣台、王本吾二人弹琴，何鸣台不能化板为活，其蔽也实；王本吾不能练熟为生¹，其蔽也油。二者皆是大病，而本吾为甚。何者？弹琴者，初学入手，患不能熟，及至一熟，患不能生。夫生，非涩勒离歧，遗忘断续之谓也。古人弹琴，唫揉绰注²，得手应心。其间勾留之巧，穿度之奇，呼应之灵，顿挫之妙，真有非指非弦、非勾非剔，一种生鲜之气，人不及知，己不及觉者。非十分纯熟，十分淘洗，十分脱化，必不能到此地步。盖此练熟还生之法，自弹琴拨阮、蹴踘吹箫、唱曲演戏、描画写字、作文做诗，凡百诸项，皆藉此一口生气。得此生气者，自致清虚；失此生气者，终成渣秽。吾辈弹琴，亦惟取此一段生气已矣。

今苏下之人弹琴者，一字音绝，方出一声，停阁既久，脉络既断，生气全无。此是死法，吾辈不学之可也。吾兄素以钟期自任，其以弟言为然否？

【校】

¹为 文粃作“还”。

²绰 原作“掉”，形近而误。按，初学操缦口诀：“绰注及吟揉，疾徐与轻重。”又剪灯余话：“吟揉绰注，一一皆精。”“唫”同“吟”。本书诗集卷三李玉成吹觱篥：“譬诸绰注在冰弦。”亦作“绰”。

【评】

“吾辈弹琴”二句：生气者百凡藉以活，殆体物而不可遗也。

宗子深于琴，为论故能杳然妙远，只读此一过，移我情矣。





与王白岳





弟读廉书，而知廉书之不廉也。先生曰：“善读廉书者，必能详我所略。”夫廉书之不廉，以其详也，而先生犹以略自少，则廉书之不廉，殆无底矣¹。

弟爱廉书者，猛思急救廉书，则止有割爱一法。夫割爱之法，必旷观于未有廉书之前，更置身于既有廉书之外。大着眼孔，冷着面皮，硬着心肠，浓磨墨，饱蘸笔，凡正史鸿书，为人所烂熟者，则涂之；凡御览、广记，为人所生造者，则涂之；凡稗官小说，语近于谐谑者，则涂之；凡佛道纪录，事涉于怪诞者，则涂之；凡就成艳异，意属于淫冶者，则涂之。其所摘入者，丽水淘金，必求赤箭；玄圃积玉，无非夜光。其所旁及者，邯郸磁枕，忽然另辟乾坤；其所附存者，海外扶余，隐然复有世界；其所芟润者，刀圭所及，便能起死回生，丹汞所加，遂欲以金点铁；其所广搜博览者，上入九天，下入重渊，摘星辰于弱水，探骊龙于延津。想见其一般锐气，一片苦心，一番猛力。热则挥汗成浆，冷则呵冰出水，埋头折肱，穴研髡毫。三十年以来，真非一朝一夕之功，亦非一手一足之烈也。废楮为山，退笔成冢。其张罗于艺林，举网于学海，先生之书厨经库，自有明至此，非杨升庵、王弇州、唐荆川，不足与之语痛痒，较丰啬矣。今书犹未竣，而帙已等身，何况以之杀青，以之寿木哉？

弟惟极爱廉书，故欲急救廉书，如良工以栴檀减塑佛像，去一斧，妙一斧，加一凿，则精一凿。盖其繁枝错节，惟先生自知之，亦惟先生自削之。若欲假手他人，又工倕、匠石之所指而却走矣。珍重，先生！勿吝淘汰，勿靳簸扬，以冀成此异宝也。愚弟清馋，颛望果腹。

【校】

¹无底 文粃作“无底止”。

【评】

“夫廉书之不廉”五句：卓卓高见，自当奉为指南。

非好为详也，以一时属草，不得不取之，徐为删削。如张子所言极是，正亦吾意中事耳。





与张噩仍





不肖以废弃陈人，株守泉石，并不与闻户外之事，而郡县不知何所见闻，乃以会稽志事相属。不肖辞让再三，不得俞允。正在踧踖，赖有宗兄肯毅然任事，不吝糗，纠集多人，抄写誊录，兼之对神立誓，决不受人一钱，决不啜人杯酒，匠心笔削，真使游 夏不能赞助一辞。

不肖在局，亦仅可坐啸画诺，饮酒食肉而已。故于凡例之外，不敢多赘一字，盖至慎也。卷首书名，自当以宗兄为首事纂修，不肖列名较阅，亦邀荣甚矣。不晓当事何意，又以贱名纂列兄前，而并不用兄原本，乃属董兄舜邻，倒颠错乱。

考之原书，挂一漏九，留三增七。有所作好，则踵事增华；有所作恶，则变本加厉。王德迈大为诧异，言之府公，劈板数十余块，严饬中尊，命其聘人再订。今虽得赓之俞兄，力除前弊，为之易辙改弦，然滓秽甚多，实难湔涤。譬之舂米，糠秕稊稗，搀和既多，则拣择为难，虽鉴别如碧眼波斯，亦不能簸扬尽净也。不肖力请当事，欲除贱名¹，又不得请。在当日，兄之著述，弟乃窃之，则吾兄为向秀，弟为郭象。在今日，弟所窃取者，又被他人窃之，则他人为齐邱，弟为谭峭矣。中心愤懑，实不自安。古云，万斛之舵，操之非一手。则捷捽招抒，不能尽如己意，临事不得专操舟之权，而偾事乃与同覆舟之罪，此所谓难也。弟与兄同病，故特向兄道之，使后之读志者，如此一段苦楚。则狐窃虎皮，难瞒具眼，或能见谅吾辈，未可知也。

【校】

¹除 文粃下有“去”。

【评】

“此所谓难也”：弟当日力辞此役，正虑到此，吾兄至历事乃知之耳。

尝见郡志，亦笑亦涕，宗老与诸人为伍，今读此书，始知受如许不耐烦事，而宗老之心白矣。





与周戬伯





吾兄朴茂长厚人也，言事讷讷，不易出诸口。而为弟较正石匮书，则善善恶恶，毫忽不爽，欲少曲一笔，断头不为，则兄又刚毅崛强人也。细观诸传，见吾兄笔削之妙，增一字如点龙睛，删一字如除棘刺¹。张乖厓以萧楚材为一字之师，弟受兄千字万字之赐，则弟当百世师之，又不止一世之师矣。至于传中之依附东林，借名窃禄，吾兄耻之，弟亦耻之；趋承要典，媚珰邀荣，吾兄恨之，弟亦恨之。皮里阳秋，不谋自合，示我高言，真如饥十日而飨以太牢也。

弟向修明书，止至天启。以崇祯朝既无实录，又失起居；六曹章奏闯贼之乱，尽化灰烬；草野私书，又非信史。是以迟迟，以待论定。今幸逢谷霖苍文宗，欲作明史记事本末，广收十七年邸报，充栋汗牛。弟于其中簸扬淘汰，聊成本纪并传，崇祯朝名世诸臣，计有数十余卷，悉送文几，祈着丹铅，以终厥役。弟盖以先帝鼎升之时，遂为明亡之日，并不一字载及弘光，更无一言牵连昭代。兄可任意较雠，无庸疑虑也。专此奉恳，伏望垂俞。

【校】

¹棘刺 文粃作“荆棘”。

【评】

“聊成本纪并传”：幸遇龙门，烈帝诸臣俱藉以不朽矣。

虚怀远识。





与包严介





前承垂顾，弟偶他出，不及倒屣迎兄，殊为懊恨。今承邮致兰亭属和诸诗，如金谷园 石崇斗富，火浣布衣及仆从，珊瑚树堆垛阶墀。弟如范丹¹，望之却走矣。后见画诗、楼诗，又复奇妙，真得诗画合一之理。弟独谓诗中有画，画中有诗，因摩诘一身，兼此二妙，故连合言之。若以有诗句之画作画，画不能佳；以有画意之诗为诗，诗必不妙。如李青莲静夜思诗，“举头望明月，低头思故乡”，有何可画？王摩诘山路诗，“蓝田白石出，玉川红叶稀”，尚可入画；“山路原无雨，空翠湿人衣”，则如何入画？又香积寺诗，“泉声咽危石，日色冷青松”，泉声危石，日色青松，皆可描摹，而“咽”字“冷”字，则决难画出。故诗以空灵才为妙诗，可以入画之诗，尚是眼中金银屑也。画如小李将军，楼台殿阁，界画写摩，细入毫发，自不若元人之画，点染依稀，烟云灭没，反得奇趣。由此观之，有诗之画，未免板实，而胸中丘壑，反不若匠心训手之为不可及矣。吾兄精于藻鉴，故以此言就正高明，惟祈晋而教之。

【校】

¹弟如范丹 文粃作“弟贫如范丹”。

【评】

诗中有画，画中有诗，亦言其意也云尔，正空灵者遇之云耳，在作者原未尝曰，吾欲有画有诗也。宗老故是妙说，而愚意则又如此。





与胡季望





金陵 闵汶水死后，茶之一道绝矣。绍兴惟鲁云谷略晓其意，然无力装载阳和山泉，恒以天泉假充玉带，则茶香不能尽发。且以做茶日铸，全靠本山之人，是犹三家村子，使之治山珍海错，烹饪燔炙，一无是处。明眼观之，只发一粲。盖做茶之法，俟风日清美，茶须旋采，抽筋摘叶，急不待时。武火杀青，文火炒熟，穷日之力，多则半觔，少则四两，一锅一小锡罐盛之。煮水尝试，其香味一样，则合成一瓶。如一锅焦臭，则不可搀和，倘杂一片，则全瓮败坏矣。瑞草雪芽，其托胎具在于此。

吾兄精于茶理，故向兄言之。且吾兄家多建兰茉藜，香气熏蒸，纂入茶瓶，则素瓷静递，间发花香，此则吾兄独擅其美，又非弟辈所能几及者矣。异日缺月疏桐，竹炉汤沸，弟且携家制雪芽，与兄茗战，并驱中原，未知鹿死谁手也。临楮一笑。

【评】

“盖做茶之法”十一句：其得力全在徐疾清杂处，天时人事，各尽其妙，故知做茶，原不可草草。

即是张子茶经。





张岱文集卷四





传





家传





张岱曰：李崆峒之族谱，钟伯敬之家传，待崆峒、伯敬而传者也。岱之高曾，自足以传，而又有传之者，无待岱而传者也。岱之大父，亦自足以传。而岱生也晚，及见大父之艾艾，以前无闻焉，岱即欲传之，有不能尽传之者也。岱之先子，岱知之真，积之久，岱能传之，又不胜其传焉者也。是以岱之传吾高曾祖考，盖难于李，难于钟者也。虽然，其可终无传哉？终无传，是岱能传我有明十五朝之人物，而不能传吾高曾祖考，则岱真罪人也已。

岱乃泚笔而志曰：传吾高曾，如救月去其蚀，则阙者可见也；传吾大父，如写照肖其半，则全者可见也；传吾先子，如网鱼举其大，则小者可见也。岱不才无能为吾高曾祖考另开一生面，只求不失其本面、真面、笑啼之半面也已矣。厉之人，夜半生其子，遽取火而视之，汲汲然惟恐其似己也。岱之高曾祖考，幸而不为厉之人，而岱之传而不能酷肖吾高曾祖考，则夜半取火而视之，惟恐其似己，与惟恐其不似己，其心则一也。

高祖讳天复，姓张氏，号内山，生正德癸酉。太高祖以二伯子既儒，令高祖贾，高祖泣曰：“儿非人，乃贾耶？”壮其语，仍命业儒。及冠，补县诸生。华亭 徐文贞行学，得高祖牍，置第一。明年复按越，一夕叩户急，举火视之，则文贞也。谓高祖曰：“若往助我。”拉之去。各县牍出，颇得人。阅山阴，高祖以嫌辞，文贞曰：“以若首，第二以下，若自定之。”是年，遂与伯兄汉阳公读书天衣寺。先辈萧静庵先生，精青鸟术，卜兆天衣山，期其门人陈司李者佥主。司李至，谓穴非是，与萧师争论再三，龃龉不入。司李散步寺中，问寺僧：“此地有读书人否？”僧曰：“有张茂才者，读书守寺。”询其名，大喜，曰：“吾门人也！”亟召见，遂屏人携高祖至山椒，曰：“此地当大贵，萧师盲耳¹，若留意。”高祖志之，后竟得为五世祖葬地。既葬，方嘉靖改元。

汉阳公先举于乡。高祖举癸卯，丁未成进士，授祠部主事，历吏、兵二部，视全楚学政，调云南臬副。沐氏纵恣不法，高祖佩臬司篆，屡以强项见左。后武定乱，高祖提兵出讨，与元戎会，间道驱巨象四十有二，杂毡衫铁铠，出入洞菁猩狖间，俘名酋以十数，斥地二千余里，惟时功当伯。沐氏辇金巨万饵高祖，曰：“孰不闻沐氏 滇者？功出尔，则无沐矣，盍以金归公，而功归沐，则两得。”高祖以辇金相鬻，非人臣所宜，严词绝之。沐氏知不可饵，乃辇金至都，赂当事者，啮龁之。时高祖已迁甘肃道行太仆卿，方抵家，疏入，逮对云南。文恭掖之走万里，往对簿。滇中当道皆沐氏私人，惟直指稍持公道。滇中传其丁忧，报且至，文恭急走，问计于黔抚麟阳 赵公。赵公者，高祖戚也，称文恭曰舅，且曰：“按君报逮马上，将入境矣，而尊人对簿事，得一月方了，奈何？事在今夕，吾与舅熟思之，迟则不可为矣！”文恭彻夜走庭除，计无所出，则泣。公于暗中出呼舅曰：“有策乎？”对曰：“无有。”复泣，公亦泣。如是者，至再至三。天曙，文恭须鬓皤然成颁白矣！公见之大惊，曰：“孝子！孝子！吾计已定。若第至滇，速了对簿事。”公嘱一胥：“至奢香驿伺之，有差马入滇，侦是下檄按院者，拉得之，以斗殴喊辕门，吾自有说。”胥奉命²，果得下檄者，喊辕门，公问之，辄应曰：“斗殴。”公曰：“斗殴巡抚耶？”发所司将二人监，后经月³，取出讯之，乃曰：“某下按院丁忧檄者。”此人拉至，累羁候者月余矣。公曰：“若不蚤言。”亟释之，驰至滇，高祖事已得雪。

遂归里。归则构别业于镜湖之址，高梧深柳，日与所狎纵饮其中。命一小傒踞树颠，俟文恭舟至，辄肃衣冠待之，去即开门轰饮叫嚎如故也⁴。辛未，文恭魁大廷，高祖益喜，召客啸咏豆觞，日淋漓，遂病痹，六十二乃卒。

刘安人有远识。高祖视学湖、湘，文恭领乡荐，安人曰：“可以知足矣！”因讽高祖作归计。后诖误云南，备诸苦，深悔不用安人之言。及文恭登第，安人愈作忧危，曰：“福过矣！福过矣！”是冬，文恭以星变上疏，触忌讳，人皆危之，恐骇安人，不以闻。会有族人自外至，骤言之，安人谓王宜人曰：“有是乎？”宜人曰：“有之，不敢言耳。”安人笑曰：“儿能效忠，吾何忧？”已而疏中留不报⁵，安人乃雪涕谓文恭曰：“汝父母老矣，奈何出位言，以冒不测耶？”文恭亦垂涕。自是缄口不复言。

玄孙张岱曰：“岱家发祥于高祖，而高祖之祥，正以不尽发，为后之人发，高祖之所未尽发者⁶，未免亵越太甚。华繁者鲜其实，天地不能常侈常费，而况于人乎？文恭方魁大廷，而刘安人遽忧福尽。呜呼！高祖母之心，何心哉？”

曾祖讳元汴，号阳和。少椎鲁，六行书读竟日，然熟则不复忘。六岁从太仆公葬天衣墓，黑气出圹中，瞇瞒山谷，匠石急舁土覆之。曾祖曰：“此杀气也，纵之使出。”太仆公从其言。顷之，黑气尽，而青气继之，遂掩圹。年十七，太仆官仪部，杨椒山弃西市，曾祖设位于署，为文哭之，悲怆愤鲠，闻者吐舌。

戊午归娶，遂举于乡。是冬，走湖湘，省太仆公，遂止不会试。次年归，筑室龙山，遂邀太外祖朱金庭先生、少宗伯罗康洲先生读书其中，十年不辍。戊辰，同上春官，独曾祖不第，而太仆公又以武定功为忌者所中，有诏逮讯于滇。曾祖自都中驰归，身掖太仆公至滇对簿，幸而得雪。又虑有中变，嘱所亲护太仆公归，而自以单骑并日驰京师，白当道，始得俞旨。旨下，则又以单骑驰归，慰太仆公于家。一岁而旋绕南北者三，以里计者三万，年三十而发种种白。辛未胪唱⁷，中官见曰：“今日那得此老状元？”盖嫌其发白也。曾祖举礼闱，实出康洲先生门，填榜发覆，康洲见曾祖名，乃大笑曰：“此余结发老友，今屈作门生，是大可笑事。”发榜后，曾祖投门生刺，往见康洲。康洲曰：“二十年好友，以一日弃之可乎？”因谢之。曾祖睇目熟视康洲⁸，乃叹曰：“诚哉言也！虽然，非罗康洲不肯，非我张阳和不敢。”遂坐上座。

明年，星变上疏，言切直，既上，以揭帖诣座师张江陵。江陵不出见，第遣谓曰⁹：“如此门生，十五年即望代我，何见小如此！”又曰：“既如此，我亦不为渠地。”曾祖曰：“待为地，当不上疏矣。”竟出，语传入，江陵曰：“是子病狂矣！”疏入不报，曾祖乃请告归，遂遇太仆公之变。

里居四年，私刺不入公门，遇乡里有不平事，辄侃侃言之，不少避。徐文长以杀后妻下狱，曾祖百计出之，在文长有不能知之者。一日文长在座，丐一小傒，曾祖不答。戊寅北上，属大父曰：“天池喜此僮，我去，汝往送之，勿告以我意可也。”至京，江陵骄恣日甚，曾祖岁时旅进，一揖而已，更不私谒。尝语人曰：“某门人也，皂囊白简，以让他人，乃若丧请留，病请祷，某总死不为也。”

壬午，以皇嗣诞生，赍诏告楚中六王事竣，省太安人于越。太安人病，上疏请告，太安人曰：“汝吉行，不可以病请。”强之行，不百里忽心动，驰归，五日而太安人逝矣。居庐，修绍兴府志及会稽县志，山阴志则向出太仆公手。三志并出，人称谈 迁父子。

丁亥复职，升左谕德，侍经筵。先是以覃恩上疏，乞复父官，诏予冠带，至是复申前请，诏格不许。曾祖乃伏地哭曰：“痛哉！吾不能以至诚动天，昭雪父冤，何以见吾父地下乎！”於邑不已，遂成臌疾。戊子三月增剧，竟不起，临革一语不及私，伏枕呼陛下者再，曰：“朝臣亦多有人。”目瞑¹⁰，门人曾凤仪呼曰：“师平日工夫，正在此际用。”复张目，拱谢之，乃瞑。

曾祖家居嗃嗃，待二子、二子妇及二异母弟、二弟媳，动辄以礼。黎明击铁板三下，家人集堂肃拜，大母辈颒盥不及，则夜缠头护，勿使髿。家人劳苦，见铁板则指曰：“此铁心肝焉。”曾祖诞日，大母辈衣文绣，稍饰珠玉，曾祖见大怒，褫衣及珠玉，焚之阶前，更布素乃许进见。平居无事，夜必呼二子燃炷香静坐，夜分始寝。王宜人，六湖 王公女也，天性俭约，不事华靡，日惟结线网巾一二顶，易钱数十文，辄用自喜。傒奴持出市，人辄曰：“此状元夫人所结也。”争售之。

曾孙张岱曰：“吾文恭一生以忠孝为事，其视大魁殿撰，为吾忠孝所由出，则大魁殿撰是吾地步，非福德也。其视为福德者，则为享福之人；其不视为福德而视为地步者，则仍为养福之人也。不然，而饮食宫室之奉，文恭何求不得？而种种之不如后人，何也？”

祖讳汝霖，号雨若。幼好古学，博览群书，髫时以文恭命，入狱视徐文长先生，见囊盛所著械悬壁，戏曰：“此先生无弦琴耶？”文长摩大父顶曰：“齿牙何利！”案头有阙编序，用“怯里赤马”。大父曰：“徐先生，‘怯里马赤’，那得误‘怯里赤马’？”文长咋指曰：“几为后生窥破。”少不肯临池学书，字丑拙，试有司，辄不利。遂输粟入太学，淹蹇二十年，益励精古学，不肯稍袭占毕，以冀诡遇。文恭捐馆，家难渐至。县官修旧隙，鱼肉人¹¹。大父读书龙光楼，辍其梯，轴轳传食，不下楼者三年。田产居积，多为人豪夺，不敢阻，直听之而已。江西 邓文洁公至越，吊文恭，文恭墓木已拱，攀条泫然，悲咽而去。大父送之邮亭，文洁对大父邑邑不乐，盖文洁中忌者言，言大父近开酒肆，不事文墨久矣，故见大父辄欷歔。是日将别，顾大父曰：“汝则已矣，还教子读书，以期不坠先业。”大父泣曰：“侄命蹇，特耕而不获耳，藨蓘尚不敢不勤。”文洁曰：“有是乎？吾且面试子。”乃拈“六十而耳顺”题，大父走笔成，文不加点。文洁惊喜，击节曰：“子文当名世，何止科名？阳和子其不死矣！”是年当入试，方束装，而王宜人又逝。襄事毕，仍上龙光楼，辍梯传食者又三年。甲午正月朔，即入南都，读书鸡鸣山，昼夜不辍，病目眚，下帏静坐者三月。友人以经书题相商，入耳文立就，后有言及者，辄塞耳不敢听。入闱，日未午，即完牍，牍落一老教谕房。其所取牍，上大主考九我 李公，詈不佳，令再上，上之不佳，又上，至四至五，房牍且尽矣。教谕忿恚而泣，公简其牍少七卷，问教谕，教谕曰：“七卷大不通，留作笑资耳。”公曰：“亟取若笑资来！”公一见，抚掌称大妙，洗卷更置丹铅。易经以大父拟元，龚三益次之，其余悉置高等。填榜，南例无胄子元者，遂首龚，抑置第六。公后语人曰：“不以张肃之作元，此瞒心昧己事也。”揭榜后，大父往谒房师，房师阖门拒之曰：“子非我门人也，无溷我。”

乙未，成进士，授清江令，调广昌，僚寀多名下士。贞父 黄先生善谑弄，易大父为纨袴子。巡方下疑狱，令五县会鞫之。贞父语同寅曰：“爰书例应属我，我勿受，诸君亦勿受，吾将以困张广昌。”大父知其意，勿固辞，走笔数千言，皆引经据典，断案如老吏。贞父歙然张口，称“奇才！奇才！”遂与大父定交，称莫逆。满六载，考卓异第一，拟铨部。朱文懿公以石门舅祖方在文选，方辞之¹²，授兵部武选司主事。

丙午，副山东。大父感李文节以落卷见收，至闱中，颛以搜落卷为事。于落卷中得李延赏者，文古崛，每篇字不满三百，多不作结语，排众议中之，解卷，部讦，落职归。数年间，颇畜声妓，磊块之余，辄以丝竹陶写。辛亥，朱恭人亡后，乃尽遣姬侍，独居天镜园，拥书万卷，日事绎。暇则开山九里，每日策杖于猿厓鸟道间，作游山檄，遍游五泄、洞岩、天台、雁宕、玉甑诸峰，诗文日进。

甲寅，当事者以南刑部起大父，与贞父先生复同官白下。拉同志十余人为读史社，文章意气，名动一时。丁巳，贞父视学江右，大父视学黔。黔固鬼方，而所得士，瑰异多轶才。有杨文骢者，冠郡庠，而经义失旨，扑之十日，属教官日理经三卦，完则押至所按地方送背。是科文骢遂魁黔榜。入彀者三十五人，无不冠军。而第二人梅豸者，则初试受扑，而大收则又冠军者也。黔中谓三百年来无此提学。十月主武闱，策中独问奢、蔺二酋，谓其变在旦夕，其为防御计甚悉，不逾年，变起重庆，而大父之言如左券。川督张凤皋先生，重大父才，凡帷幄事，悉与参酌之。寻晋广西参议。傜 僮乱，大父提兵往讨。有苗人龙阿者归部下，大父请于制台，授指挥衔，自粤至黔，千有余里，悉底定。龙阿练卒五千，曰“张家”¹³，所向无敌。天启辛酉，大父以病归，龙阿携兵送，尽黔界，恸哭而去。归即筑于龙山之趾，啸咏其中。

壬戌，起湖西道，过清江，父老携妇子，出酒肴茶核，走舆前跪送曰：“我恩主父母也。”追随数十里，欢呼不绝。癸亥还山。明年，又转副闽臬，大父意不欲出，勉强之福宁，缴凭即归。己丑三月，病瘰疬，不起。

朱恭人者，朱文懿公女也。文懿公与文恭读书龙山，嘉靖丙辰七月七日，与文恭指腹为姻娅。所割襟，岱犹及见之，其色灰蠡，盖重浣白布也。甲辰，文懿公当国，子孙多骄恣不法，文懿公封夏楚，贻书大父，开纪纲某某，属大父惩之犹我。大父令臧获捧夏楚，立至朱氏，摘其豪且横者，痛决而逐之，不稍纵，其子孙至今犹以为恨。

长孙张岱曰：“我张氏自文恭以俭朴世其家，而后来宫室器具之美，实开自舅祖朱石门先生，吾父叔辈效而尤之，遂不可底止。大父自中年丧偶，尽遣姬侍，郊居者十年，诗文人品卓然有以自立，惜后又有以夺之也。倘能持此不变，而澹然进步，则吾大父之诗文人品，其可量乎哉？”

先子讳燿芳，字尔弢，号大涤。少极灵敏，九岁即通人道。病瘵几死，日服参药，大父母夹持之同宿，至十六而方就外傅。时文恭与郡守萧公，讲学于阳明祠。先子善歌诗，声出金石，太守厚赉之。十四补邑弟子，遂精举子业。大父教之，惟读古书，不看时艺。先子独沉埋于帖括中者四十余年，双瞳既眊，犹以西洋镜挂鼻端，漆漆作蝇头小楷，盖亦乐此不为疲也。

先大父世产仅足供粥，通籍令清江，疲敝萧条，鬻产佐费。先子家故贫薄，又不事生计，薪水诸务，一委之先宜人。宜人辛苦拮据，居积二十余年，家业稍裕。后以先子屡困场屋，抑郁牢骚，遂病翻胃。先宜人忧之，谓岱曰：“尔父冯唐易老，河清难俟，或使其适意园亭，陶情丝竹，庶可以解其岑寂。”庚戌以来¹⁴，遂兴土木，造船楼一二，教习小傒，鼓吹剧戏，一切繁靡之事，听先子任意为之。宜人不辞劳苦，力足以给，故终宜人之世，先子裒然称富人也。泰昌改元，先宜人厌世，而先子又遘奇疾，凡事傝¹⁵，不出三年，家日落矣。

天启辛酉，复就试南雍，几得复失。甲子、丁卯，闱牍佳甚，而又不售，是年五十有三矣。诸叔父劝驾，乃以副榜贡谒选，授鲁藩长史司右长史。鲁献王好神仙，先子精引导，君臣道合，召对宣室，必夜分始出。自世子郡王以至诸大夫国人，俱向长史庭执经问业，户屦常满。是年山东妖贼猖獗，围兖州城三匝，先子任城守，出奇退贼。时当道抚军宏所 沈公、监军半舫 刘公、巡道盘初 蒋公，皆敬礼先子，称莫逆。一日，在半舫座中，半舫善署书，滕李宰请额，半舫曰：“苦无佳语。”先子曰：“薛归于滕，今李宰晋秩郡司马，宜书滕薛大夫。”一座叫绝。先子起，亦请署额，半舫曰：“能工确如前语，即为公署之。”先子曰：“季 孟之间，非鲁右史而何？”半舫复大噱称赏。嘉祥令赵二仪物故，欠库银千八百两无抵，沈宏所强先子署篆，启王，得俞旨。先子至邑，见赵令妻子羁广柳车中，凄其可悯，乃出己橐为代偿，而复以百金为麦舟之赠。嘉祥人德之，为立张国相捐金之碑。嘉祥狱中，死囚只七案，先子悉为平反之，杀人者曰义士，盗曰侠客，报仇者曰孝子。谳上，司道笑之，为减二人死，先子犹申请再三，或劝已之，先子曰：“地狱不空，誓不成佛。”解事归，益究心冲举之术，与人言多荒诞不经，人多笑之。

先宜人去世，先子内妾周氏，席卷资斧，恐以宦况归遗诸子，乃劝先子置产兖州，请必无归，以罄其橐。辛未罢职，先子欲一省先人坟墓，绐周氏曰：“吾家尚有剩产，当为子拔宅再来。”九月抵家，日促先子行，而先子见子妇孝敬，心安之。然又不肯伤周氏意，犹日日戒束装不置口。先子喜诙谐，对子侄不废谑笑。一日周氏病，先子忧其死，岱曰：“不死。”先子曰：“尔何以知其不死也？”岱曰：“天生伯嚭，以亡吴国，吴国未亡，伯嚭不死。”先子口詈岱，徐思之，亦不觉失笑。

壬申十二月，先子强健如常，忽言二十七日吾将去，三日前遍辞亲友，果于是日午时无疾而逝。先子善饭，是日早膳，犹兼数人之餐。盖先子身躯伟岸，似舅祖朱石门公而稍矮。壮年与朱樵风表叔较食量，每人食肥子鹅一只，重十觔，而先子又以鹅汁淘面，连啜十余碗，表叔捧腹而遁。

陶宜人生于会稽 陶氏，外大父兰风府君，为清白吏子孙。宜人以荆布遣嫁，失欢大母，后以拮据成家，外氏食贫，未尝以纤芥私厚，以明不负先子所托。大母朱恭人，性卞急，待宜人严厉，克尽妇道¹⁶，益加恭慎。辛亥，先子客鄞，大母卒于三叔之僦居，湫隘不能成礼。大父欲迁祖居，以俗忌旅榇不宜入宅，迟疑不决。宜人力请归宗，以凶煞自认，大父喜曰：“女中曾闵也。”后累遭祸祟，终不自悔。

长子张岱曰：“先子少年不事生计，而晚好神仙。宜人以戮力成家，而妾媵、子女、臧获，辄三分之。先子暮年，身无长物，则是先子如邯郸梦醒，繁华富丽，过眼皆空。先宜人之所以点化先子者，既奇且幻矣。不肖岱，妄意先子之得证仙阶，或亦宜人之助也。”

【校】

¹萧师盲耳 文粃无此句。

²胥奉命 文粃作“胥从其计”。

³后经月 “后”文粃作“侯”。

⁴开门 文粃作“闭门”。

⁵中留 文粃作“留中”。

⁶“正以不尽发”三句 文粃作“正以不尽发为厚，后之人发高祖之所未尽发者”。

⁷胪唱 文粃作“魁大廷”。

⁸睇目 文粃作“瞠目”。

⁹遣 文粃下有“人”。

¹⁰目瞑 文粃作“且瞑”。

¹¹鱼肉人 文粃作“鱼肉之”。

¹²方辞之 文粃作“力辞之”。

¹³张家 文粃作“张家兵”。

¹⁴庚戌 原作“庚辰”，误，据文粃改。

¹⁵傝原作“傝”，误。集韵：“傝，劣也。”

¹⁶克尽妇道 文粃上有“宜人”。

【评】

首段“张岱曰”：一篇绝妙绝奇文字，中有许多曲折，许多孝思，为文，为子孙，如是而已矣。

末段“长子张岱曰”：读此文真觉性命之文，纯切大雅，欧阳公作泷冈阡表，予以为妙绝，集中于张子亦云。





附传





张岱曰：“家传之有附，何也？附吾仲叔葆生、三叔尔含、七叔尔蕴也。仲叔死七年，三叔死十年，七叔死三十六年，而尚未有传，则是终无传也已。人之死而寂寂终无传者，有之矣。惜乎吾三叔者，皆可传之人也。三叔者，有瑜有瑕。言其瑜，则未必传；言其瑕，则的的乎其可传也。解大绅曰：‘宁为有瑕玉，勿作无瑕石。’然则瑕也者，正其所以为玉也。吾敢掩其瑕，以失吾三叔之玉乎哉？”

仲叔讳联芳，字尔葆，以字行，号二酉。生而头仄向左，文恭公忧之，乃以大秤锤悬髻上，坠其右，坐乡塾，命小傒持香伺左，稍偏则焠其额。行之半年，不复仄。仲叔少先子一岁，兄弟依倚。文恭公以假满入都，仲叔方四龄，文恭公钟爱先子，携之北上，仲叔失侣，悲泣不食者数日。时刘太安人在堂，遣急足追返，迨先子归，而仲叔始食。嗣是同起居食息，风雨晦明者，四十年如一日。先子专攻帖括家言，仲叔喜习古文辞，旁攻画艺。少为渭阳 石门先生所喜，多阅古画，年十六七，便能写生，称能品，后遂驰骋诸大家，与沈石田、文衡山、陆包山、董玄宰、李长蘅、关虚白相伯仲。仲叔复精赏鉴，与石门先生竞收藏，交游遂遍天下。癸卯，落第，至淮安，有贾客以铁黎天然几货者，淮抚李修吾以百金相值，仲叔以二百金得之，放舟亟行。李修吾飞骑追蹑，见朱文懿勘合，不敢问而返。自是收藏日富，大江以南，王新建、朱石门、项墨林、周铭仲，与仲叔而五焉。丙午，造精舍于龙山之麓，鼎彝玩好，充牣其中，倪迂之云林秘阁，不是过矣。

戊午拆卷，填名三十五，而本房以次经稍注诖误，大主考慎之，特问监临王墨池先生，且曰：“山阴与京兆同里，若是名士，不妨中之。”墨池不答，遂易以他卷。及榜定，墨池始叹曰：“此天下名士，不佞受业弟子也，顷避嫌，不敢对耳。”主师大懊惜之。丁卯，小草一出，遂倅太平。次年，调苏州府，倅之有调繁，自仲叔始。辛未大计，中忌者以不及镌级，司道曰：“张倅而不及，谁有余者？”乃谓仲叔曰：“人言尔不及，尔只行有余事。”遂以镌级官委解白粲，到京补河南臬幕，署篆陈州。时贼偪宛水，刀戟如麻，仲叔登陴死守，日宿于戍楼，夜尚烧烛为友人画，重峦叠障，笔墨安详，意气生动，识者服其胆略。

次年，升孟津县令，谪官之得转正印，亦自仲叔始。孟津有城无濠。仲叔至，为掘濠，不日而就，邑人王铎为作灵濠碑记。满六载，升扬州司马，分署淮安，督理船政。史道邻廉仲叔才，漕事缓急，一以委之，无不立办。癸未，流贼破河南，淮安告警，仲叔练乡兵，守清江浦，以积劳致疾，遂不起。

仲叔一子萼，任诞不羁，不事生业，仲叔计数万辄尽，宦橐又数万亦辄尽¹。仲叔好古玩，其所遗尊罍、卣彝、名画、法锦以千万计，不数日亦辄尽。仲叔姬侍盈前，岱曾劝叔父出之，姬侍曰：“奴何出？作张氏鬼耳。”仲叔喜，亟呼岱听之，姬侍对如前。岱曰：“幸甚！”甲申，岱同萼弟奔丧，姬侍林立，请曰：“得蚤适人，相公造福。”岱笑曰：“张氏鬼，奚适耶？”姬侍曰：“对老爷言耳，年少不得即鬼，即鬼亦不张氏待矣。”萼弟笑而遣之，亦辄尽。

犹子张岱曰：“以吾叔父之相貌、才略、术数、权谋，可作戎政司马，其功名断不在张铜梁、吴寰洲之下。惜乎其宫室器具之奉，实埒王侯，岱所谓亵越之太甚者，正谓此也。仲叔嗜古，即一隃麋不肯轻弃，而铜雀诸妓可谓朝夕西陵，乃不移时而散如泡幻。则是货利嗜欲之中，无吾驻足之地，何必终日劳劳，持筹握算也？”

三叔讳炳芳，号三峨。幼时佻傝，与群儿嬉，见文恭公，一跳而去，走匿诸母房，不能即得也。文恭公恶之，乃以薄瓦磨砻，裁如履趾，缀之屦下，见文恭一跳，其瓦底碎，即缚而笞之。少有机颖，与人交，辄洞肺腑，谈言微中，无不倾心向之。云间 何士抑、金斗 许芳谷官于越，三叔居幕下，不咨询，不敢理郡事。三叔以诸生遂创大厦，土木精工，费且巨万，皆赤手立办之，不为苦。

天启丁卯，不携寸镪走京师，以一席言，取内阁秘书，如取诸寄。三叔曾语岱曰：“恩留三相，费省七千²。”盖实录也。三叔机警善应变，目所见辄终记不忘³，凡台省部寺，朝上疏，夕必伺于三叔之门，探问消息，车马填拥，行者不得路。而夜归见客⁴，必四鼓。旨一出，有喜事，即以赫蹄走报，时人称之张喜雀⁵。间日入直，则衙署稍闲；一出直，则蝇附蜂攒，撩拨不去矣。外省藩臬诸公出京，有所属，必走辞，大老在座，伺于邻居，或旬日不得一见焉。粤抚许芳谷，走万金于宜兴，托三叔为介，三叔颔之，而金不至。其差官迟回简不得，性卞急，直走问宜兴，宜兴谢无有，问：“谁居间？”曰：“张中书。”亟召三叔，三叔趋至。宜兴迎而问曰：“粤抚事果否？”曰：“有之。”宜兴出一拇指。曰：“有之。”曰：“不至何也？”三叔请间，遂屏人语曰：“太师何言之遽耶？粤差官不慎密，厂卫诇之急，伺稍闲，中书掷原物殴之去耳。”宜兴亟点头曰：“甚善。”急遣之，且曰：“中书君爱我。”三叔出，呼差官詈曰：“暮夜金而欲相公当堂承认，有是理乎？无回简矣，我一书亟报若主。”驰至粤，许芳谷以差官偾事，立斩之。后有行金者，委之即去，无复敢问。

戊寅，九山伯为南户科，疏参巡漕。赍本入，三叔持之，勿上，以告德之。九山伯以疏羁留不上，特参讷言。三叔惧，简疏即上，下狱。以三叔索谢不得，故佹留而佹上之，亦以疏抨三叔，龁者四年，而竟瘐死。三叔归里，见伯曰：“九山累我。”九山伯曰：“三峨累我。”语格格不相下。三叔恚怒，嚄唶不能语，归即发，不两月而殂。临终诏诸子曰：“棺中多着笔札，我入地当遍告之。”壬午九月，九山伯以补官入邸，三叔见梦于贞子弟曰：“我与九山在临清结案，屈王司马 峨云一行，汝明晚于家中设饯，多烧舆马、从人，我且亟去。”贞子从其言，备牲醴致饯，设宾主席，上食如生前。祭毕浇灌，旋风起桌下，灯烛尽灭，步履踤，真若有车马行者。十月，九山伯殉难临清⁶，而结案之言，先于八月见梦，厉鬼之灵而很也如此。

犹子张岱曰：“三叔父其今之蔡泽乎？赤手入秦，立谈间即取大位。又能于卿相之前，颠倒侮慢，提挈而奴使之，是岂碌碌庸人所能遽办乎？心之所恨，力能致之于死，而又能厉鬼昼见，以雪其愤，则杀气阴森，真有不可犯者矣。三叔须眉如戟，毛眼倒竖，未尝正视人，而人亦不敢正视。”

季叔讳烨芳⁷，号七磐。生而跋扈，不喜文墨，招集里中侠邪，相与弹筝蹴踘，陆博蒱摴，傅粉登场，斗鸡走马，食客五六十人。常蒸一豭飨客，啖者立尽，据床而嘻。性好啖橘，橘熟，堆砌床案间，无非橘者。自刊不给，辄命数僮环立剥之。冬月，诸僮手龟皲，瘃黄入肤者数层。更喜豢骏马，以三百金易一马，曰大青。客窃往踖柳，与他马争道，泥泞奔蹶，四蹄迸裂而死。叔知即命帷盖葬之，恐伤客意，置不问。里中恶少年，称曰“主公”，走赫蹄招之，不辄至，即有以谁何之。王某者素崛强，又狎其弄儿，叔欲置之死地。某逃过江，至镇海楼下，有狰狞壮士数十人，手持应天巡抚大牌，云是越牢大盗，椎棒交下，立毙之，遽去。

年二十，见诸父为文社，视所为制艺，曰：“徒尔尔，亦何极？”遂下帷读书，凡三年，业大成。挟一编走天下，海内诸名士，无不倾倒。诸侠邪不能遣，而天下士又多就之，客日益。后筑室炉峰，日游城市，夜必往山宿，山窗未曙，又督促入城，轻舟八楫，犹嫌其迟也。四方名宿亦多入山访之。乙卯，宋羽皇、谢耳伯至山，破雨游云门，水涨，赤体走冷溪中，冲激过顶，致病两踝。九月服劫药，有小效，医者曰：“药中有大毒，日食一分，药一囊，以百日尽。”季叔曰：“谁能耐此？”罄囊中药，一夕啖尽，毒发，遂死。季叔殡，宋羽皇、谢耳伯始去。后客有来吊，不通主人，径造殡所，留诗去者，则郑孔肩、吴伯霖、闻子将⁸、严印持、黄元辰、李长蘅、陈明卿、文文起⁹、陈古白、缪当时、方孟旋、艾千子、陈大士、罗文止、邱毛伯、章大力、韩求仲、宋比玉、萧伯玉、万茂先。

季叔死之六日，仲叔在燕邸，梦季叔乘大青马，角巾绯裘，仆从五六，貌俱怪，问：“弟何来？”曰：“候阿兄耳，弟有自度诗为兄诵之，曰：‘敛色危襟向友朋，我生聚散亦何辛。而今若与通音问，九里山前黄鸟鸣。’”仲叔疑其不祥，逼前牵其袂，叔即上马去。仲叔尾而追之，则举鞭遥指曰：“阿爷思兄甚，兄其亟归！”人骑遂失。仲叔志其诗以归，盖即季叔死前三日所作自度诗也。自度诗凡五首。

犹子张岱曰：“语云：千里马善蹄啮人。盖不蹄不啮，不成其为千里马也。见尔蕴叔于髫时，其蹄啮特甚。而二十而后，见鞭影而驰，遂能瞬息千里，岂马之善变哉？盖能蹄能啮，而又能千里，始成其为千里马也。季叔好侠邪，则侠邪至；好名宿，则名宿至。一念转移，而交游迭换。不知其人，则视其友。余于季叔见之矣。”

张岱曰：岱次先世传以授诸子曰：“余之先世在是也，余之后世亦在是也。”诸子不解。岱曰：“先世之浑朴，勿视其他，止视其兄弟。太仆公事汉阳公如事父，文恭公手出二异母弟于澡盆，而视之如子。大父与芝如季祖，相顾如手足。而父叔辈，尚不失为平交。自此以下，而路人矣，而寇仇矣，风斯日下，而余家之家世，亦与俱下焉。吾子孙能楷模先世，珍重孝友，则长世有基。若承此漫不知改，则君子之泽，五世而斩，余之家世自此斩矣。故曰：余之先世在是，余之后世亦在是也。”

【校】

¹“仲叔”二句 文粃作“仲叔家计数万缘手尽，而是年奔丧淮安，宦橐又数万亦缘手尽”。

²七千 文粃作“八千”。

³终记 文粃作“强记”。

⁴而夜 文粃作“丙夜”。

⁵雀 文粃作“鹊”。

⁶殉难 文粃作“被北兵杀于”。

⁷季叔讳烨芳 文粃下有“字尔蕴”。

⁸闻子将 “闻”原作“闵”，据文粃改。按，闻启祥，字子将。

⁹文文起 “文起”原作“一起”，据文粃改。按，文震孟，字文起。

【评】

“解大绅曰”：取其真也，乡愿则几几无暇矣。

“祭毕浇灌”五句：写得踽踽欲动，森森怕人。

“余之先世在是”二句：齐家之言，训词深厚。





五异人传





张岱曰：岱尝有言，人无癖，不可与交，以其无深情也；人无疵，不可与交，以其无真气也。余家瑞阳之癖于钱，髯张之癖于酒，紫渊之癖于气，燕客之癖于土木，伯凝之癖于书史，其一往深情，小则成疵，大则成癖。五人者，皆无意于传，而五人之负癖若此，盖亦不得不传之者矣。作五异人传。

族祖汝方，号瑞阳，长余大父数岁，读书不成，去，学手艺经纪，俱不成，贫薄无所事事。娶某氏，不能养，为富家浆浣缝纫，借以糊口。一日坐草，育长儿守正，方三朝，度不得朝食，乃泣曰：“我与若一贫如洗，若再恋栈豆，填沟壑必矣。欲北上，经营经年，以无路费辄止。今至此！出亦死，不出亦死，与其不出而死，吾宁出而死也。我身无长物，见汝衣领尚有银扣二副，盍与我措置之？”孺人剪其扣与瑞阳，瑞阳急走银铺镕之，得银三钱许。瑞阳与孺人各取其半，曰：“汝以是为数日粮，弥十日，仍往富家糊口。吾以是为路费，明日行矣。”二人哭别。

明日昧爽，担簦即行，渡钱塘，至北关门，买一纤搭，应粮船募为水夫，数月抵京师。投报房，抄邸报，食其饭，一日得银一分，落魄者二十年，居积百余金。办事吏部，为王府科掾史。吏部诸司，极其熏灼，而王府科为冷局，门可罗雀。诸掾史到司公干者，月不过几日，其余则闭门却扫，阒其无人。瑞阳独无事，亦复无家，无日不坐卧其中。又十余年，为掾史长。

一日昼寝方寤，闻梁上群鼠曳纸，声甚厉。急起叱逐，有文书一卷堕地，拾起视之，乃楚王府报生公移也。瑞阳藏之簏底。又一日，无事昼寝，有数人扣门，急问之，则寻掾史查公案。瑞阳出见之，曰：“掾史焉往？”瑞阳曰：“我即是也。”来人曰：“吾侪楚府校余，为承袭国王事，至宗人府，失去报生文书，特来贵司查取，乞掾史向文卷中用心一查。倘得原案，愿以八千金为寿。”瑞阳曰：“我向曾见过，不知落何所，第酬金少，不厌人意耳。”来人曰：“果得原文，为加倍之。”瑞阳方小遗，寒颤，作摇头状。来人曰：“如再嫌少，当满二十千数。”瑞阳私喜，四顾，乃附来人耳曰：“莫高言，明蚤赍银某处，付尔原案。”来人谢去。

次日，瑞阳携案潜出付之，得银二万两。人劝其纳官出仕，瑞阳叹曰：“人苦不知足，视吾妇领上扣，相去几何？将为田舍翁，苟得温饱，足矣！足矣！”乃觅京卫幕告身一道，冠进贤，锦衣归里。

孺人初生儿三十余岁，已列青衿。为娶妇，生孙。父子相见，膜不相识。瑞阳为置田宅，家居二十余年，裒然称为富人。年逾八十，夫妇齐眉。

诸孙岱曰：“瑞阳伯祖，贫如黔娄，嗟来之食，尚不能着口。乃以赤手入都，坚忍三十余年，于故纸堆中取二万金，易如反掌。昔日牛衣对泣，今乃富比陶朱。入之名利场中，谓非魁梧人杰也哉？乃其厚资入手，遂赋‘归来’，鸥租橘俸，永享素封。霸越之后，不复相齐，其旷怀达见，较之范少伯，又高出一等矣！”

族祖汝森，字众之。貌伟多髯，人称之曰髯张。好酒，自晓至暮无醒时。午后，岸帻开襟，以须结鞭，翘然出颔下。逢人辄叫嚎，拉至家，闭门轰饮，非至夜分席不得散。月夕花朝，无不酩酊大醉。人皆畏而避之。然性好山水，闻余大父出游，杖履追陪，一去忘返。

庚戌年，大父开九里山，取道直上炉峰，命髯张董其役。至张公岭，力不继。髯张记是年从大父游雁宕，入罗汉洞，见圣像末设一老人像，二鬟立其侧。僧云：“此刘处士像也。处士发愿洗此洞，力窘乏，遂鬻二女以毕役，故到今庄严之。二鬟即二女也。”髯张遂慨然欲鬻其姬，以自附于刘处士，大父谑之曰：“妾妇之道，君子不由。”于是闻者喷饭。顾因此稍有助髯张者，路遂成，而姬亦免去。

逾年壬子，筑室于龙山之阳，先构一轩，以供客饮。问名于大父，大父题以“引胜”，为作引胜轩说，曰：

吾弟众之，性嗜酒，一斗贮腹，即颓然卧，不知天为席而地为幕也。余尝许众之得步兵之趣，卜居龙山之阳。居未成，先构一轩以供客，曰：“吾不可一日无酒。”因问名于余，余题以“引胜”。众之瞪目视曰：“此何语？我不解义，毋作义语相向。”予徐举王卫军“酒正是引人着胜地”¹，语未绝，众之跳曰：“义即不解，但道酒即得。”夫世人为文义缠结，至咿唔作苦，曾不得半字之用者，殆以义缚耳。且文义至细者也，粗至于富贵，大至于死生，纠绵结约，胶不可解。甚或慕富贵，将捐死生，尊死生，又将脱富贵，而不知两皆缚也。深于酒者，有之乎？众之尝云：“天子能骜人以富贵，吾无官更轻，何畏天子？阎罗老子能吓人以生死，吾奉摄即行，何畏阎罗？”此所得于酒者全矣！全于酒者，其神不惊，虎不咋也，坠车不伤也，死生且芥之矣，而况于富贵？又况于文义？然则众之即不解义，已解解矣。余因颜其轩，为之说，而简来善又为之记。吾两人方操觚舐墨，而众之又跳曰：“曷来饮酒？”余笑谓来善曰：“酒是众之胜场，安可与争锋？且彼但知酒，而吾与尔复冥搜沉想，堕于义中，是为义缚也。”来善闻余言，口有流涎，遂弃觚，趣众之饮焉。来善与众之拍浮酒中，曰：“吾欲以鲸饮也！”余量最下，效东坡老尽十五盏，为鼠饮而已矣。

髯张笑傲于引胜轩中几二十年。后以酒致病，年六十七而卒。

诸孙岱曰：“不善饮酒者得其气，善饮酒者得其趣。若真能得趣者，则自月夕花朝，青山绿水，同是一酒中之趣，但恨世人不能领略耳。昔人云：‘痛饮读离骚，可称名士。’凡人果能痛饮，何必更读离骚？髯张虽不解文义，吾谓其满腹尽是离骚也。”

十叔煜芳，号紫渊，为九山伯同母弟。少孤，母陈太君钟爱，性刚愎，难与语。及长，乖戾益甚，然好学，能文章，弱冠补博士弟子。文宗慕蓼 王公识拔之，食饩于黉序者三十余年。叔目空一世，无一人可与往来。其所称相知者，王耿西、刘迅侯、张全叔与王修仲兄弟四五人而已。此四五人者，一年之内以玉帛相见者，亦不过数日，其余又皆弓矢加遗，剑戟相向者矣。数年后，又皆成世仇，誓不相见。

戊辰，兄九山成进士，送旗扁至其门，叔嫚骂曰：“区区鳖进士，怎入得我紫渊眼内！”乃裂其旗，作厮养裈，锯其干作薪炊饭，碎其扁取束诸栅。九山筮仕闽之南平，墨妙执犹子礼甚恭，百计将顺，以媚其叔。紫渊大喜，乃曰：“吾为尔往南平省母，一看汝父。”墨妙遣捷足驰告九山，九山集车马迎于仙霞岭下，衙役胥吏，俱于百里外伏道左迎候。十叔见母夫人后，与九山一揖，不复开言。九山以好言之，只不应。一日走书室，见所收状词，有武举某告某者，大怒，掀翻几案，持武举状匉訇噪而出。厮役奔告九山，九山大惊，急走问曰：“弟何故震怒？”紫渊气哱吷不出声，第指武举名曰：“此人可恶，亟使使缚来！”九山唯唯，亦不敢问，嘱胥吏曰：“出票！”紫渊顿足曰：“何慢事若此，用签拘犹缓，乃出票耶？”九山掣签呼武举至，走问曰：“武举缚到矣，作何发落？”紫渊曰：“痛杖三十，发死囚牢牢之！”九山曰：“责时如何措词？”紫渊曰：“第痛责之是已，何必措词？”九山不得已，一如其意。紫渊在署内听敲朴声，叫呼惨烈，抚其膺曰：“方吐吾气！”九山进署覆之，紫渊曰：“杖否？”曰：“杖三十。”曰：“创否？”曰：“创甚。”曰：“牢否？”曰：“发重牢牢之矣。”紫渊曰：“好！好！”方与九山通话。越数日，九山乘其有喜色，乃低声问曰：“武举某诚死无赦，但不知渠于何地得罪吾弟，痛恨若此。”紫渊笑曰：“渠何曾得罪于我，我恨绍兴武举张全叔与我作难，阿兄为我痛杖此人，使全叔知武举也是我张紫渊打得的。”九山亦不觉失笑，乃出武举，纵之使去。武举受此重创，终身不解其故。不数日，紫渊束装遽去，九山唯唯从命，亦不敢留。

庚辰，以岁进士赴廷试。思宗皇帝恨廷臣不任事，欲破格用人，乃命吏部考选科道，兼取科贡，以收人才之用。已而以吏部考选，仍不列科贡，遂命贡士，与岁贡士六十三名，一榜尽赐进士，查京官现缺，悉为填补。紫渊名次第十九，得补刑部贵州司主事。紫渊淹蹇半生，遭此殊遇，意欲大展所学，以报答圣明。凡理部务，必力争曲直，稍有犄角，辄以盛气加人，为寮属所畏。常与大司寇公堂议事，语稍媕阿，辄加叱辱，至破口詈之。大司寇怦怦不平。在部数月，例当提牢，狱中多有缙绅两榜，紫渊至，必谯诃之不置。有冒犯者，命加鞭朴，狱吏力争之始已。秘署常设门簿，有见访者，书其名号，夜缴簿入，紫渊必署其名上，某鬼薪、某大辟、某凌迟，次日即以门簿发出。有见之者，皆咋舌去。或规之曰：“不可。”紫渊曰：“某刑官也，法应定罪，恨目中人无有可赦者耳。”部中旧例，贵州司稽察各部书办贤否，紫渊有所闻，辄语人曰：“某罪大恶极，必死我手！”书办有权谋者曰：“盍先下手？”遂嗾言官劾之，解任去。

紫渊恚怒，得臌疾，腹大如斛。至淮安，病甚。时二酉叔驻淮安，理船政，寓紫渊于清江浦禅寺，延医调治。见医则詈医，见药则詈药，送薪米则詈薪米，送肴核则詈肴核，拨祗应人役则詈祗应人役。胥吏承值，见即唾骂，送二酉叔惩创之，日必数次犹不畅。二酉叔乃送夏楚，请紫渊自惩，日挞之不足，又夜挞之。承值人皆逃去，又勒二叔更代之。如是者两月。一日疾革，口犹詈人，喃喃而死。

未死前半月，阳羡 李仲芳在二叔署中，制时大彬沙罐。紫渊嘱其烧宜兴瓦棺一具，嘱二酉叔多买松脂，曰：“我死，则盛衣冠敛我，镕松脂灌满瓦棺，俟千年后松脂结成琥珀，内见张紫渊如苍蝇山蚁之留形琥珀，不亦晶映可爱乎？”其幻想荒诞，大都类此。

侄岱曰：“紫渊叔刚戾执拗，至不可与接谈，则叔一妄人也。乃好读书，手不释卷，其所为文，又细润缜密，则叔又非妄人也。是犹荆轲身为刺客，而太史公独表而出之曰‘深沉好书’。则荆轲之使气刚狠，实与叔无异，而后能受鲁勾践之叱，而不与之校，则其陶铸于诗书，颇为得力，而遂使世人不得徒以刺客目之也矣。”

弟萼，初字介子，又字燕客。海内知为张葆生先生者，其父也。母王夫人，止生一子，溺爱之，养成一噪暴鳖拗之性。性之所之，师莫能谕，父莫能解，虎狼莫能阻，刀斧莫能劫，鬼神莫能惊，雷霆莫能撼。

年六岁，饮旨酒而甘，偷饮数升，醉死瓮下，以水浸之，至次日始苏。七岁入小学，书过口即能成诵。长而颖敏异常人，涉览书史，一目辄能记忆。故凡诗词歌赋、书画琴棋、笙箫弦管、蹴踘弹棋、博陆斗牌、使枪弄棍、射箭走马、挝鼓唱曲、傅粉登场、说书谐谑、拨阮投壶，一切游戏撮弄之事，匠意为之，无不工巧入神。以是门多狎客弄臣、帮闲蔑骗，少不当意，辄诃叱随之，昔者所进，今日不知其亡也。至于妾媵侍御、傒奴臧获，无不皆然。尝以数百金买妾，过一夜，不惬意，即出之，只以眼前不复见为快，不择人，不论价，虽赠与门客，赐与从人，亦不之惜也。臧获有触其怒者，辄鞭之数百，血肉淋漓，未尝心动。时人比之李匡达之肉鼓吹焉。自弟妇商夫人死后，性益卞急。尝以非刑殴其出婢，其夫服毒以死之，其族人舁尸排闼入，埋尸于厅事之方中，不之动。观者数千人，见其婢皮开肉烂，喊声雷动，几毁其庐，亦不之动。使非妇翁商等轩先生、姻娅祁世培先生，出与调帖，举国汹汹，几成民变矣。然犹躁暴如昨，卒不之改。有犯之者必讼，讼必求胜，虽延一二年不倦，费数千金不吝也。

先是辛未，以住宅之西有奇石，鸠数百人开掘洗刷，搜出石壁数丈，巉峭可喜。人言石壁之下得有深潭映之尤妙，遂于其下掘方池数亩，石不受锸，则使石工凿之，深至丈余，畜水澄靛。人又有言亭池固佳，恨花木不得即大耳。燕客则遍寻古梅、果子松、滇茶、梨花等树，必选极高极大者，拆其墙垣，以数十人舁至种之。种不得活，数日枯槁，则又寻大树补之，始极蓊郁可爱，数日之后，仅堪供爨。古人伐桂为薪，则又过其值数倍矣。恨石壁新开，不得苔藓，多买石青石绿，呼门客善画者以笔皴之，雨过湮没，则又皴之如前。偶见一物，适当其意，则百计购之，不惜滥钱。在武林，见有金鱼数十头，以三十金易之，畜之小盎，途中泛白，则捞弃之，过江不剩一尾，欢笑自若。极爱古玩，稍有破绽，必使修补。曾以五十金买一宣铜炉，颜色不甚佳，或使火焰之自妙。燕客用炭一篓，以猛火扇煏之，顷刻镕化，失声曰“呀！”昭庆寺以三十金买一灵璧砚山，峰峦奇峭，白垩间之，名曰“青山白云”，石黝润如着油，真数百年物也。燕客左右审视，谓山脚块磊，尚欠透瘦，以大钉搜剔之，砉然两解。燕客恚怒，操铁锤连紫檀座捶碎若粉，弃于西湖，嘱侍童勿向人说。故二酉叔所畜古董甚多，其断送于燕客之手者，不知其凡几也。二酉叔授燕客田产五百亩，白镪数千金，缘手尽。叔父宦游，公田当八百亩，所储租二十余年。燕客缚纪纲，欲置之死地，抄其家，尽喀出之，公田斥卖缘手尽。并婶娘所藏宝玩、绸缎、衣饰之类，不下二三万金，亦缘手尽。二叔父卒于清江浦，岱与燕客奔丧，其积俸万余金，古玩、币帛、货物，可二万余金，携归，未及半年，又缘手辄尽。时人比之鱼弘四尽焉。

乙酉，江干师起，燕客以策干鲁王，拟授官职，燕客释，即欲腰玉，主者难之。燕客怒不受职，寻附戚畹，破格得挂印总戎。丙戌，大清师入越，燕客遂以死殉。临刑，语仆从曰：“我死，弃我于钱唐江，恨不能裹尸马革，乃得裹鸱夷皮足矣！”后果如其言。

兄岱曰：“陶石梁先生曰：‘秦桧千古奸人，亦有一言可取，谓做官如读书，速则易终而少味。’吾弟自读书做官，以至山水园亭、骨董伎艺，无不以欲速一念，乃受卤莽灭裂之报，其间趣味削然，实实不堪咀嚼也。譬犹米石宣炉，入手即坏，不期速成，只速朽耳。孰意吾弟之智，乃出秦桧下哉？”

弟培，字伯凝，乳名曰狮。五岁从大父芝亭公为南直 休宁县令。伯凝性嗜饴，休宁多糖食，昼夜啖之，以疳疾坏双目。大母王夫人钟爱，求天下名医医之，费数千金不得疗。识者以狮者师也，或为先兆云。

伯凝虽瞽，性好读书，倩人读之，入耳辄能记忆。朱晦庵纲目百余本，凡姓氏世系，地名年号，偶举一人一事，未尝不得其始末。昧爽以至丙夜，频听之不厌，读者舌敝，易数人不给。所读书，自经史子集以至九流百家、稗官小说，无不淹博。尤喜谈医书，黄帝素问、本草纲目、医学准绳、丹溪心法、医荣丹方²，无不毕集。架上医书不下数百余种，一一倩人读之，过耳亦辄能记忆。遂究心脉理，尽取名医张景岳所辑诸书，日夕研究，遂得其精髓。凡诊切诸病，沉静灵敏，触手即知。伯凝有力，多储药材，复精于炮制。凡煎熬蒸煮，一遵雷公古法，故药无不精，服无不效。且伯凝诚敬详慎，不盥手不开药囊³。凡有病者至其斋头，未尝赍一钱而取药去者，积数十人不厌，舍数百剂不吝，费数十金不惜也。嗣是寿花堂丸散刀圭，倾动越中。吾家十世祖鉴湖府君，为越郡名医，所开药肆，甲于两浙，后以阴功，子孙昌大。昔人云：“公侯之家，必复其祖。”伯凝殆即其后身矣。

伯凝尊人六符叔去世早，不得于我婶娘，屡遭家难，伯凝号泣旻天，卒得“赋隧”。而大父高年，问安视膳，大得欢心。族中凡修葺宗祠，培植坟墓，解释狱讼，评论是非，分析田产，拯救患难，一切不公不法可骇可愕之事，皆于伯凝取直。故伯凝之户，履常满，伯凝皆一一分头应之，无不满志以去。而伯凝有一隙之暇，则喜玩古董，葺园亭，种花木，讲论书画。更喜养鹁鸽，养黄头，养画眉，养驴马，斗骨牌，着象棋，制服饰，畜傒僮，知无不为，兴无不尽。其内弟督兵江干，伯凝为之措粮饷，校枪棒，立营伍，讲阵法。真有三头六臂，千手千眼，所不能尽为者，而伯凝以一瞽目之人，掉臂为之，无不咄嗟立办，则其双眼真可矐，而五官真不必备矣。

癸卯八月，以暴下之疾，遂至不起。举国之人，无不扼腕叹惜。惜之者曰：“使伯凝而具有双目，其聪明才略，不知奚似？”有解之者曰：“使伯凝而具有双目，其聪明才略，未必至此。何也？则以世人之具有双目者，比比皆是也，而能似伯凝者，则有几人也哉？”

兄岱曰：“余至云间，有唐士雅者，五岁失明，耳受诗书，不下万卷。其所著有唐诗解、人物考诸书，援引笺注，虽至隐僻之书，无不搜到。其所作诗文，则出口如注，而缮写者手不及追。尝谓余曰：‘某空有万卷，实不识丁⁴。使果有轮回，则某之下世，仍为不识一字之人，不其枉此一世哉？’余观其人，貌甚朴陋，闭户枯坐，无异木偶。其欲如吾伯凝之多材多艺，机巧挥霍，博洽精敏，盖万不及一者矣。故吾谓伯凝学问似左丘明，才识似晋师旷，慷慨侠烈似高渐离。咄咄伯凝，盖以一身而兼有之矣。”

【校】

¹正是 世说新语 任诞作“正自”。

²医荣丹方 文粃作“医案丹方”。

³不开 文粃作“不敢开”。

⁴实不识丁 文粃作“实不识一丁”。

【评】

“族祖汝方”二句：东桥第五子。

“贫薄无所事事”：前写奇穷，后写骤富，具见笔力。

“家居二十余年”：凡历纪年处，都有感慨。

“问名于大父”三句：史公手笔，入引胜轩说，如荆轲传之入国策。

“凡人果能痛饮”四句：莫能饮酒，却是真能读书，其义远矣。

十叔煜芳末段“侄岱曰”：传中写紫渊任诞，已添颊上三毫，论则据其长以扬之。

“止生一子”三句：此与紫渊传钟爱皆穷其所自成，甚矣，为父母者不得钟爱溺爱也。

“失声曰呀”：写燕客字字传神阿堵，奇绝妙绝！

弟萼末段“兄岱曰”：语皆隐隐落落，有多少怜惜燕客之意在。

“伯凝虽瞽”四句：写伯凝字字实，亦字字动。

“凡有病者”五句：济人利物之心如伯凝者，其庶乎？





余若水先生传





余若水先生，讳增远，有明 崇祯癸未进士。兄余武贞先生，讳煌，天启乙丑廷试第一人，为翰林修撰。若水筮仕得淮安 宝应知县，时东平伯 刘泽清驻匝淮安，强知县行属礼，若水不屈，莅任甫一月，即挂冠归。丙戌，我大清兵渡江¹，武贞先生渡东桥自沉死。若水悼邦国之云亡，痛哲兄之先萎，望水长号，誓不再渡，自是遂绝迹城市。

若水虽成进士，而家甚贫。敝庐三楹，与风雨鸟鼠共之。其旁僦田二亩，率其家人躬耕自食，常至断炊，妻孥晏如，亦无怨色。长吏多其义，因共就问之，亦罕见者，或拜门外以去。绍守道沈静澜，其故同年友也，自恃交谊，殷勤造请。称疾以辞。因直前托视疾，入门窥见若水卧绳床上，床上漏下穿，又有桯无脚，四角悉支败瓦。闻客入，欲起逾垣。静澜先已豫虑之，则要其同年四五人与俱往，见若水走匿床²，诸君即共前遮之，曰：“若水，人生会有交亲，子何避之深也？”若水曰：“我非避世鸣高者，顾自料福薄，不堪谐世，聊引分自安，长为农夫以没世足矣。今诸公赫然见过，将共张之，是使我避名以求名，非所愿也。”客皆班荆，主人墙隅烋烋然。客从而睨之，有一破甑在瓦垆上，炊未熟；架上又蒙戎练裙，如原宪衣，余即无有。客有壶箪，取之以进，为勉行二觞，强之亦不再举。客语及世事，俛若无闻，即间有问答，晴雨而已。日欲晡，辞客而退。明日具钱米往遗之，再三辞。以此诸长吏皆重违其意，亦未敢数造焉。不入城市者三十六年。岁庚戌，无疾而终。身无长物，友人醵钱以殓。有遗命葬于原隐之丁斗垄。

外史曰：“人臣称委质故主，回面而改向，非忠也。激愤而殉，以明节也。义卫志，智卫身，托农圃之弃迹，下可见故主，无辱先人。若余若水者足矣。然其节概为人所难及者，兄死止水，弟不渡河。一死于十五年之前，一死于十五年之后，俱不失为赵氏忠臣。而安心农圃，扼腕终身。呜呼若水！可以为难矣！”

【校】

¹大清 文粃无“大”。

²床 文粃作“状”。

【评】

“身无长物”二句：予选古今诗，得先生作，真能照耀两间，与日月争光。

传中字字实录，亦字字为先生写真，读之而先生之风泠泠袭人也。





鲁云谷传





会稽 宝祐桥南，有小小药肆，则吾友云谷悬壶地也。肆后精舍半间，虚窗晶沁，绿树浓阴，时花稠杂。窗下短墙，列盆池小景，木石点缀，笔笔皆云林、大痴。墙外草本奇葩，绣错如锦。云谷深于茶理，禊水雪芽，事事精办。相知者日集试茶，纷至沓来，应接不暇，人病其烦，而云谷乐此不为疲也。

术擅痈疽，更专痘疹，然皆以聪明用事。医不经师，方不袭古，每以劫剂臆见起死回生。人终疑其游戏岐 黄，不尊不信。故凡患痘之家，非极险极逆，时医之所谢绝者，决不顾吾云谷也。然云谷亦诊视灵敏，可救则救，不可救则望之却走，未尝依回盼睐，受人一钱。

性极好洁，负米颠之癖。恨烟，恨酒，恨人撷花，尤恨人唾洟秽地，闻喀痰声，索之不得，几学倪迂，欲将梧桐斫尽。故非解人韵士，不得与之久交。自小多艺，凡羌笛胡琴，凤笙班管，无不精妙，而尤喜以洞箫和人度曲。向与李玉成竹肉相得，后惟王公端与之合调，余皆非其敌手也。其密友惟陆癯庵、金尔和与余三人，非大风雨，非至不得已事，必日至其家，啜茗焚香，剧谈谑笑，十三年于此。

今年庚戌三月之晦，与癯庵饮谢纬止家，及散，犹畚土移花，夜则与范成之剪烛谈心，二鼓方寝。次日呼之不起，排阘而入，则遗蜕在床矣。余与尔和闻之惊诧，仓皇走视，痴植立，惝恍久之。谓生死大事，迅速若此，真如梦幻。痛悼不已，归坐山斋，忆其生平，遂为作传。夜静灯昏，觉有云谷在吾笔端，踽踽欲动。

张子曰：“云谷居心高旷，凡炎凉势利，举不足以入其胸次。故生平不晓文墨而有诗意，不解丹青而有画意，不出市廛而有山林意。至其结交良友，直是性生，非由矫强。数月前有客在座，命苍头取其所藏雪水煮茶，而大为室人所谪。云谷大怒，经旬不与交语。谓余弟道子曰¹：‘某以朋友为性命，乃欲绝我朋友，不若去此蠢妇！’只此一语，具见侠肠，是岂不读书不晓文墨之人，而能道此也哉？”

【校】

¹道子 原作“道之”，误，据文粃改。

【评】

笔笔皆云林、大痴。云谷，吾亦识之，此非谀词。





王谑庵先生传





山阴 王谑庵先生，名思任，字季重。年十三，即从漏衡岳先生馆于檇李 黄葵阳宫庶家。先生落笔灵异，葵阳公喜而斧藻之，学业日进。万历甲午，以弱冠举于乡，乙未成进士。房书出，一时纸贵洛阳，士林学究以至村塾顽童，无不口诵先生之文。及幼小题，直与钱鹤滩、汤海若争坐位焉。

先生初县令，意轻五斗，儿视督邮，偃蹇宦途，三仕三黜。自二十一释褐，七十二考终，通籍五十年，三为县令，一为司李，一为教授，两为臬幕，三为主政，一为备兵使者，直至监国，始简宫詹，晋秩少宗伯，而国事又不可问矣。五十年内，强半林居，乃遂沉湎曲糵，放浪山水，且以暇日，闭户读书。自庚戌游天台、雁宕，另出手眼，乃作游唤。见者谓其笔悍而胆怒，眼俊而舌尖，恣意描摩，尽情刻画，文誉鹊起。盖先生聪明绝世，出言灵巧，与人谐谑，矢口放言，略无忌惮。

川 黔总督蔡公 敬夫，先生同年友也，以先生闲住在家，思以帷幄屈先生，檄先生至。至之日，燕先生于滕王阁。时日落霞生，先生谓公曰：“王勃滕王阁序，不意今日乃复应之。”公问故，先生笑曰：“落霞与孤鹜齐飞，今日正当落霞；而年兄眇一目，孤目齐飞，殆为年兄道也。”公面赭及颈，先生知其意，襆被即行。

人有咎先生谑者，其客陆德先叹曰：“公毋咎先生谑，先生之莅官行政，摘伏发奸，以及论文赋诗，无不以谑用事。”昔在当涂，以一言而解两郡之厄者，不可谓不得谑之力也。中书程守训奏请开矿，与大珰邢隆同出京，意欲开采，从当涂起，难先生。守训逗留瓜州，而赚珰先至，且勒地方官行属吏礼，一邑骚动。先生曰：“无患。”驰至池黄，以绯袍投刺称眷生，珰怒诃，谓县官不素服。先生曰：“非也，俗礼吊则服素，公此来庆也，故不服素而服绯。”珰意稍解，复诘曰：“令刺称眷何也？”先生曰：“我固安阳状元婿也¹，与公有瓜葛。”珰大笑，亦起更绯，揖先生坐上座，设饮极欢，因言及横山。先生曰：“横山为高皇帝 鼎湖龙首，樵苏且不敢，敢问开采乎？必须题请下部议方可。”珰曰：“如此利害，我竟入徽矣。”先生耳语曰：“公无轻言入徽也。徽人大无状，思甘心于公左右者甚众，我为公多备劲卒，以护公行。”珰大惊曰：“吾原不肯来，皆守训赚我。”先生曰：“徽人恨守训切骨，思磔其肉，而以骨饲狗，渠是以观望瓜州，而赚公先入虎穴也。”珰曰：“公言是，我即回京，以公言复命矣。”当涂、徽州得以安堵如故，皆先生一谑之力也。

先生于癸丑、己未，两计两黜，一受创于李三才，再受创于彭端吾。人方耽耽虎视，将下石先生，而先生对之调笑狎侮，谑浪如常，不肯少自贬损也。晚乃改号谑庵，刻悔谑以志己过，而逢人仍肆口诙谐，虐毒益甚。

甲申之变²，弘光蒙尘，马士英称皇太后制，逃奔至浙。先生以书诋之曰：“阁下文采风流，吾所景羡。当国破众散之际³，拥立新君，阁下辄骄气满腹，政本自由，兵权在握，从不讲战守之事。而但以酒色逢君，门户固党，以致人心解体，士气不扬，叛兵至则束手无措，强敌来则缩颈先逃，致令乘舆迁播，社稷丘墟。观此茫茫，谁任其咎？职为阁下计，无如明水一盂，自刎以谢天下，则忠愤之士，尚尔相原。若但求全首领，亦当立解枢柄，授之守正大臣，呼天抢地，以召豪杰。今乃逍遥湖上，潦倒烟霞，效贾似道之故辙。人笑褚渊，齿已冷矣。且欲求奔吾越⁴，夫越乃报仇雪耻之国，非藏垢纳污之地也。职当先赴胥涛，乞素车白马以拒阁下。此书出，触怒阁下，祸且不测，职愿引领以待。”书传，人大快之。

北使渡江，人具牛酒，有邀先生出者。先生闭其门，大书曰“不降”。监国至越，请备顾问，仍以一席笑谈，遂致大位。江上兵散，屏迹山居。贝勒驻跸城中，先生誓不朝见，不薙发，不入城。偶感微疴，遂绝饮食。僵卧时，常掷身起，弩目握拳，涕洟鲠咽。临瞑，连呼“高皇帝”者三，闻者比之宗泽濒死，三呼“过河”焉。

论曰：“谑庵先生既贵，其弟兄子侄、宗族姻娅，待以举火者，数十余家，取给宦囊，大费供亿。人目以贪，所由来也。故外方人言王先生赚钱用似不好，而其所用钱极好⁵。故世之月旦先生者，无不称以孝友文章，盖此四字，惟先生当之，则有道碑铭，庶无愧色。若欲移署他人，寻遍越州，有乎无有也？”

【校】

¹安阳 文粃作“安杨”。

²甲申之变 文粃作“甲申国变”。

³国破众散 文粃作“国破众疑”。

⁴求奔 文粃作“来奔”。

⁵极好 文粃作“却极好”。

【评】

“俗礼吊则服素”三句：踢杀猢狲弄杀鬼，谑庵有此手段。

古人之能以谑用事者，惟东方曼倩与苏长公二人，一派机锋，纯出天趣，盖谑岂易言哉？陶庵以幻笔写谑庵，如东坡老 凤翔 东院观王摩诘画僧，残灯耿然，踽踽欲动，谑庵活矣！





张岱文集卷五





墓志铭





山民弟墓志铭

山民弟墓志铭¹





季弟名岷，字山民，岱父之幼子。先宜人怀妊甫六月，以大母朱太恭人寿日，手治殽核过劳，诞弟。弟逆生，俗言踏莲花生也，因呼之曰莲生。生时长不满尺，气息甚微。先宜人忧其弗育，且以幼子，故钟爱异诸儿。先大夫老于场屋，无意教子，致弟失学，弟发愤曰：“人也而可弗学？”遂私自读书，自经书子史以至稗官小说，无不涉猎。

吾辈皮相余弟未必能文，而弟随山东一试有司，遂补博士弟子，再试国学，竟以高等积分，不识其于何时留心举业，其备豫若此。又皮相吾弟未必能诗，而吾弟与曾鹤江、赵我法、娄孺子辈，私相酬和。其生平最喜谭友夏岳归堂集与陈木叔寒山集。所作古诗，深厚古拙，出入晚唐。在国学时，为大司成姜公 曰广、博士赵公维寰所深器。不识其何时摩仿古诗，其造诣若此。

且吾弟生也晚，越中好古收藏家，如朱石门舅祖、王瑞楼先生与余家葆生二叔，俱不及见。而吾弟尤精于古董书画，鉴赏精核，以青绿辨古铜，以包浆辨汉玉，以火色辨旧瓷，指点细微，真赝立见，不识其于何时讲求博古，其当行若此。吾弟恂恂示人以朴，而胸中大有经济。淮阳 史阁部 道邻知其能，遣官币聘，题授军前赞画，命县官敦促就道。吾弟见时大坏，不肯轻出，屏迹深山，致书却聘。亦不识其于何时揣摩时务，其确见若此。凡此数者，皆吾辈皮相山民未必能此，而吾弟当局临机，咄嗟立办，则不可测识之矣。

盖吾弟资性空灵，识见老到，兼之用心沉着。凡读书多识，不专而精，不骛而博，不钻研而透彻。见古书善本，必以重价购之，锦轴牙签，常满邺架。鉴别古玩，留意收藏，凡至货郎市肆，偶有一物，见其注目视之，必古质精款，规制出人，见无不售，售无不确。一物入手，必旦晚抚摩，光怪毕露，袭以异锦，藏以檀匣，必求名手，为之作铭。夜必焚香煮茗，挑灯博览，见诗文佳者，津津寻味，不忍释手。而尤于岱之拙作，见必击节赏之，评骘数语，必彻髓洞筋，搔着痛痒。家庭师友，当以吾弟为第一，而今亡矣。呜呼痛哉！

子镇择于腊月七日，葬于梅山之麓。老兄抆泪为之铭曰：“才而若拙，慧而若痴。在市廛而饶丘壑，以贫士而富鼎彝。呜呼欷歔！是惟梅山高士，可与把臂而同嬉。”

【校】

¹山民弟墓志铭 文粃作“季弟征君山民先生墓志铭”。

【评】

“生时长不满尺”二句：据山民后日观之，则虽长不满尺，已具剑拔十寻之势。

“夜必焚香煮茗”五句：亦蕴藉，亦透快，读者正宜于言外得之。





自为墓志铭





蜀人张岱，陶庵其号也¹。少为纨绔子弟，极爱繁华，好精舍，好美婢，好娈童，好鲜衣，好美食，好骏马，好华灯，好烟火，好梨园，好鼓吹，好古董，好花鸟，兼以茶淫橘虐，书蠧诗魔。劳碌半生，皆成梦幻，年至五十，国破家亡，避迹山居。所存者，破床碎几，折鼎病琴，与残书数帙，缺砚一方而已。布衣蔬食，常至断炊。回首二十年前，真如隔世。

常自评之，有七不可解：向以韦布而上拟公侯，今以世家而下同乞丐，如此则贵贱紊矣，不可解一。产不及中人，而欲齐驱金谷，世颇多捷径，而独株守於陵，如此则贫富舛矣，不可解二。以书生而践戎马之场，以将军而翻文章之府，如此则文武错矣，不可解三。上陪玉皇大帝而不谄，下陪悲田院乞儿而不骄²，如此则尊卑溷矣，不可解四。弱则唾面而肯自干，强则单骑而能赴敌，如此则宽猛背矣，不可解五。夺利争名，甘居人后；观场游戏，肯让人先？如此则缓急谬矣，不可解六。博弈摴蒱，则不知胜负，啜茶尝水，则能辨渑 淄，如此则智愚杂矣，不可解七。有此七不可解，自且不解，安望人解。故称之以富贵人可，称之以贫贱人亦可；称之以智慧人可，称之以愚蠢人亦可；称之以强项人可，称之以柔弱人亦可；称之以卞急人可，称之以懒散人亦可。学书不成，学剑不成，学节义不成，学文章不成，学仙、学佛、学农、学圃俱不成。任世人呼之为败子，为废物，为顽民，为钝秀才，为瞌睡汉，为死老魅也已矣。

初字宗子，人称石公，即字石公。好著书，其所成者，有石匮书、张氏家谱、义烈传、琅嬛文集、明易、大易用、史阙、四书遇、梦忆、说铃、昌谷解、快园道古、傒囊十集、西湖寻梦、一卷冰雪文行世。生于万历丁酉八月二十五日卯时，鲁国相大涤翁之树子也，母曰陶宜人。幼多痰疾，养于外大母马太夫人者十年。外太祖云谷公宦两广，藏生牛黄丸，盈数簏，自余囡地以至十有六岁，食尽之而厥疾始瘳。六岁时，大父雨若翁携余之武林，遇眉公先生跨一角鹿，为钱唐游客，对大父曰：“闻文孙善属对，吾面试之。”指屏上李白骑鲸图曰：“太白骑鲸，采石江边捞夜月。”余应曰：“眉公跨鹿，钱唐县里打秋风。”眉公大笑，起跃曰：“那得灵隽若此！吾小友也。”欲进余以千秋之业，岂料余之一事无成也哉！

甲申以后，悠悠忽忽，既不能觅死，又不能聊生³，白发婆娑，犹视息人世。恐一旦溘先朝露，与草本同腐，因思古人如王无功、陶靖节、徐文长皆自作墓铭，余亦效颦为之。甫构思，觉人与文俱不佳，辍笔者再，虽然，第言吾之癖错，则亦可传也已。曾营生圹于项王里之鸡头山⁴，友人李研斋题其圹曰：“呜呼！有明著述鸿儒陶庵 张长公之圹。”伯鸾，高士，冢近要离，余故有取于项里也。明年，年跻七十⁵，死与葬其日月尚不知也，故不书。铭曰：

穷石崇，斗金谷。盲卞和，献荆玉。老廉颇，战涿鹿。赝龙门，开史局。馋东坡，饿孤竹。五羖大夫，焉肯自鬻？空学陶潜，枉希梅福。必也寻三外野人，方晓我之衷曲。

【校】

¹其号 文粃作“其别号”。

²悲田院 文粃作“卑田院”。

³“既不能”二句 文粃作“既不能聊生，又不能觅死”。

⁴曾 文粃作“去年”。

⁵年跻七十 文粃作“年跻七十有五”。

【评】

“蜀人张岱”二句：先以八字提纲，余如风雨骤至，雷霆乍惊，纵笔一往。

“劳碌半生”二句：又以八字一截。

有七不可解：与嵇生“七不堪”又一手笔。

“任世人呼之”六句：一肚皮牢骚，总是不可一世。

“第言吾之癖错”二句：亦岘山立石之意，可传者甚多。

末段“穷石崇”：无限悲酸。张子真是无所不可，其自叙亦语语写神。然丈夫至此，如工部云“无处告诉只颠狂”而已。





姚长子墓志铭





姚长子者，山阴 王氏佣也。嘉靖间，倭寇绍兴，由诸暨掩至鉴湖铺。长子方踞稻床打稻，见倭至，持稻叉与斗，被禽。以藤贯其肩，嘱长子曰：“引至舟山放侬。”长子误以为吴氏之州山也。道柯山，逾柯岭，至化人坛。自计曰：“化人坛四面皆水，断前后两桥则死地矣，盍诱倭入？”乃私语乡人曰：“吾诱贼入化人坛矣，若辈亟往断前桥，俟倭过，即断后桥，则倭可禽矣。”及抵化人坛，前后桥断，倭不得去，乃寸脔姚长子，筑土城自卫。困之数日，饥甚。我兵穴舟窒袽以诱之。倭夜窃舟为走计，至中流，掣所窒，舟沉。四合蹙之，百三十人尽歼焉。乡人义姚长子，裹其所磔肉，虀葬于钟堰之寿家岸。无主后者，纵为牛羊践踏之墟，邻农且日去一锸，其不为田塍道路者几希矣。余为立石清界，因作铭曰：

醢一人，醢百三十人，功不足以齿。醢一人，活几千万人，功那得不思？仓卒之际，救死不暇，乃欲全桑梓之乡。旌义之后，公道大著，乃不欲存盈尺之土，悲夫！

【评】

盍诱倭入：兵略乃出一佣，为此日之当事耻。

是不可无此文传之。





周宛委墓志铭





余生平不喜作谀墓文，间有作者，必期酷肖其人，故多不惬人意，屡思改过，愧未能也。余老友周宛委先生去世，其公郎嘉绩，谓余与先生为文学知己¹，微余莫志其墓。余辞曰：“宛委先生，时在余目前，第恐落笔，又以唐突间得罪也²。”嘉绩曰：“藉先生虎头之笔，得为先人写照，幸甚！”

先生姓周，讳懋明，濂溪先生之后，郡司寇涵宇公，则先生父也。甫离襁褓，即以先生为司寇仲兄后。少即颖敏，异群儿，十八为日铸 董公馆甥。董公为越中名宿，弟子数百人，一时英俊，皆在其门。先生自负过高，目诸同门，少所许可。及试有司，以奇文见斥，遂罢弃举业，下帷稽古，涉猎群书，以此浪荡不羁，家业日落。先生益蹇傲佯狂，见人矫骇愕窒，如野鹿山鸡不可与接。家居无事，辄浩叹长吁，其一肚皮怨天尤人、磊砢不平之气，时时陡发不禁。其性火上腾，妒河中决。凡有著作，诗则昌谷之恼公，文则韩非之孤愤，赋则屈原之离骚。如笑如嗔，如嘲如詈，如断岩之猿咽，如绝壑之泉悲。后作史断一书，眼前之人，不足以供其唾骂，乃进而评骘千古。虽谋如孙武，智如诸葛，忠如文山，义如豫让，廉如伯夷，功业若光弼、子仪，先生洗垢吹毛，寻其瘢痣，热唱冷嘲，乞一生活地不可得。昔有柳先生 行九者，与徐文长先生评论古人，常恨孔明不善兵，历指可破魏擒操处，皆失著，至欲裂眦。及去，文长先生送之，扉半阖，睨而曰：“不道短柳九，办杀曹瞒。”闻者绝倒。先生之史断，其抉隐摘伏，大率类此。

先生幼弟允恒，余女倩也。余尝造其庐，先生见余至，必仓忙扶杖而来，袖其所著书，出以示余。余捧读之，皆残编断简，恶楮毛书，窜改涂抹，烟煤败黑，微有字形。余不能句。先生寻行觅字，为余诵之，读至刻画深沉，翻驳痛快，则握拳透爪，啮齿穿龈，嚄唶咨嗟，唾洟满面。听其奇论，真动地惊天，自午至酉，连读数秩，虽舌敝耳聋，不以为疲也。庚戌夏季，病剧且革，呼其长公嘉绩至前，手授数卷曰：“此吾遗文也，近世无知之者，留之后日，以待桓谭。”言毕遂瞑。

其友张岱曰：“先生著述盈笥，其所持论，皆出人意表。余独畏其舌锋犀利，饮其毒者，无不黧面折角。盖其笑则辅嗣，骂则灌夫，挝鼓如祢衡，击唾则曹操。如此异人，如此异才，求之天下，真不可无一，不能有二也。余尝谓先生位不偿德，命不酬才，王弇州著文人九命³，先生乃占其四，一贫困、二嫌忌、三偃蹇、四恶疾⁴。特以先生寿登七十，视履考旋，夭折、玷缺、刑辱、流窜、无终，皆所获免。而先生一事胜人，独曰有后。先生丈夫子三，皆负轶才，自能名世。老泉偃蹇，轼 辙补之，则先生一生愤懑抑郁之气，亦可藉此以稍杀矣。”余以此语下慰九原，遂拂石铭之。铭曰：

轩冕也而视如奴隶，英雄也而轻若儿稚，将相也而贱若狗彘。人则嗫嚅，尔惟诟詈。余之佩服先生，犹越王之式怒蛙也，惟取其气。

【校】

¹文学 文粃作“文字”。

²间得罪 文粃作“开罪”。

³王弇州 “弇”原作“庵”。 文人 王世贞弇州山人四部稿 艺苑卮言作“文章”。

⁴恶疾 世贞所谓“文章九命”指贫困、嫌忌、玷缺、偃蹇、流窜、刑辱、夭折、无终、无后，不含“恶疾”。

【评】

“余生平”六句：焉得人人如郭有道，方能无愧。

“凡有著作”四句：如此奇人，必须如此奇笔，才写得活见。

“虽谋如孙武”六句：引证妙绝。

“余捧读之”六句：语语逼真，妙从笔端分出。

“如此异人”五句：阳秋清妙。





跋





跋梅花道人画竹卷





古人自不可尽其伎俩。元季高人皆隐于画史，如黄公望，莫知其所终，或以仙去。梅道人 吴仲圭，自题其墓曰梅花和尚。后值兵起，以和尚墓独全。盖仲圭虽以笔墨自见，复时时韬晦，不使人尽知。今见此卷，方知其画竹之妙，又知其书法之精，如入龙宫海藏，宝母珠胎，无所不备。第少碧眼波斯，不能辨别之耳。

【评】

“元季高人”句：屠败中尚有异人，何况笔墨。

“如入龙宫”三句：写去地步便了。





题葆生叔画





葆生叔于万历乙巳年作此画，余甫九岁，今传世已六十四矣。而墨气淋漓，着纸犹湿，重岚叠嶂，于雨后观之，方尽其妙。

【评】

语不在多。





跋王文聚隶书兰亭帖





黄山谷曰：“世人但学兰亭面，欲换凡骨无金丹。”盖讥世之临摹禊帖，皆仅得面庞，而未得其精髓也。余友王文聚，为右军四十二代孙，楷法既精，复长汉隶，乃以蔡中郎石经笔法，为兰亭开一生面，银钩铁勒¹，古劲无比。若论其秀颖之气，则仍是黄庭经、笔阵图所夺舍投胎者也。譬之祖父相貌，其子孙肥痴羸瘦，或有不同，而至审其骨格规模，未有不相肖者也。昔人云：“公侯之家，必复其祖。”则文聚另具肉身，犹思剔骨还父。

【校】

¹铁勒 文粃作“铁画”。

【评】

“譬之祖父相貌”三句：是真可与论书，刻舟求剑，陋矣！





跋祁止祥画





士人作画，当以草隶奇字之法为之，树如屈铁，山如画沙，绝去甜俗蹊径，乃为士气。止祥仿仲圭画，点画间笔笔有行草书意，盖取法仲圭，而又能解脱绳束，真是透网金鳞，令人从何处捉摸。





跋蓝田叔米家山





崇祯甲申，余在淮上，与王宗伯 觉斯同至武林，舟中讲究书画。见余所携箑，为蓝田老所作米家山，重峦叠嶂。宗伯取快刀斫其上截，而以淡远山易之，更觉奇妙。因道米敷文居京口¹，见北固诸山，与海门连亘，取其境为潇湘白云卷。盖谓得其烟云灭没，便是米家神髓也。

【校】

¹居京口 “口”原作“心”，据文粃改。

【评】

“宗伯取快刀”三句：自宜去其一截。

“因道米敷文”四句：妙手。





题仲叔画





余叔守孤城，距贼垒三十里，有故人缒城来访。余叔多其高义，就灯下泼墨作山水赠之¹。此二事，皆非今人所有。故此画皴法如猬毛倒竖，棱棱砺砺，笔墨间夹有剑戟之气。

【校】

¹泼墨作山水赠之 文粃作“泼墨作重峦叠嶂图赠之”。

【评】

“余叔守孤城”三句：此便带一幅画来矣。

“故此画”三句：此与东坡为卓契顺写归去来辞同趣，作者为能写出。





跋张子省试牍三则





刻张子遗卷，非怪张子之不遇也，欲以明张子之不遇，张子自有以不遇之也。区区帖括家，为地甚窄，乃欲以太古篆作霹雳文，非李贺通眉长爪，能下榻便拜乎？刻成，张子持以示余。余读毕，张口而不能翕，曰：“此不是试官考童子文，乃童子考试官文也。”闻者大噱。

【评】

“此不是试官”二句：此亦千古奇谈。





其二


笔笔存孤异之性，出其精神，虽遇咸阳三月火，不能烧失。龙醢而漦变，龟锯而甲灵，借兄淹蹇，以昌此文。





其三


读张子文，胸中猿咽，指下泉悲，不作眼前卫玠，欲问后世子云。扎茁辣刷，理自因之，复何怪焉？余语子省：“扬子作太玄经，只自问玄不玄已耳，安问桓君山不桓君山耶？”

【评】

“余语子省”四句：作文应具此识。

总评：三跋愈出愈奇，笔蠕蠕动，如何忍得？





跋寓山注二则





寓山作记、作解、作述、作涉、作赞、作铭者多矣，然皆人而不我，客而不主，出而不入，予而不受，忙而不闲。主人作注，不事铺张，不事雕绘，意随景到，笔借目传，如数家物，如写家书，如殷殷诏语家之儿女僮婢。闲中花鸟，意外烟云，真有一种人不及知而己独知之之妙，不及收藏，不能持赠者，皆从笔底勾出。如苏子瞻 凤翔寺观王摩诘壁上画僧，残灯耿然，踽踽欲动，非其笔墨之妙，特其闻见之真也。区区门外汉，何足以深语。

【评】

“闲中花鸟”六句：真得行云流水之妙，子瞻不是过也。





其二


古人记山水手，太上郦道元，其次柳子厚，近时则袁中郎。读注中遒劲苍老，以郦为骨；深远冶淡，以柳为肤；灵巧俊快，以袁为修目灿眉。立起三人，奔走腕下，近来此事，不得不推重主人。

【评】

“读注中”六句：数言评尽。





跋徐青藤小品画





唐太宗曰：“人言魏徵崛强，朕视之更觉妩媚耳。”崛强之与妩媚，天壤不同，太宗合而言之，余蓄疑颇久。今见青藤诸画，离奇超脱，苍劲中姿媚跃出，与其书法奇崛略同，太宗之言为不妄矣。故昔人谓“摩诘之诗，诗中有画；摩诘之画，画中有诗”。余亦谓青藤之书，书中有画；青藤之画，画中有书。

【评】

“今见青藤诸画”五句：了了见异。





再跋蓝田叔米山





画米家山者，止取其烟云灭没，故笔意纵横，几同泼墨。然不知其先定轮廓，后用点染，费几番解衣盘礴之力也。昔之善书者，谓忙促不及作草书，政须解会此意。

【评】

“昔之善书者”三句：妙语。





跋可一云林笔意





画家有皴法染法，如塑工增塑佛像，点染补缀，增一笔有一笔之妙。若云林笔意，则萧疏懒散，用笔如斧，用墨如金，佛家所谓减塑也¹。展卷观摩，当想见其毫端珍惜。

【校】

¹佛家所谓减塑也 “减”原作“灭”，误。本集与王白岳“如良工以栴檀减塑佛像”正作“减”。

【评】

佛家所谓减塑也：惜墨是画家妙诀。





跋蓝田叔枯木竹石





黄大痴九十，而貌如童颜，米友仁八十，而神明不衰，谓其以画中烟云供养也。蓝田叔年至望八，其画枯木竹石，笔力愈老愈健，盖得力于服食烟云者，应亦不少。

【评】

“盖得力于”二句：此老怕在阿堵中。





跋可上人大米画





天下坚实者，空灵之祖，故木坚则焰透，铁实则声。可一师最喜宋画，每以板实见长，而间作米家¹，又复空濛荒率，则是其以坚实为空灵也。与彼率意顽空者，又隔一纸。

【校】

¹米家 文粃作“米家山”。

【评】

“每以板实见长”：恐此二字要真。





跋谑庵五帖





天下之有意为好者未必好，而古来之妙书妙画，皆以无心落笔，骤然得之。如王右军之兰亭记、颜鲁公之争坐帖，皆是其草稿，后虽摹仿再三，不能到其初本。今观谑庵五帖，皆陆癯庵见其醉中属草，就手攫得之者也。纬止珍爱，亦如萧翼赚出兰亭，掩藏疾走。试展卷开看，亦见山花能遍地发否？

【评】

“就手攫得之者也”：不是教人攫，正力写王帖之妙。





铭





木犹龙铭





夜壑风雷，神槎化石¹。海立山奔，烟云灭没。谓有龙焉，呼之欲出²。

【校】

¹神槎 陶庵梦忆 木犹龙作“神骞”。

²欲出 陶庵梦忆 木犹龙作“或出”。

【评】

“谓有龙焉”二句：神奇语。





又铭





扰龙张子，尺木书铭。何以似之？秋涛夏云。

【评】

“秋涛夏云”：美名。





小研铭





入溪山，坐清樾。携尔来，志日月。

【评】

“志日月”：何必多。





修改宋研铭





服则乡，而貌则古。譬诸孔子，少居鲁，衣逢掖之衣，长居宋，而冠章甫。

【评】

“服则乡”二句：说去令此砚声价自高，其于改字尤入神妙。





紫袍玉带研铭





碔也藏玉之理，石也发水之光，砚也乃具人之冠裳。譬犹范也，腰有鞶带，是为蜂王。

【评】

“碔也藏玉之理”三句：落笔便自佳妙。





小研铭





薄如叶，赤如柿。郑虔学书，用以为纸。

【评】

“郑虔学书”：轻妙。





松节研铭





山川瑶，冰雪力。肘后风雷，老松化石。

【评】

“肘后风雷”二句：磊落自喜。





又铭





出山泽，成龙文。前黄石，后赤松。

【评】

张子自为像赞。





瓷壶铭

山民于市儿手攫得一壶，款式高古，余把玩一载，始得铭之。





沐日浴月也，其色泽。哥窑 汉玉也，其呼吸。青山白云也，其饮食。

【评】

铭亦强而铭之，令人于言外遇之也。





耶子冠铭





苏子椰杯，即以覆首。学彼陶潜，葛巾漉酒。

【评】

雅致。





竹皮冠铭





古者以冠，用夏变夷。不忘汉制，故用竹皮。

【评】

以十六字存万古衣冠。





石皮研铭





有石有石，存皮若何，笔攻墨守，弃甲则那。

【评】

古。





又铭





皮则不刊，骨则不斫，言念君子，尚宝其璞。

【评】

厚。





小研铭





左思作赋，门庭藩溷，皆著笔札。研薄如纸，以便于挟。

【评】

古逸。





残铜水中丞铭

大父所遗





虽戕口，不起羞。虽折足，不覆。点点滴滴，毋忘手泽。

【评】

古朴妙远。





谢纬止研山铭





米颠石，具丘壑，有云烟，无斧凿。袍笏拜之，公曰“诺”。





松橛研铭





老龙鳞，在松橛。谁著书，多岁月。

【评】

深。





刘云研铭





泰山云，奔如马。不崇朝，雨天下。

【评】

有身分。





又铭





芒 砀云，归刘氏。君子得之，昌其文字。

【评】

巧而厚。





只履研铭





遇黄石，授素书。孺子可教，圯桥进履。

【评】

遇黄石：恰好。





又铭





匪革则石，匪凫则舄。仙吏朝天，几几斯翼。

【评】

意旨深远，语皆巧合。





端研铭





润如玉，能发墨。面无鹧斑，而眸无鸲鹆。此石瑶也，而近乃出端族。

【评】

人钦其宝，却令人无得名之，彼皮相者鲜不失之矣。





莺研铭





莺石研，以米名。画朱竹，写黄庭。配松雪，管夫人。

【评】

韵。





又铭





出奁匣，付侍鬟。勿谓黛浅，中有远山。

【评】

韵。





宋研铭





拙则厚，朴则寿。梦涤锦江，砂文篆籀。

【评】

宗老用典都有红炉点雪之妙。





龙泉窑鱼耳炉铭





枫冷吴江，秋水澄碧。其口淰淰，其耳湿湿。谓有鱼焉，呼之欲出。

【评】

轻利。





章侯竹臂阁铭

画松化石钩勒





松化石，竹飞白。阁以作书，银钩铁勒。谁为为之？章侯笔。

【评】

不衫不履。





又枯木竹石臂阁铭





枯木竹石，雪堂 云林。迟笔如铁，惜墨若金。用以作字，阁臂沉吟。

【评】

写神。





定窑莲子杯铭





玉吾属，莲吾族。伶酒羽茶，惟尔所欲。

【评】

洒洒。





白定葵花水中丞铭





水得臣心，葵得臣貌。

【评】

深厚。





宣窑茶碗铭





秋月初，翠梧下，出素瓷，传静夜。

【评】

清远。





宝瓶研铭





口戕口，在管城。古君子，守如瓶。

【评】

好！





天石研铭





但曰玉，尔不服。攻隃糜，则尔独。

【评】

一陈仲子怎作得大司农，作者具官人手段。





竹臂阁囊铭





玉有璞，竹有箨。君子师之，示人以朴。

【评】

深厚。





为赵我法铭杖





度索度索，挟杖而噱。人或笑之，则应曰：“余武人也。”凡遇赋诗，则横之如槊。

【评】

妙！妙！





为陆癯庵铭杖





君所嗔，借人力。杖于家，过七十。

【评】

有骨。





又为赵我法铭杖





坐勿肯坐，卧勿肯卧。步履如飞，有杖则荷。如言尔杖国之年也，则唾。

【评】

二铭都画出杖主人，非写杖也。





夔龙研铭





肤寸云，兴麋隃，不崇朝，遍区宇。诚盛世之夔龙也，帝曰：“俞汝霖雨。”

【评】

如王 谢子弟，无往不佳。





龚春壶铭





古来名画，多不落款。此壶望而知为龚春也，使大彬冒认¹，敢也不敢？

【校】

¹冒认 原作“骨认”，据文粃改。





二十八友铭

并序





陶庵曰：庐陵嗜奇，六一为号。老铁好古，七客著名。余家旧物，失去强半。而余尚识其姓氏，如得故友，故曰友也。

【评】

“如得故友”二句：友也者，友其古也。





雨花石铭 大父收藏。雨花石，自余祖余叔及余，积三世而得十三枚，奇形怪状，不可思议。


怪石供，将毋同。





研山铭 二酉叔收藏。层峦叠嶂，方坛髻螺，罔不毕具，而灵璧之产，尤难于雏瘦。


来米岳，无斧凿，余见则攫。





兰花小厂盒铭 大父收藏。蒸饼盒，重枝叠叶，铁画银钩，永乐厂造。


匪木匪石，珊瑚琥珀。





白定炉铭 二酉叔收藏。白定炉，松文惨澹，嘉禾项墨林以五百金售之，二叔辞以殉葬。


五百缗，岂余诳？固辞之，以殉葬。





小美人觚铭 二酉叔收藏。汉铜小美人觚，长尺有三寸，半截花纹，浑身翡翠。


觚不觚，翡翠之都。





哥窑卮铭 二酉叔收藏。哥窑卮，傍着一把，如竹箨初解，大块冰裂。


于箨于箨，其光在弱。

【评】

其光在弱：弱字神理尽出。





哥窑髻瓶铭 二酉叔收藏。髻瓶，高六寸许，下截如纸堆，而色泽浏漓，入手欲堕。


持之弗易，一跌百碎。

【评】

妙语放参。





碧玉簪铭 尔蕴叔收藏。西碧水料簪，长三寸许，遍体文螭，上有“言念君子，温其如玉。陆子冈制”阳篆文十二字。


不我丑，伴白首，是我结发之友。





宣铜象格炉铭 尔蕴叔收藏。象格炉，妙在不高而浅，浑身韵色，熟落无比。


盘根错节，正而不谲。

【评】

匪以肖炉，直肖作者之质。





哥窑印池铭 尔蕴叔收藏。印池，纵二寸，横寸半，处州色，而纹片疏爽。


观其纹片，自不能贱。





晋唐小楷铭 尔蕴叔收藏。晋唐小楷十八本，王麟洲先生所集，摹拓之精，的系贞观。


纸与墨与拓之精，呜呼古人。

【评】

“呜呼古人”：嗟叹不尽。





茶条杖铭 陶庵收藏。茶条杖，浑身轮囷，而足下稍蹩。


自蹩躠扶，人蹶尔拙。

【评】

“人蹶尔拙”：妙处在拙。





断纹古琴铭 陶庵收藏。断纹之妙，棱棱如剑锋，毫发不。


吾与尔言，尔亦予诺。





宣德填漆盒铭 陶庵收藏。宣德盒，脱尽漆木之气，上有昙花，赤如珊瑚，绿如祖母。


层复层，既鲜且明。

【评】

“既鲜且明”：既字且字，从复字中生出，妙可想矣。





羊脂玉鲲鹏图书匣铭 燕客收藏。紫檀匣，胞浆甚古，玉刻鲲化为鹏，蹴浪如雪。


赞尔曰雪，尔犹不屑。





吕文安糕拙研铭 燕客收藏。糕拙研，甚浑朴，池开一锭墨，着墨处稍涌起一痕。


磨棱倒角，尔只一朴。

【评】

“尔只一朴”：妙在朴，而能隽。





吕吉士汉玉昭文带戒尺铭 燕客收藏。昭文带，如一块腊猪肉，皮中多血皴，光润异常。


非敢为佞，汉玉之圣。





杨繇之三弦子铭 燕客收藏。弦子，出范昆白手，檀干蛇蜕精绝，燕客以文犀作珍，汉玉作把，遂享重名。


华其饰，是范昆白乃直。





钱子方古镜铭 道子收藏。素秦驼，厚半寸，浑身水，古署曰“寒潭秋月”，有紫檀架，以汉玉嵌之。


婆娑婆娑，稍有弇阿，照胆则那。





李锦城龚春台铭 道子收藏。泥细如面，出款卓荦，气楼一耸，大非今人所及。


诸妙毕备，惭愧惭愧。

【评】

惭愧惭愧：无以形容，以惭愧了之而已，入神。





定窑水中丞铭 道子收藏。水中丞，是石门舅祖家藏，的是定窑，而火色未去，人多疑之。


出世数百年也，而火色未去，譬如老年人尚性气¹。

【校】

¹尚性气 文粃作“尚有性气”。

【评】

神物偏以此疑遇识者，自有真赏，可云妙鉴，奇绝！





宣铜反复莲花水盂铭 道子收藏。乌斯藏物，其质其色之妙，认宣铜者，此是对牌。


水火可入，不失其色。





白瑛石铭 山民收藏。石棱如刀环相比，遍体雪痴，不灵不动。


决不似玉，我自落落。

【评】

此狂狷所以为圣人所取，若乡愿似是，则称贼矣。





大绳耳分裆宣铜炉铭 山民收藏。炉口甚宕，肚囊一束，无限筋节，非甘文台、施银匠辈所能梦见。


宽而不拓，囊而不落，此宣炉之忖度。





白定研头瓶铭 山民收藏。瓶甚波俏，意在减省，惜料如金。


何以立定窑之品，惟其省。





石皮研铭 山民收藏。天然糕拙研，旁带松皮，肉地细润，而发墨如砥。


内马肝，外犀革，此谓研皮，不裹痴骨。

【评】

隽永。





官窑分裆铜炉铭 山民收藏。粉白地海棠花，口下分裆，如三桃鼎立。


其色萼萼，其光濯濯，呼桃则诺。





王二公徐氏家藏壶铭 山民收藏。肉眼视之，未免浇薄，而气厚质坚，盖如铁响。


硗硗壳壳，其气不薄。

【评】

总评：读二十八友铭，宁特肖质，正复言外有意，与古尧诫及帝王诸铭何异。





赞





准提菩萨赞

准提菩萨赞¹





佛现神通，一十八臂。既得器用，还为器滞。闲着双手，反得如意。结印在空，如月印地。大地山河，两手握住。

【校】

¹赞 原作“颂”，与本卷所标文体不合，径改。

【评】

“既得器用”二句：超悟解脱。





汉前将军关侯赞





繇大将军而得度，现帝王身而说法。其义在髯，其忠在颊，其忧在眉，其怒在发。虽以武夫，克配圣贤。且以杀人，得证菩萨。

【评】

总见神灵之所以为大。





梓潼帝君赞

梓潼帝君赞¹





孝友文章，主持风雅。席帽白骡，游行华夏。彩笔簪缨，尽归陶冶。兵气纵横，文星退舍。太史龙门，走问牛马。学彼顽童，装聋做哑。

【校】

¹潼 原作“橦”，误，径改。

【评】

“学彼”二句：妙句，自为写照。





又赞





七十化身，璇玑再造。去簪而缨，改冠而帽。大人君子，变虎变豹。五星聚斗，光乃四照。文锦既成，虽丑登庙。

【评】

庄雅。





白衣观音赞

并序





岱离母胎，八十一年矣。常常于耳根清净时，恍闻我母念经之声，盖以我母年少祈嗣，许念白衣观音经三万六千卷也。故岱生时遂有重胞之异，此经声是胎里带来，虽遭劫火，烧之不失也。于是焚香顶礼，作白衣大士赞，曰：

鹰以胎教，自抛其卵。螟以声教，赢遂肖我。胞里闻经，八十一祀。一闻母声，一见我母。振海潮音，如雷灌耳。

【评】

“振海潮音”二句：几于视无形、听无声矣。





题我法方朔于今再见图





于思方朔，颜丹睛绿。所索者长安之米，所饱者侏儒之粟，所攫者王母之桃，所遗者细君之肉。人谓将军，不负此腹。

【评】

趣事话尽。





自题小像





功名邪落空，富贵邪如梦，忠臣邪怕痛，锄头邪怕重，著书二十年耶而仅堪覆瓮，之人邪有用没用？

【评】

读此题有慨简兮之诗。





周戬伯像赞





有东坡之文章，而世不之忌；有步兵之放达，而众不之异；有文山之声伎，而人不之议。盖人皆着其迹也，而先生只嗅其气。故余谓先生，下可以陪悲田院乞儿，上可以陪玉皇大帝。

【评】

说得此老深深，亦超超，末借子瞻语，移来便是家常，妙绝妙绝！





张子像赞





书五车，才八斗。云梦在胸，若耶在手。愉色婉容，醇然如酒。貌子旉者，其见子旉于菽水承欢，而上事其八旬之母。

【评】

传神之笔，乃在赞手。





王季重先生像赞





拾芥功名，生花采笔。以文为饭，以奕为律，谑不避虐，钱不讳癖。传世小题，幼不可及。宦橐游囊，分之弟侄。孝友文章，当今第一。

【评】

“谑不避虐”二句：此语写照。





陆德先像赞





谑庵任诞，德先牢骚。水乳自合，遂与定交。两人名起，磔磔云霄。则德先真英雄也，而能为魏武捉刀。





伯凝弟抚琴图赞





金玉尔音，珪璋而相。两耳耽耽，气宇遒上。腹笥便便，诗书跌宕。胸中惟古圣贤之与俱也，而目前之人不足以当其一盼。昔以其学富五车也，则以为作左传之丘明；今以其精警六律也，则以为听濮音之师旷。

【评】

“胸中惟古”二句：思之哑哑。





季弟山民像赞





身在朱门邪，而神游岳 渎。迹混市廛邪，而胸存松鞠。貌若仙人耶，而心持金粟。其所嗜好邪，米颠石，子猷竹，桑苎茶，东坡肉。其所住家耶，舟居非水，而陆处非屋。之人耶不俗。

【评】

是肖山民。





燕客三弟像赞





介甫执拗，郅都暴虐。始慕横财之燕公，后羡骤贵之桂萼。人称为丘壑中之秦皇也，剩水残山，任其开凿；又称为古董中之桀 纣也，汉玉秦铜，受其炮烙。其任性乖张，恃才放纵，而终及于祸也。不为博物之茂先，则为伐山之康乐。

【评】

字字刺骨，活活有一燕客在吾目前，妙手，辣手。





钱充符像赞





山水有情，金石有味，松柏有心，兰桂有气。孝友文章，乐只岂弟。与公瑾交者，如饮醇醪，不觉自醉。

【评】

“山水有情”四句：立言自醇。





冰雪大师像赞





香之妙，妙在无；烟泉之妙，妙在无味。龙入石而不知，鱼狎水而不去。故吾师之得悟道于双松也，而双松无树。

【评】

“故吾师”二句：己核玄玄。





言冲之像赞





医则鹊，地则璞。公皆自许，而人不之诺。曾夸得地，而余言凡地皆发子孙，而公独发祖宗也，乃得袭守祠于孔门之文学。

【评】

“而余言”二句：奇想妙句。





蝶庵题像





嗟此一老，背鲐发鹤。气备四时，胸藏五岳。禅既懒参，仙亦不学。八十一年，穷愁卓荦。水到渠成，瓜熟蒂落。沉醉方醒，恶梦始觉。忠孝两亏，仰愧俯怍。聚铁如山，铸一大错。





水浒牌四十八人赞





托塔天王晁盖


盗贼草劫，帝王气象。





呼保义宋江


忠义满胸，机械满胸。





行者武松


人顶骨，一百八，天罡地煞。





短命二郎阮小五


仇首既得，玩之不释。





活阎罗阮小七


蓼儿洼，碣石岸，惟鱼鳖是见。





美髯翁朱仝


美髯翁，释曹操，走华容。





病尉迟孙立


百战百胜，谥曰鄂尔，其后身当不错。





双鞭呼延灼


公侯之家，必复其祖。





花和尚鲁智深


和尚斗气，皆其高弟。





青面兽杨志


花石纲，生辰纲，予及女偕亡。





黑旋风李逵


面如铁，性如火，打东京，只两斧。





一丈青扈三娘


娘子军，锦伞套，著者莫笑。





两头蛇解珍


断竹续竹，飞土逐肉。





霹雳火秦明


于思于思，弃甲复来。





智多星吴用


网虎者，步步松，步步急。诸葛 曹瞒，合而为一。





入云龙公孙胜


松文剑，出雷电。





插翅虎雷横


救吾母，杀一狐，胜杀四虎。





急先锋索超


周公斧，召公钺，谁敢亵越。





九纹龙史进


有高手，愿为牛马走。





小旋风柴进


孟尝好客，其族几赤。





混江龙李俊


有民人，有土地，大伙并，不若小结义。





大刀关胜


作者奇异，刻画关帝。





浪子燕青


有其胆智，无其精细。





小李广花荣


广射虎，荣射鸟，其至尔力中乃巧。





双枪将董平


两股明枪，不使暗箭。





神机军师朱武


棋下于局，杀气满腹。





没羽箭张清


唐琦石，忠于宋。满地皆是，人不能用。





赤发鬼刘唐


尔则赤发，见蓝面则杀。





神医安道全


能杀人，能活人。





母大虫顾大嫂


既为虎，复为母，毒如蛊。





金枪手徐宁


一勾一搭，徐宁枪法。





鼓上蚤时迁


其亡其亡，入我室，登我堂，颠倒我衣裳。





浪里白跳张顺


苕溪水涨，逆流而上。





双尾蝎解宝


尔有母遗，是狄梁公姨。





金眼彪施恩


快活林，复霸业，能交人于缧绁。





玉麒麟卢俊义


不敢轻诺，平分水泊。





豹子头林冲


小夺泊，唐之李 郭。





矮脚虎王英


王矮虎，性粗卤，借尔娄猪，定吾艾豭¹。

【校】

¹豭文粃作“嘏”。嘏，赐福，与“虎”、“卤”、“猪”叶韵。





震天雷凌振


霹雳手，沙飞石走。





混世魔王樊瑞


五雷玄妙，此子可教。





扑天雕李应


一刺客，二游侠，三货殖，至尔身则一。





神行太保戴宗


朝苍梧，暮碧落。





拼命三郎石秀


战战兢兢，谁肯拚命？





母夜叉孙二娘


击晋鄙，如豚羖，惟是屠者，其养可取。





病关索杨雄


天生杨雄，以友为命。妇人之言，慎不可听。





没遮拦穆弘


出吾跨，揭扬一霸¹。

【校】

¹“出吾跨”句：文粃作“出吾胯，揭阳一霸”。





没面目焦挺


投身水国，倒有面目。





圣手书生萧让


笔毫茂茂，陷水可脱，陷文不可活。

【评】

总评：妙合，却似昔人先为代笔。于四十八人，但一落笔，便刻画入髓，毛发都动。近代才子为之，未必能此，未必能此。





张岱文集卷六





祭文





祭少师朱恒岳公文





殷际中兴，鬼方滑夏。周当共和，淮夷鲠化。钺弓矢，天讨勿赦。召虎 甘盘，崛起其下。公蚤释褐，久为循吏。处处思之，岘山堕泪。藩宣蜀 岷，方安其位。变起仓卒，乃御魑魅。公之勋业，自在鼎彝。肱股既竭，身死边陲。古名将相，堪与齐驱。公之福德，则远过之。

成都一郡，死守睢阳。罗雀掘鼠，增垣浚隍。孤城失守，中丞被创。公也独异，不失封疆。蔺囚负固¹，滇池 孟获。七纵七禽，视如几肉。武侯天威，南人慑服。公也独异，一战即服。充国屯田，瓯窭丰穰。用佐军输，蓘藨鞅掌。老将远谋，零稽颡。公也独异，不动公帑。水西倾巢，伏波 交趾。马革裹尸，男儿愿止。马援丧归，后车招訾。公也独异，不载薏苡。坐镇天南，安危所系。垂二十年，功存带砺。汾阳居之，不胜绮丽。公也独异，不畜声伎。

伏波 诸葛，功在剑南。峨嵋嵲屼，瞿塘深湛。蜀之二杰，得公而三。浙有留侯，青田 诚意。忠肃再造，新建禽伪。半壁龙川，谁立汉帜。三大功臣，得公而四。方藉匡襄，奠安社稷。扬我国威，施及蛮貊。

胡天不造，夺我忠贞。大星一陨，枥马皆惊。祁山不出，谁救苍生。减膳撤乐，哀动殿廷。吾辈悲思，匪为私戚。梁木其萎，为天下惜。才非吉甫，难书公绩。譬若蚊虻，以撼霹雳。公之功烈，如岳如嵩。公之遇合，非罴非熊。有志之士，愿拜下风。良金写像，世世祀公²。

【校】

¹囚 文粃作“酋”。

²世世祀公 文粃下有“呜呼尚飨”。

【评】

少师故是千古伟人，宗老笔笔写出，然皆为实录。所云郭有道碑，当者与作者，皆无愧也。





祭外母刘太君文





岁崇祯戊寅夏四月，余外母刘太君病剧。其子倩张岱为之求医药，俱不疗；为之祷于社，祷于东岳之神，俱不见格。不幸于二十日诀而瞑，弥留五昼夜，而溘焉气尽。

岱躬视含殓，哀号痛裂，呜咽不能出一语。逮至十四日，是五月之九日矣，于是先一日，延僧至灵寝，礼水忏十二部，以资冥福。会薄治牲醪¹，率女及外孙外孙女，为文以哭之，曰：

岱自痛别我母十有九年，而恃有我外母在，鞠育之犹母也，教训之犹母也。鞠育之而恐任余性，教训之而恐伤余意，其委曲而详慎之犹母也。至今日吾外母死，而岱之母道绝矣。则岱之母不幸死于十九年之前，而死于余外母之死日，是余母与外母交丧矣。故岱之痛外母，一如痛岱之母，而岱思苦筋骨以报外母至死，一如报岱之母。而今兹不能，则有五内痛裂，抱恨终天，一如思岱之母，哭岱之母而已。

吾外母虽生华屋，其生平丁骨肉之戚，抱零丁之苦，自为女，为妇，为媳，为母，为姑，未尝履一日之顺境，专一日之安闲，六十年来，计其开笑口者，指不能三四屈，而余皆其悲思揽涕之日矣。十六字余外父，二十七而遂称未亡人。事十一年积疴尪羸之夫，奉三十七年严厉琑屑之舅，抚三十三年髫遗腹之孤，其间苦情百出，如吞炭吮瘏，无可告语。而耳又重听，见人眉目气色，辄自揣摩忖度，至废寝食，其苦又百倍常人。外父殁后，所倚以为命者，上则生父王镜石先生及母王太君，下则一儿二女及二女倩而已。乃天不慭遗一老，镜石先生痛罹水阨，而王太君性极褊急，家人至难与言。余外母迎养十五年，百计将顺，而诟谇甘之，寻亦以病夺。而长女及女倩又相继夭折，骨肉零星，在十去五，其痛心何如！而不肖岱头颅如许，无尺寸竖立，食指百人，颇蒙母虑²。更有一事，其所朝夕凝盻者，愿得一孙，以下报宣武，乃麟定尚艰，愁眉勿展。则是终母之身，其忧勤辛苦，求似一监门老妪，骨肉团聚，子孙盈前者，尚不可得，矧望其他耶？今且终母之身，百苦备尝，而卒遘蛊疾，竟以苦死，其可伤孰甚耶？

外母性坚忍，待家人子侄，一以慈惠。昔为方伯公理家政，凡方伯公之诸弟若侄，有匮乏辄周其急，而缙绅先生之以孝友著者，必首推方伯公。自外母致家政，而庭除自无闲言。则其所以曲体尊人，加惠子侄，有所以助成之者，一妇人力也。素性笃孝，方伯公留心于竹头木屑，有陶晋公之风，凡其一楮一箑，决不敢轻以予人。曾忆余少时，偶见所藏黄慎轩墨迹甚富，余乞一帧，而母不之许，他可知已。见亲戚故旧，一以和煦迎之，使人皆饱德而去。故死之日，奔走哭者，无不尽哀，而至有言“自太孺人死，而此路从此可绝矣”。吾外母得此一言，其亦可以瞑矣。

嗟嗟！旁人有哭之哀者，不必其子与媳也；道路有称其贤者，不必其亲与戚也；空言有佩其德者，不必其施与积也。若岱则何以颂吾母哉？岱今则谓终母之身，其为女孝，为妇贞，为媳慎，为母辛，为姑惠，有数者，虽百苦备尝，亦可以含笑入地矣。然则生平丁骨肉之戚，抱零丁之苦，未始非天之所以玉成吾外母也。呜呼尚享！

【校】

¹会 文粃作“届日”。

²蒙 文粃作“萦”。

【评】

“其痛心何如”：真可痛哭流涕，以妙手写真情，字字足引悲风。

韩昌黎祭十二郎文，至今乃有起而争霸者，情生文耶？文生情耶？至矣，吾无以言之矣！





祭秦一生文





崇祯戊寅八月二十日，秦子 一生以病暴死。越五日，其友人某等谋所以荐之，而属岱告其灵。盖一生无日不与岱游，一生一死，岱忽忽若有所失，举笔辄叹而起，以是不果。至九月三日，岱以事至西湖，既乏伴侣，独步堤上，见湖中山水，意色惨淡，殆为一生也。因为文以招之曰：

世间有绝无益于世界，绝无益于人身，而卒为世界人身所断不可少者，在天为月，在人为眉，在飞植则为草木花卉¹，为燕鹂蜂蝶之属。若月之无关于天之生杀之数，眉之无关于人之视听之官，草花燕蝶无关于人之衣食之类，其无益于世界人身也明甚。而试思有花朝而无月夕，有美目而无灿眉，有蚕桑而无花鸟，犹之乎不成其为世界，不成其为面庞也。

余友秦一生家素封，鸥租橘俸，可比千户侯。而自奉极淡薄，家常无大故，则不杀雁凫，踽踽凉凉，一介不以与人，而又不鸣不跃，以闲散终其身。于世界实毫无所损益，尽人而知之也。乃一生性好山水声伎，丝竹管弦，樗蒱博弈，盘铃剧戏，种种无益之事顾好之，实未尝自具肴核，为一日溪山之游，亦未尝为一日声乐，以供知己纵饮。乃其所以自娱者，往往借他人歌舞之场插身入之。故凡越中守土、有司及豪贵，肆筵设席，或于胜地名园，或于僻居深巷，一生无日不以微服往观。至夜静灯残，酒阑客散，其于楹础之间，两目烂烂如岩下电者，非他人，必一生也。大率无事，日以为常，非大故，非外出，非甚疾病，虽水火勿之避，风雨勿之阻也。死之数日前，犹在某氏观剧，喃喃向余道之。濒死前一日，余期一生游寓山。至易箦之际，犹掷身数四²，口中呼“寓山、寓山”而死。一生从中道夭折，田宅子女，多未了事，凡所以萦其忧虑者，不可胜计，而独以寓山不到，抱恨而殁。此亦可以想其痴一往之致矣。

虽然，世人日寻于名利之中，如蛆唼粪，蝇逐膻，幢幢无已时，不知山水声伎为何物。一生既唾而贱之。而世更有粗豪卤莽，山水园亭，酒肉腥秽，声伎满前，顽钝不解。而一生以局外之人，闲情冷眼，领略其趣味，必酣足而归。则是他人之园亭，一生之别业也；他人之声伎，一生之家乐也；他人之供应奔走，一生之臧获奴隶也。一生生五十五年，十五年以前，以幼稚不解，四十年之风花雪月，无日无之。昔人所谓三万六千场³，一生所得，已一万四千有奇矣。真目厌绮丽，而耳厌笙歌，一生之奉其耳目，真亦不减王侯矣。

古者有山村人，从闽海归，说其所见海错，奇形异味，里人争来共其眼。今一生在夜台，其中亦有富贵而死，如所谓山水声伎不知为何物者，一生绎言之，争来其眼者，应亦不少。吾以此言解一生之忧愤⁴，一生必冁然而笑，畅饮此觞矣。呜呼尚飨！

【校】

¹草木花卉 “卉”原脱，据文粃补。

²数四 文粃作“起数四”。

³三万六千场 文粃上有“百年”。

⁴忧愤 文粃作“幽愤”。

【评】

“因为文以招之”：至情人哀乐文字，其发也便与人异。

口中呼“寓山、寓山”而死：真可谓一往情深。

人固必具一格，文亦别具一格，是绝妙小传，屈龙门之笔为之。





祭义伶文





崇祯辛未，义伶夏汝开死，葬于越之敬亭山。明年寒食，其旧主张长公属其同侪王畹生、持酒一瓯，割羽牲一，至其陇，招其魂而祭之，并招其同葬之父凤川同食，谕之曰：

夏汝开，汝尚能辨余说话否邪？汝在越四年，汝以余为可倚，故携其父母、幼弟、幼妹共五人来。半年而父死，汝来泣，余典衣一袭以葬汝父。又一年，余从山东归，汝病剧，卧外厢不得见，阅七日而汝又死。汝苏人，父若子，不一年而皆死于兹土，皆我殓之，我葬之，亦奇矣，亦惨矣！汝为人跋扈而戆直，今死后，忘其为跋扈，而仅存其戆直。余安得不思之，不惜之？汝未死前，以弱妹质余四十金；汝死后，余念汝，旧所逋俱不问，仍备粮糈，买舟航，送汝母与汝弟若妹归故乡，使汝妹适良人。汝知耶，不知耶？汝母临别，言汝妹得所，当来收汝父子骸骨。今竟杳然，何耶？

余忆天下有无心之言，遂为奇谶。余四年前，纠集众优，选其尤者十人，各制小词，夏汝开曰：“羁人寒起，秋坟鬼语，阴壑鸣泉，孤舟泣嫠¹。重重土绣声难发，钟出峡惊雷触石。石初裂，声崩决，狂风送怒涛，千层万叠，直至樯颠柁折方才歇。”见者可谓酷肖。今试读之，语语皆成谶矣，异哉！今汝同侪十人，逃者逃，叛者叛，强半不在。汝不幸而蚤死，亦幸而蚤死，反使汝为始终如一之人，岂天玉成汝为好人耶？

汝生前傅粉登场，弩眼张舌，喜笑鬼诨，观者绝倒，听者喷饭，无不交口赞夏汝开妙者，绮席华筵，至不得不以为乐。死之日，市人行道，儿童妇女无不叹惜，可谓荣矣。吾想越中多有名公巨卿，不死则人祈其速死，既死则人庆其已死，更有奄奄如泉下、未死常若其已死，既死反若其不死者，比比矣。夏汝开未死，越之人喜之赞之；既死，越之人叹之惜之，又有旧主且思之祭之。汝亦可以瞑目于地下矣。汝其收泪开怀，招若父同饮酒食肉，颓然醉焉。余有短歌一阕，汝其按拍而歌之。歌曰：

彼山之阿兮，汝可以嬉。白骨粼粼兮，青冢累累。凄风苦雨兮，群鬼聚语。疑汝父子兮，不辨汝乡语。见汝茕茕兮，或来欺汝。今见有人来祭兮，当不嗤汝为他乡之馁鬼。

【校】

¹嫠 原作“婺”，误。苏轼赤壁赋：“泣孤舟之嫠妇。”

【评】

“汝尚能辨余说话否邪”：竟若与之对面，白话妙。

“汝为人”四句：不讳其短，复表其长。

“羁人寒起”四句：词亦寒气逼人。

“汝不幸而蚤死”四句：深于感慨之文。

小小伶人，一出椽笔，便令魂笑九泉，名留千古。





祭伯凝八弟文





康熙二年，岁在癸卯，九月一日乙丑，老兄岱以香烛楮镪、鸡黍清醑之奠，致祭亡弟御医大夫伯凝先生之灵，曰：

痛余八弟，乃遂遐升。余虽昆季，义犹友朋。兰摧玉折，实难为情。嗟余平昔，见两异人。唐氏 士雅，系出华亭；在吾於越，乃有伯凝。两人同病，五岁失明。性皆嗜学，扫净耳根。倩人诵读，倾耳以听。遂成博洽，心史腹经。胸有万卷，目无一丁。居常谈笑，博古通今。媿余两目，不如其盲。讵意师友，近在家庭。余更有幸，居于比邻。安乐患难，甘苦与分。始因母氏，变起雷霆。终得赋隧，先为遗羮。弟为郑伯，余也封人。常遭横逆，心负不平。握拳透爪，嚼齿穿龈。弟也渐离，余也荆卿。谈论典籍，学海书城。错分帝虎，讹辨淄 渑。余也公穀，弟也丘明。生平好洁，人称“水淫”。辋川缚帚，临邛涤巾。余也海岳，弟也云林。刀圭服食，济世好生。病者得药，为之体轻。余也坡老，弟也越人。少喜茗战，日铸驰名。雪芽空翠，瑞草兰馨。余也桑苎，弟也端明。量能豪饮，不较斗升。弦庵兄弟，为之却兵。余也王导，弟也刘伶。无所不备，德行才能。后来领袖，先辈典型。且也道貌，硕大丰盈。轮廓坚厚，两耳棱层。法应上寿，窃比老彭。如何奄忽，遂失人琴。河鱼作祟，误食参苓。溘焉朝露，速若风轮。余长吾弟，十有一龄。中散身后，拟托子孙¹。奈何先我，梦奠两楹。眩然反袂，泪若河倾。生刍孺子，鸡黍巨卿。神其来享，进此兕觥。呜呼尚飨！

【校】

¹拟托子孙 文粃作“拟托孙登”。

【评】

至情实事，以四字排韵叙之，此最为难。有伦有脊，勿漏勿滥。





祭祁文载文





癸丑八月十五日，祁文载先生解蜕而去，其友人陈箴言等，以月之二十六日，割羽牲一，从以果羞黄流，至其帏前而哭之，乃命张岱作赞飨之，词曰：

昔人谓香在未烟，茶在无味。盖以名香佳茗，一落气味，则其气味反觉无余矣。人如知此，则可以悟道，可以参禅。祁文载少年博学宏文，以五经拔贡，取两榜如拾芥。而文载固一代之才子也，而无才子气。庚辰释褐，令延平五年，而北变之后，遂解绂遄归。文载固三十余年之纱帽也，而无纱帽气。其居乡一循礼法，里中人有不公不法之事，刑罚甘受，而但求不使王彦方知之者。则文载又乡里中之道学人也，而无道学气。甲申三月，龙蜕鼎湖，文载削发披缁，坐破蒲团十有余载，而参叩精猛，丛林释子皆奉佛门龙象。则文载一付法之和尚也，而无和尚气。即诸小事言之，棋为国手，独步江南，而留心字艺，游戏词坛，教习梨园，有老优教师所不曾经见者。则文载真绝世之聪明智慧人也，而无聪明智慧气。淘洗湔涤，一切气味，不着分毫。窃谓世间慧业文人，成佛在前，生天在后者，屈指吾党，更无有第二人矣。

旧岁与岱偶谈禅理，阐扬佛法，真能使顽石点头。而为岱评阅金刚如是解，澈髓洞筋，更无疑义，弁首一序，机锋棒喝，横说竖说，乱堕天花。政与相订，禁足寓山，深究佛理，而今乃电光石火，一现即灭，何其闪我之奇，弃我之速也！

文载心同止水，眦决层云，举世间之功名富贵，死别生离，恩爱冤仇，子女玉帛，皆不足以入其胸次。而吾辈尚以世俗靡文，生刍絮酒，薤露哀词，以志悲痛¹。文载以道眼观之，不足以当其一哂。而吾辈所深惜者，第以文载之猛力深心，入道如箭，使彼苍肯再加数年²，其精进不知几许，而今竟止此，可胜懊叹哉！以此二三老友，薄设羮芼，虽不成享，然犹是范 张之鸡黍也。伏望鉴临，一加七鬯。呜呼尚飨！

【校】

¹悲痛 文粃作“悲恸”。

²再加 文粃作“再假”。

【评】

“无才子气”、“无纱帽气”、“无道学气”、“无和尚气”、“无聪明智慧气”：五段写文载一生履历，妙在含吐隐跃之间。

不蹈空，不着迹，文载其犹龙乎。





公祭张亦寓文





吾辈之获交于张亦寓也¹。交之总角者，克见亦寓之豪放；交之少壮者，克见亦寓之繁华；交之暮年者，克见亦寓之高旷。至其百折不回之性，一往不挠之气，则自少至壮而老²，实未尝纤毫少变也。

亦寓当日，五陵年少，裘马翩翩，名噪文坛，声施芹沼，雕龙绣虎，不受樊笼。王季重先生欲致之门下，百计诱之，冠雄鸡，佩猳豚，抗拒多年，方请委贽。时人以谑庵之得亦寓，比之孔门之得仲由。此时缔盟者，止吾辈数人，未能广及。殆亦寓壮盛，贾生入洛，望重辟雍，声伎满前，宾朋满座，倾酒如泉，挥金似土，拨阮弹筝，以昼卜夜。被放归里，时时凝碧，日日梨园，演剧征歌，缠头撒缦。此时结交颇盛，珠履三千，今存无几。亦寓晚年，淡然入道，蒯履布袍，闭门却扫，橘虐茶淫，诗魔书蠧。宿习未除，则教数童子，按拍清讴，选声叶律，韵辨中州，咬钉嚼铁。一时兴至，握管沉吟，雨竹风兰，淋漓泼墨。然过自矜贵，不妄与人，造门请见者，稍不当意，即举手楗户，匿不见人，以是庭无杂客，门可张罗。

由今追昔，凡豪放、繁华、高旷之事，石火电光，过眼即灭，独其性气，则始终如一，不肯模棱。凡遇侪辈，或其性之所喜，即遢伎衰童，蠢僧村老，煮茗焚香，剧谈终日不以为厌；或其性所不喜，即王公大人，轩冕冠盖，亦寓科头箕踞，白眼相向，旁若无人。盖亦寓具用世大才，生不逢辰，贫病相寻，赍志以老。其胸中真有一段不可磨灭之气，巨鱼失水，老骥伏枥之悲，不能如祢衡之挝鼓，灌夫之骂座，范亚父之撞破玉斗，曹孟德之击碎唾壶，徒阨塞终身，胸怀莫吐，以致磊块郁结，安得不昏昏闷闷，鲠咽以死也？呜呼痛哉！

兹以二七，吾辈知交，以鸡黍一提，抚棺痛哭，李白夜台，恐未必有故人之酒也。唯神有知，举杯釂此。

【校】

¹“吾辈”句 文粃下有“有交之总角者，有交之少壮者，有交之暮年者”。

²而老 文粃作“自壮至老”。

【评】

“王季重先生欲致之门下”六句：闻王文成之龙溪亦然。

亦寓固可重，然经宗老之笔，愈为增重。





祭周戬伯文





昔虞翻放弃海南，恨无交际，思以青蝇为吊客，谓天下有一知己，亦足无恨。余独邀天之幸，凡生平所遇，常多知己。余好举业，则有黄贞父 陆景邺二先生，马巽青 赵驯虎为时艺知己；余好古作，则有王谑庵年祖、倪鸿宝、陈木叔为古文知己；余好游览，则有刘同人 祁世培为山水知己；余好诗词，则有王予庵、王白岳、张毅孺为诗学知己；余好书画，则有陈章侯 姚简叔为字画知己；余好填词，则有袁箨庵 祁止祥为曲学知己；余好作史，则有黄石斋 李研斋为史学知己；余好参禅，则有祁文载 具和尚为禅学知己。至如周戬伯先生，则无艺不精，无事不妙。与之为制义，则才同冯 许；与之为古文，则笔过欧 苏；与之匿迹商山，则衣冠甪里；与之怡情剧戏，则顾曲周郎；与之编纂史记，则一出一入，字挟风霜；与之唱和诗词，则一吟一咏，声出金石；与之摹仿书法，则细楷麻姑，抄书盈箧；与之参研禅理，则提撕谑笑，各出机锋。得吾戬伯一人，则数十人之精华，皆备于一人之身。而虞翻交籍，不求多人，思得天下一人以为知己，亦足无恨，殆吾戬伯一人之谓也。

余与戬伯结发为知己，相与共笔砚者六十三载，婆娑二老，形影相怜。政欲偷生以娱迟岁，今乃一旦洒然舍我遽去，兄既玉碎，弟尚瓦全。回首思之，有何趣味？乃不自遄死，犹然视息人世，亦孙子荆所谓乃使若辈存，而令此人死也。兄去弥月，弟贫无可将意，止携絮酒生刍，走向灵，亦如王茂弘之哭卫洗马，曰叔宝“风流名士，海内所瞻，可修薄祭，以敦旧好”云耳。弟有哀些，缕不尽，抚棺号痛，以当驴鸣。兄其鉴之。

【评】

“无艺不精”二句：一人兼长，总写错落，甚妙。

读之动知己之感。余与戬伯，既为老友，又为至戚，前在几前，一痛欲绝，今见此文，更竭吾泪。





公祭张噩仍文





呜呼！吾张噩仍先生之仙逝也¹，凡在知交者，或惜乡党中失一善士，或惜世法中少一通人，或惜文坛中折一名宿，或惜风雅中缺一韵友，或惜朋侪中殂一任侠。凡所以悼惜噩仍者，譬如画竹，皆得其一节矣。吾辈忝在久要，窃谓其知之尚未尽也。

噩仍为思溪先生之文孙，其积德累仁不止一世。而思翁之功行在因果，噩仍之功行在名教，如于公之有阴德，而子孙济美，自当高大其门。噩仍谦和柔婉，未尝以一语忤人，而胸中月旦，洞若观火。即其会稽修志，一出一入，字挟风霜，不肯稍为曲笔，如褚裒之外无臧否，而皮里自有阳秋。噩仍蜚声黉序，食于二十人中者四十余年。人称其举子业，而不知其下帷稽古，博览群书，所作诗文，真足颉颃古人，如李谧之拥书万卷，而不肯以枵腹欺人。噩仍精于音律，其所著三剧，皆写其胸中郁勃。而见有梨园子弟歌喉清隽，必鉴赏精详，盘旋不去，如公瑾之按拍审音，而半字差讹，必得周郎之一顾。噩仍少年豪放，狎客满门，挥金如土，而后乃澹然入道，闭户自精，厌弃繁华，一归约啬，鸥租橘税，不失素封。如武攸绪之清净寡欲，耕桑谋野，而尝自逍遥于岩壑。是以吾辈之得交噩仍者，钦其道义如松柏之有心，挹其丰采如竹箭之有筠，读其诗文如云霞之有色，聆其词曲如金玉之有音，羡其风韵如芝兰之有气，念其交情如醇醪之有味。盖噩仍生平，百美具备，足以系人之思者，不知凡几。乃更多材多艺，诊脉则仓公 扁鹊，刀圭所及，能以良药起生。相地则郭璞 青田，杖履所至，能以粒粟择葬。且复怡情丝竹，适意花鸟，放怀风月，寄傲烟霞。文章声气之士，既加结纳，博徒卖浆之辈，亦所包容。哲人云亡，人皆痛惜。先生去后，求一真诚君子、博雅通儒，以为越中翘楚者，其谁为之继乎？

兹以二七，凡我同人，车过腹痛，薄具羮芼，用伸哀悃。惟神鉴之，为展七鬯。

【校】

¹吾张噩仍 文粃“吾”上有“自”。

【评】

“如于公”、“如褚裒”、“如李谧”、“如公谨”、“如武攸绪”诸句：历引古人，俱极确切。

“是以吾辈之得交噩仍者”七句：只是腹笥便便，冲口出来，都成藻采。

“且复”四句：绝不虚谀，都是实录。

人藉文以不朽。





公祭祁夫人文





眉公曰：“丈夫有德便是才，女子无才便是德。”此语殊为未确。愚谓丈夫有德，而不见其德，方为大才；女子有才，而不露其才，方为大德。先辈祁止祥先生，经济文章，琴棋书画，皆臻神妙。与人接见，言语简涩，粥粥若一无所能。而临事当场，才堪八面，实备诸德，而不屑以一德见长，非其海涵地负，才大使然乎？复闻其夫人冯太君者，清静寡欲，长斋绣佛，阃外之事，毫不与闻，人皆称其盛德，而吾独称其大才。

夫人生丈夫子二，生道蕴女五。一子才如长吉，召赋玉楼；一子英迈出群，亭亭玉立。非夫人之画荻丸熊，焉能有此令嗣乎？五女颖敏知书，才高柳絮，施鞶结缡，皆适阀阅大家，非夫人之胎教身仪，焉克有此淑女乎？劝夫力学，篆刻雕虫，文成龙虎，掇取高魁，非夫人之警鸡断织，焉克有此佳耦乎？盖夫人之才大如许，决不肯稍露其才，而使人止钦其德，渊渟岳峙，蕴蓄高深。

且古之大露其才者，莫如谢太傅 刘夫人，常帏诸婢在前作伎，太傅见辄下帏曰：“恐伤盛德。”刘夫人之才大矣，而多此嫉妒。先生有周郎之癖，声伎满前，夫人未尝顾而一问。且有如夫人者数院，家政一委贤能，与先生相敬如宾，无一言交谪。则先生之风流旷达，皆夫人有以玉成之也。太傅在东山，兄弟已有富贵者，翕集家门，倾动人物。刘夫人常曰：“大丈夫不当如此乎？”太傅捉鼻曰：“正恐不免。”刘夫人之才大矣，而多此艳羡。先生兄弟皆显要，而夫人视之淡如，虽服瑜珈¹，无异荆布。近且先生黄冠道服，散诞逍遥，齐眉相守，同至耄耋，并不以簪缨轩冕一动其心。则先生之持重高尚，又皆夫人有以辅相之也。夫人具此才德，不特为一家之母范，实且为通国之女师；不特为行地之神仙，兼且为度世之古佛。盖以慧业文人之妇，成佛生天，皆其分内之事，如夫人者真可以洒然解蜕²，一无所憾者矣。

凡我戚属，一聆讣音，痛失仪型，共挽薤露。敬陈沼芷，用荐灵。

【校】

¹瑜珈 文粃作“珈瑜”。

²解蜕 文粃作“蜕解”。

【评】

“眉公曰”三句：力翻前人成言，必须具此凿开混沌手段。

“一无所憾者矣”：夫人而无妒忌艳羡之心，自然胸中解脱，不挂一丝。

祭夫人文，当以此为第一。





琴操





张子作琴操，非以解嘲也，志耻也。曷耻之？耻为长者也，耻为赤子也。使虞 芮之人见之曰：“吾所争，周人所耻也。”





天下士操

鲁仲连解邯郸围作





鲁连一言，邯郸围解。旁观者曰：“何藉鲁连？邯郸自解。”邯郸人则曰：“罪惟鲁连，欲解则解。”





从井救人操

井有人焉，其从之也，痴莫痴于宰予。作从井救人操。





谁则挤之，乃堕于窟。我则援之，乃捽其发。既登于筏，问谁捽发。“余实捽发，余罪当杀。”“尔既捽余之发，尔则偿余之簪与袜。”





中山狼操

东郭先生匿中山狼，绐猎者去，狼磨牙欲食之，悔而有作。





“吁嗟狼兮，尔乃食予，予不尔救，尔将食谁？”狼曰：“余饥，所见惟食，不问恩仇，不择肥瘠。”“狼兮，终忍食余兮，终忍食余兮，狼兮。”





脊令操

秦府僚属，劝秦王世民行周公之事，伏兵玄武门，射杀建成元吉。魏徵伤之作。





脊令在原，缯弋在地。兄为弟来，弟绐兄去。弟则自去，以兄予鸷。吁嗟乎鸷！吁嗟乎弟！





让肥操

后汉赵孝，天下乱，人相食。弟礼为贼所得，孝闻之，诣贼曰：“弟久饥羸瘦，不如孝肥，请之。”





兄认肥，贼噉余，余心则娱。兄认肥，弟朵颐，不知其所为。弟曰：“兄既认肥，可以弟噉，而变其言曰癯。”





就烹操

韩信使郦食其说齐，下之。蒯彻曰：“郦生伏轼掉三寸舌，下齐七十余城，将军为将数岁，反不如一竖儒之功乎？”信袭破齐，齐王烹食其而走。





三寸舌，下齐城。竖儒之功洵可惊，何不杀之夺其名。后被云梦之缚，而信自悔曰¹：“狡兔尽，走狗烹。”

【校】

¹而信自悔 文粃作“而信始自悔”。





完卵操

孔北海被收，顾谓使者曰：“冀罪止于身，二儿可得全否？”儿曰：“大人岂见覆巢之下，复有完卵乎？”含沙下石者，非其父执，则其祖执也。





不相识，难入室。覆我巢而破我卵者，皆我之父执。呜呼！我曰父执，彼语人曰：“我与若父，本不相识。”





投杼操

曾子处费，有人与曾子同名族者而杀人。人告曾子母曰：“曾参杀人。”曾子之母曰：“吾子不杀人。”织自若。有顷焉，人又曰：“曾参杀人”。其母尚织自若也。顷之，一人又告之曰：“曾参杀人。”其母惧，投杼逾墙而走。





昔曾子，作孝经，而玄云聚于北极。苍苍者天，惟孝能格。奈何曾参杀人，而母犹信之不及，吾终以母之信之不及也¹，而尚谓是曾参之凉德。

【校】

¹终以 原无“以”，据文粃补。





吾舌尚存操

张仪从楚相饮，楚相亡璧，疑张仪，笞掠之。其妻曰：“子毋读书游说，安得此辱乎？”仪指其口曰：“视吾舌尚在否？”其妻笑曰：“舌自在也。”仪曰：“足矣！”





纵横舌，不敢吼。楚相笞，不敢走。负剑忍辱¹，斤斤自守。珍重张仪，无非自爱其舌也，故以一丸泥封其口。

【校】

¹负剑 文粃作“负创”。





豆操

范雎受魏齐辱，为须贾所卖也。雎相秦，贾入见，膝行谢罪。雎乃大供具，请诸侯宾客，置豆其前，而马食之。





故交也，而先下之石；绨袍也，而先裹之箦；宾客也，而置莝豆其侧。呜呼噫嘻！此即卖友之须贾也。马若知之，不与同食。

张子好义，受人反噬。时阴雨，坐梅花书屋，愤懑不平，腹胀几裂，因作琴操十首，援琴歌之，觉鲠闷之气，拂拂从十指出去也。庚辰闰三月¹，琴张记事。

【校】

¹闰三月 文粃作“闰正月”，是。

【评】

总评：有操自不可无十，识字田夫读之，亦立发，亦堕泪，亦解颐。





附燕客和操

伯子有不平之鸣¹，栖志徽弦，乃作琴操，恐世无知其心者，因目其昆弟，弟亦援琴而和之。





【校】

¹伯子 文粃作“张子”。





天下士操


排难兮解纷，薄卿相兮重鸿名。谈言微中兮全危城¹，连兮连兮挥其金。挥其金兮世多负心，多负心兮是以有戒心。

【校】

¹谈言微中 原无“言”，据文粃补。





从井救人操


井中处矣，生则蛙兮，死则泥矣。谁则出之？出反噬之。以怨报德，虑有德色。





中山狼操


吁嗟先生兮！狼兮尔何救之？既全其躯，当果其腹。大恩不报，不如杀之。狼兮而何救之？吁嗟先生兮！





脊令操


武公杀兄，睿圣称之。周公杀弟，元圣颂之。六月四日，语多隐微。成王败贼，史能饰词。





让肥操


昆季让肥，义能感贼。贼尚能感，彼何人斯。彼何人斯，无所感之。





就烹操


郦生既烹，走狗亦死。卖彼郦生，归功于己。信无死道，死于此。





完卵操


面谄背诟，谁则不负？乐其倾巢，尚焉翼覆？不恤其友，遑恤友后？





投杼操


繄谁信目，咸以耳讹。言三至兮惑其母，曾参杀人市有虎。





吾舌尚存操


秦相印，楚相璧。孰者重，乃遭掠。不捉鼻，且折舌¹。富贵逼人，尚有齿颊。

【校】

¹折舌 文粃作“扪舌”。





豆操


折胁拉齿兮，何有于故交？裹箦加溺兮，何有于绨袍？马食而终贳汝兮，毋污吾之佩刀。

伯氏变北鄙杀伐之音，为挥弦送鸿之概。伯氏绿绮，其干羽欤？弟亦转，当整槊矣。勿谓虚无人，隐然敌国在也。寒香子记。





杂著





张灯致语





崇祯庚辰岁闰正月，越士民公约重张五夜灯者。

伏以两逢元正，岁成闰于摄提之辰；再值孟陬，天假人以闲暇之月。春秋传详纪二百四十二年事，春王正月，孔子未得重书；开封府更放十七、十八两夜灯¹，乾德五年，宋祖犹烦钦赐。今兹闰正月者，三生奇遘，何幸今日而当场；百岁难逢，须效古人而秉烛。

况吾大越，蓬莱福地，宛委洞天。大江以东，民皆安堵；遵海而北，水不扬波。含哺嘻兮，共乐太平之世界；重译至者，皆言中国有圣人。千百国来朝，白雉之陈无算；十三年于此²，黄耇之说有征。乐圣衔杯，宜纵饮屠苏之酒；较书分火，应暂彻太乙之藜³。

前此元宵，竟因雪妒，天但知点缀丰年；后来灯夕，欲与月期，人不可蹉跎胜事。六鳌山立，祗说飞来东武，使鸡犬不惊；百兽宫悬⁴，毋曰下守海澨，唯鱼鳖是见。笙箫括地，竹椽出自柯亭；花艳盈街⁵，禊帖携来兰渚。士女潮涌，撼动蠡城；车马雷殷，唤醒龙屿。况时逢丰穰，呼庚呼癸，一岁自兆重登；且科际辰年，为龙为光，两榜必征双首。莫轻此五夜之乐，眼望何时；试问那百年之人，躬逢几次？敢期同志，勿负良宵；敬藉赫，喧传口号。

【校】

¹放 原脱，据文粃补。

²于此 文粃、陶庵梦忆 闰元宵均作“于兹”。

³彻 文粃作“辙”，陶庵梦忆 闰元宵作“辍”。

⁴宫 陶庵梦忆 闰元宵作“室”。

⁵艳 文粃、陶庵梦忆 闰元宵均作“草”。

【评】

事原凑趣，文固巧合。





疏通市河呈子

崇祯七年十二月





为城市命河，急宜开导，恳乞天台，立赐疏通，以复水利，以弭火灾事。窃见府城南利植门至北昌安门，市河一带，中分两县，直达三江。口吸万壑千溪，由肠胃腹心，而脉归尾闾；足履九宫八卦，合丙丁壬癸，而位济坎离。是以舟楫一通，则城野交利；生克既合，则火患永除。奈河当市廛之冲，户列编民之杂，刍芥积若投鞭，尘垢多如囊土。通城隧道，忽作泥封；分壤界河，几同茅塞。以致乡村不便趋市，颇多负戴之劳；遂使闾市常罹火灾，竟无灌溉之利。某等居皆近市，利害切肤，急则呼天，哀号同口。

幸遇天台，加意民灾，留心水利。祈即敕更事耆老，内举功正数人，兼使募好义富民，乐助钱粮多许。即日兴工，浃旬卒役，方瞻经始，顿还旧观。况今闸工既竣，理纬方能合经；且迩回禄屡灾，克火先须储水。凿斯池也，教民七年而戎事备；冬则役之，岁十二月而舆梁成。弭灾兴利，福国奠民。两邑齐心，千门翘首。为此激切上呈。

【评】

越当事皆宜书一通于座右。





课儿读





一战不胜，当思裹甲复来；再则弗售，何惜抱荆三献。淮阴胯，岂可屈而不伸；张仪舌，喜得端然还在。要投俗眼，必多买胭脂；若爱细腰，须先忍饥饿。今落魄甫经半载，遂荒废已越三冬。只欲攀安，仅同走卒；但知御李，便属舆人。挟刺通名，半是题门凡鸟；随行逐队，全为学步驽骀。君子为朋，谈剑论文，素心人可与共晨夕；小人有母，坐荐截髲¹，无米妇难以作居停。慎勿滥交，止求益友，唤回，叱退懒龙。焚倦目于秦坑，出薪须猛；囚酒星于天狱，下钥加严。吞刀既用刮肠，饮炭复思涤胃。须记取，那张黄榜，原不是绝世稀奇；尝想着，这领蓝皮，怎好作终身结果？少壮不努力，老大徒伤悲；平日弗用功，自到临期悔。针能定向，必要指南；射可中钩，无妨败北。故抑奇才，涂抹不取，欧文忠还中刘幾；仍将落卷，誊录无差，陆宣公终售韩愈。秦 祖龙之屡摇铁铎，决要移山；精卫鸟之急吐泥沙，猛思填海。阶前立雪，尚是虚文；座右书铭，方为实意。

【校】

¹坐 文粃作“剉”。

【评】

“要投俗眼”四句：罄澄心以凝思，眇众虑而为言。

“焚倦目”四句：选义按部，考辞就班，抱景者咸叩，怀响者毕弹。

“少壮不努力”四句：语语是家常白话，妙！

“秦 祖龙”四句：思风发于胸臆，言泉流于唇齿。

沉舟破釜之言，不特气豪，兼能骨劲，只今蒿蔚之门，凤毛麟定，翙翙般般，故知家学渊源。





颂





孝友颂





世有伟人，必敦伦理。爱物仁民，施由亲始。所读何书？孝经曲礼。所习何仪？操杖捧几。何以为养？鱼鲊鹿乳。何以为欢？舞斑设醴。茅容烹雌，惟供甘旨。黄香扇枕，为亲销暑。宗族称孝，书之敦史。赫赫具瞻，高山仰止。道德之庐，麟会此。自古神仙，无不孝弟。敬进兕觥，祝公高齿。

【评】

“自古神仙”二句：千里结穴。





义方颂





瞻彼古人，必获麟趾。安石有言，吾自教子。重傅尊师，佳肴甘醴。夜聚心镫，晨飞笔蕊。货与王家，学成文武。鹗荐连登，鹏程怒起。推恩所生，龙章诰紫。小宋云兴，莒公山峙。黉序蜚声，豸冠可俟。奕奕文孙，鸣珂佩玘。玉树芝兰，森森阶址。艺苑所钦，文中龙虎。克继书香，皆公福祉。方识顽仙，不宿峦雉。





令德颂





翳我福人，必有令德。凡在乡邦，受其世泽。昆季姻亲，解衣推食。贫户监门，疗饥拯溺。救拔颠危，衽席金革。笃好缁衣，授餐授室。放雀放麑，不纲不弋。错节盘根，芟除荆棘。乐善好施，国人矜式。乃产凤毛，金玉其质。允文允武，簪缨采笔。夺锦虎闱，传胪北极。鲲化眉山，先辙后轼。甲第绵绵，遐龄千亿。

【评】

“放雀放麑”四句：此处说贤，子孙都从积德上来，乃推本之论，不是艳羡格言。





洪才颂





于维巨公，才华雄杰。典剧理繁，力能振刷。陶侃勤俭，竹头木屑。刘晏精详，租庸盐铁。公佐鹾台，纲引透彻。有弊亟除，有冤必雪。排难解纷，灶商胥悦。于公高门，公侯奕叶。速营菟裘，归老於越。种秫柴桑，唯事曲糵。漉酒接，陶陶饮歠。满腹精神，自臻耄耋。儿正黑头，应建节钺。百岁称觞，巍巍阀阅。

【评】

“陶侃勤俭”六句：组织之工，曾有一字杜撰否？

“满腹精神”二句：括许多祝词。





箕畴五福





粤稽洪范，禹锡自天。向用五福，惟寿为先。康宁骈集，好德是绵。老人矍铄，南极星躔。色同赤芍，丹合青莲。年登八百，桃熟三千。青衣鸟使，召赴仙筵。甜如崖蜜，有枣如拳。凉同冰雪，有藕如船。言念君子，崧岳齐年。





南山万寿





菊水有杞，南山有枸。根似龙蛇，干同错绣。饮泉而甘，莫不眉寿。服食飞升，无容仙授。黄精天姥，丹砂勾漏。振振麟趾，兰葩芝茂。腹饱珠玑，胸藏篆籀。尔有福田，子孙耕耨。尔有利薮，子孙搜狩。乐只君子，保艾尔后。





华封三祝





华封三祝，富寿多男。闻之悚息，尧亦辞焉。多男多惧，授职则安。多富多事，分任则闲。寿虽忍辱，遗世登仙。安期为友，师则偓佺。朝游沧海，暮宿桑田。取麟作脯，驱鹿驾。化舃为凫，掷米成丹。嘉乐君子，三祝斯全。

【评】

“闻之悚息”二句：偏有闲情暇笔。





天保九如





天保定尔，以莫不兴。如山如阜，如冈如陵。百川方至，日升月恒。松柏并茂，南山以增。受天百禄，遐福骈臻。齐眉举案，相对如宾。青藜照读，纺绩同灯。有女择配，玉润冰清。文孙燕翼，祖武是绳。岂弟君子，无不尔承。





寿周霞城八十





香山九老，洛社耆英。硕德长者，必享遐龄。旌阳初任，两袖风清。后车所载，薏苡轻身。洒然解绂，五斗腰伸。居乡朴茂，不露簪缨。祁公 杜衍，傀儡盘铃。蝇头细楷，著书满。申公待聘，安车蒲轮。帝思黄发，召修老更。杖朝有日，三寿作朋。问年几许，窃比老彭。





词





远阁新晴


蝶恋花为祁世培作





山水精神莺燕喜，好似乾坤，又做乾坤起。柳濯疏眉松刺齿¹，如人新浴弹冠始。涩日遮藏羞欲死，一抹轻烟，横截青山趾。如画秋江多仗纸²，远峰一角余皆水。

【校】

¹松 原脱，据文粃补。

²如 原脱，据文粃补。

【评】

语多远韵，何用定周 柳。





通台夕照





西望柯亭真怪绝，万叠螺青，团簇多层折。古壑苍崖如老耋，招提辟咡成童孽。收拾残山藏绣，霞湿瘢痕，坟起丹邱血。孔雀惊飞收不迭，疏羽片片留金屑¹。

【校】

¹羽 文粃作“翎”。

【评】

语气奇。





清泉沁月





月与清泉居处角¹，何事幽人，忽与泉通着。闻道江声精草格，江声不与书同作。说向庸人徒啸噱，汲水倾来，那见连金魄。试思吴刚将月琢²，月华片片成飞瀑。

【校】

¹角 文粃作“各”。

²试思 文粃作“试使”。

【评】

奇思怪致，词中别调。





峭石冷云





一片奔云来此驻，雪湿冰团，弱翼难飞去。剥藓镌名多受记，平泉草木皆登志。思在襄阳袍袖住，芒 砀云深，个里藏刘季。喜得佳朋常觅至，愚公谷口观云气。

【评】

字字新，用意乃至此。





小径松涛





步到寒林声谡谡，龛 赭潮生，喷礴来山麓。卧听檐前风雨速，秋涛八月惊枚叔。入寺知微呼笔墨，奋袂如风，汹汹能崩屋。四壁烟云倾百斛，江声入手成飞蹴。

【评】

奇响触人。





虚堂竹雨





如奉秋声军令急¹，宣诏周昌²，口作期期吃。疾走含枚风雨集，千人步履争呼吸。更似冰丝清欲泣，着意吟揉，手重弦声涩。宛在潇 湘波上立，琵琶怨洒千行湿。

【校】

¹如奉 “奉”文粃作“听”。

²宣诏 “宣”原脱，据文粃补。

【评】

语皆奇肖。





平畴麦浪





昔日东坡思栗里，良穗怀新，写尽澄心纸。今见平畴如绿绮，翻来白浪潮头起。野老豚蹄心更侈，篝满瓯窭，奢愿还无已。处处军输如吸髓，敢云畎亩忘庚癸。

【评】

亦韵亦厚。





曲沼荷香





冯谧虽招玄武辱¹，几个知章，消得山阴曲。剪叶为桐封晋叔，若耶带砺分符箓。鸡帻传更香气簇，露掌仙人，叶上浮轻玉。叶底田田鱼凫宿²，翠氤为廓香为国。

【校】

¹虽招 文粃作“曾招”。

²叶底 文粃作“叶低”。





林寺钟声

林寺钟声¹





嶰谷寒灰寸管定，林寺松筠，自有黄钟应。十六椽头枕上听，耳根更比中郎净。钟到深山声更劲，大地山河，响彻凭谁证。铜澡盆中宫徵正，洛钟知奉铜山令。

【校】

¹林寺 文粃作“柯寺”。按，柯指绍兴 柯桥。





镜湖帆影





山似芙蓉青百叠，隔住林峦，穿度轻如蝶。树底疏疏时闪灭，依稀深浅湘裙折。伫立高冈随宛折，剡水归帆，犹带山阴雪。遮在人家林外堞，墙头又露他山缺。





长堤杨柳





但是长堤杨柳胜，遭际隋炀，赐与隋 杨姓。千树桃花相掩映，官家殿脚宝装靓¹。脂粉六桥淘洗净，移植柴桑，便得柴桑性。斗酒双柑长往听，阴阴黄鸟呼陶令。

【校】

¹宝 文粃作“宫”。

【评】

“赐与隋 杨姓”：专有此神句。

“斗酒双柑”二句：雅韵沁人。





古岸芙蓉





闻道芙蓉能走獭，多剪柔条，都向池边插。叶底离披藏睡鸭，崖前红蓼连蒲箑。吹老蕖荷黄褪甲，独自轻盈，卿自为卿法。秋水澄澄清似峡，倒垂花影鱼吞呷。





隔浦菱歌





画舫笙簧顷刻过，只有菱歌，不拾人间唾。口既如簧眼似簸¹，几回看得兴亡破。至此乾坤方觉大，这艇清讴，那艇能追和。剥了红菱三四个，侏儒不受宫厨饿。

【校】

¹簧 文粃作“箕”。

【评】

别有奇致，又别有冷致。





孤村渔火





何必微萤量数斛，遇夜嬉游，囊火燃山谷。怎比渔灯千万簇，星星照出田畴绿。疑是天河成反复，遍野疏星，连住招摇宿。此际神槎乘博陆，支机石冷空杼柚。

【评】

遍野疏星：如画。





三山霁雪





雪晴光如缺列，闪烁凝睛，入眼翻成瞥。一幅鹅绫无缁涅，条条水道如轨辙。山入秋湖皆小垤，滋蔓难图，迢递如瓜瓞。余到洛伽心胆裂，银狮蹴起潮头雪。

【评】

上阕：爽气袭人。





百雉朝霞





远阁晨曦窗外紫，雉堞依稀，望见龙山趾。塔影双尖云外峙，吴门白练多如齿。截断红尘三十里，烟火城中，远隔蒹葭水。城内居民垤内蚁，颙颙蠢动蚕筐里。





念奴娇

丁亥中秋寓项里作





雨余乍霁，见重云堆垛，天无罅隙。一阵风来光透处，露出半空鸾翮。凉洌无翳¹，玲珑晶沁，人在玻璃国。空明如水，阶前藻荇历历。叹我家国飘流，水萍山鸟，到处皆成客。对影婆娑回首问，何夕可方今夕？想起当年，虎丘胜会，真足销魂魄。生公台上，几声冰裂危石。

【校】

¹凉 文粃作“凛”。

【评】

总评：读诸词，既有冰车铁马之声，仍得行云流水之致，宗老得手处，全在鞭驱古典，供我奇思怪笔，故其声调自成一家，不似柳学士唱“晓风残月”。





文集补遗





琅嬛诗集自序





余少喜文长，遂学文长诗，因中郎喜文长诗，而并学喜文长之中郎诗。文长、中郎以前无学也。后喜钟 谭诗，复欲学钟 谭诗，而鹿鹿无暇，伯敬、友夏虽好之，而未及学也。张毅孺好钟 谭者也，以钟 谭手眼选明诗，遂以钟 谭手眼选余之好钟 谭而不及学钟 谭之明诗，其去取故有在也。

张毅孺言余诗酷似文长，以其似文长者姑置之，而选及余之稍似钟 谭者。余乃始自悔，举向所为似文长者悉烧之，而涤骨刮肠，非钟 谭则一字不敢置笔。刻苦十年，乃问所为学钟 谭者，又复不似。盖语出胞胎，即略有改移，亦不过头面，而求其骨格，则仍一文长也。余于是知人之诗文如天生草木花卉，其色之红黄、瓣之疏密，如印板一一印出，无纤毫稍错。世人即以他木接之，虽形状少异，其大致不能尽改也。余既取其似文长者而烧之矣，今又取其稍似钟 谭而终似文长者又烧之，则余诗无不当烧者矣。余今乃大悟，简余所欲烧而不及烧者悉存之，得若干首，钞付儿辈，使儿辈知其父少年亦曾学诗，亦曾学文长之诗，亦曾烧诗之似文长者，而今又复存其似文长之诗。存其似者，则存其似文长之宗子；存其似之者，则并存其宗子所似之文长矣。宗子存而文长不得存，宗子 文长存而烧文长，文长之毅孺，亦不得不存矣。

向年余老友吴系曾梦文长，说余是其后身，此来专为收其佚稿。及余选佚稿，而其所刻诸诗，实不及文长以前所刻之诗，则是文长生前已遂不及文长矣。今日举不及文长之文长，乃欲以笼络不必学文长而似文长之宗子，则宗子肯复受哉？古人曰：“我与我周旋久，则宁学我。”

甲午八月望日，陶庵老人 张岱书于快园之渴旦庐。

钞稿本张子诗粃





古今义烈传自序





天下有绝不相干之事，一念愤激，握拳攘臂，揽若同仇，虽在路人，遽欲与之同日死者。余见此辈，必甚壮之。故每涉览所至，凡见义士侠徒，感触时事，身丁患难，余惟恐杀之者下石不重，煎之者出薪不猛。何者？天下事不痛则不快，不痛极则不快极。强弩溃痈，利锥拔刺，鲠闷臃肿，横决无余，立地一刀，郁积尽化，人间天上，何快如之！

苏子瞻无病而多蓄药，不饮而多酿酒，尝曰：“病者得药，吾为之体轻；饮者困于酒，吾为之酣适。”余于节义之士，窃亦为然。当其负气慷慨，肉视虎狼，冰顾汤镬，余读书至此，为之颊赤耳热，眦裂发指。如羁人寒起，颤栗无措；如病夫酸嚏，泪汗交流。自谓与王处仲之歌“老骥”而击碎唾壶，苏子美之读汉书而满举大白，一往深情，余无多让。

因忆少时读水浒传，宋江为宋室一大盗侠，少有折挫，辄为之扼腕懊惜，与官兵截杀，惟恐水浒之人不获全胜。一至从征大辽，手足零落，惨然悲悼，不忍终卷。宋江，盗也，何爱护之若是？无他，为忠义两字所挑激也。夏间，余偶令小傒演魏珰剧，聚观者数万人。酖杀裕妃，杖杀万燝，人人愤（悒），弩目相视。至颜佩韦击杀缇骑，人声喧拥，汹汹崩屋，有跳且舞者，大井旅店，勾摄珰魂，抚掌颠狂，楹柱几折。可见忠义一线不死于人心。田横五百人皆为义死，岂五百人不混杂一不肖哉？一人创而死义，四百九十九人不得不死于创义之人，如谓为田将军而死，又其第二念矣。听郑声而思淫，听鼓鼙而思勇，情以境移，人缘物感，无怪其然也。

余自史乘旁及稗官，手自钞集，得四百余人，系以论赞，传之劂剞，使得同志如余者，快读一过，为之裂眦，犹余裂眦，为之抚掌，犹余抚掌。亦自附子瞻之蓄药酿酒，不以为人，专以自为意也。

龙飞崇祯戊辰鞠月，会稽外 史宗子 张岱读书于寿芝楼，秉烛撰此。

明 崇祯刻本古今义烈传





於越三不朽图赞序





在昔帝赉良弼，即以图像求贤，而汉桓帝征姜肱不至，遂命画工图其形状。古人以向慕之诚致，思一见其面而不可得，则像之使人瞻仰者，从来尚矣。是以后之瀛洲、麟阁、云台、凌烟，以至香山九老、西园雅集、兰亭修禊，无不珍重图形以传后世。使后之人一见其状貌，遂无汉武帝不得与司马相如同时之恨，亦快事也。

余少好纂述国朝典故，见吾越大老之立德、立功、立言以三不朽垂世者，多有其人，追想仪容，不胜仰慕。遂与野公 徐子沿门祈请，恳其遗像，汇成一集，以寿枣梨，供之塾堂，朝夕礼拜，开卷晤对。见理学诸公则惟恐自愧衾影，见忠孝诸公则惟恐有忝伦常，见勋业诸公则惟恐毫无建树，见文艺诸公则惟恐莫名寸长。以此愧厉久之，震慑精神，严惮丰采，寤寐之地如或遇之，其奋发兴起，必有不知手之舞之，足之蹈之者矣。

予不幸遭时变，禀承家训，恪守师资，一时景仰前贤，谂知不朽者其名，而不可得而共睹者其像，乃与同志为登门求像之举。诸贤裔鉴其诚，而慨然许之，或千里而惠寄一像，或数载而未获一图，积月累时，遂完斯帙，夫岂直一手足之烈哉？至若是书是像之垂示无穷，而终于不朽，则所望于后之读是书者。岁在上章涒滩仲秋，古剑老人识。

清 光绪刻本明於越三不朽名贤图赞





琯朗乞巧录序





世界之光明者曰日月火，人之光明者曰智曰慧。世之误用智者，能杀人，亦能自杀，故道德家言，畏智如畏刃。余谓世人但当用慧，不当用智，何也？慧之于人惟用活着，不用杀着。水穷山尽，忽睹桃源；九曲羊肠，顿开蜀峡。此其胸际真有万斛走盘之珠，藉此灵明，出以应世。谈言微中，片语可以解纷；窍会相投，即时可以排难。磁之引铁，珀之摄刍，其遇合盖不可测识也。

或曰：所言信矣，但书中所载，哲人智士，盘根错节，迎刃即解，荆棘藤萝，掉臂即脱，光明正大，无复何言。第于末简，奸人吊诡与灯谜拆字亦复记之，毋乃太滥乎？

余曰：不然。智与慧止争纤芥，汉高之伤胸扪足，昭烈之闻雷失筯，帝王之睿虑哲谋，与奸雄狡狯之机械变诈，实与同源，第视人用之何如耳。一饴也，伯夷见之，谓可以养老，盗跖见之，谓可以饫户枢。发念既殊，其以应用，自不同也。

余生来愚拙，悠悠忽忽，土木形骸，凡见人有智慧之事，智慧之言，心窃慕之，不能效法。曾闻人言，牛女星旁，有一星名琯朗，男子于冬夜祀之，得好智慧。故作乞巧一编，朝夕弦诵，以祈琯朗。倘得邀惠慧星，启我愚蒙，稍窥万一，以济时艰，虽不能传灯钻锐，以大展光明，囊萤映雪，藉彼微茫闪烁，以掩映读书，徼幸多多矣。

庚申菊月，八十四老人古剑 张岱书于琅嬛福地。

手稿本琯朗乞巧录





快园道古小序





张子僦居快园，暑月日晡，乘凉石桥，与儿辈放言，多及先世旧事，命儿辈退即书之。岁久成帙，因为分门，凡二十类，总名之曰快园道古。盖老人喃喃喜谈往事，如陶石梁先生所记喃喃录者，无非盛德之事与盛德之言，绝不及嘻笑怒骂，殊觉厌人。后生小子见者如端冕而听古乐，则惟恐卧去。若予所道者，非坚人之志节则不道，非发人之聪明则不道，非益人之神智则不道，非动人之鉴戒则不道，非广人之识见则不道。入理既精，仍通嘻笑，谈言微中，不禁诙谐。余与石梁先生出口虽异，其存心则未始不同也。

世间极正经极庄严之事，无过忠孝二者。而东方曼倩偏以滑稽进谏，老莱子偏以戏彩承欢，在君亲之侧，尚不废谐谑，而况不在君亲之侧乎？则是世之听庄言法语，而过耳即厌者，孰若其听诙谐谑笑而刺心不忘？余盖欲于诙谐谑笑之中，窃取其庄言法语之意，而使后生小子听之者忘倦也。故饴一也，伯夷见之，谓可以养老；盗跖见之，谓可以饫户枢。二三子听余言而能善用之，则黄叶止啼，未必非小儿之良药矣。岁乙未九月哉生明日，陶庵老人书于龙山之渴旦庐。

浙江古籍出版社一九八六年版快园道古





南镇祈梦疏





爰自混沌谱中，别开天地；华胥国里，早见春秋。梦两楹，梦赤舃，至人不无；梦蕉鹿，梦轩冕，痴人敢说。惟其无想无因，未尝梦乘车入鼠穴，捣齑噉铁杵；非其先知先觉，何以将得位梦棺器，得财梦秽矢？正在恍惚之交，俨若神明之赐。某也躨跜偃潴，轩翥樊笼。顾影自怜，将谁以告？为人所玩，吾何以堪？一鸣惊人，赤壁鹤邪？局促辕下，南柯蚁耶？得时则驾，渭水熊耶？半榻蘧除，漆园蝶耶？神其诏我，或寝或吪；我得先知，何从何去。择此一阳之始，以祈六梦之正。功名志急，欲搔首而问天；祈祷心坚，故举头以抢地。轩辕氏圆梦鼎湖，已知一字而有一验；李卫公上书西岳，可云三问而三不灵。肃此以闻，惟神垂鉴。

清 乾隆刻本陶庵梦忆





上鲁王疏





臣岱谨启：为监国伊始，万目具瞻，恳祈立斩弑君卖国第一罪臣，以谢天下，以鼓军心事。

臣闻舜受尧禅，诛四凶而天下咸服；孔子相鲁，诛少正卯而鲁国大治。在彼盛时，犹藉风励，况当天翻地覆之时，星移宿易之际。世惟悖逆反常，人皆顽钝无耻。反身事仇，视为故套；系颈降贼，奉作法门。士风至此，扫地尽矣。倘不痛加惩创，则此不痛不痒之世界，灭亡无日矣，安问中兴，安问恢复哉？吾主上应天顺人，起而监国，太祖高皇帝之血食，一日未斩，历代帝王之衣冠文物，一日未绝，皆系于主上之一人。此时犹不上律尧 舜，下法汤 武，立奋乾刚，蚤除妖孽，则主上且为太祖高皇帝之罪人，区区臣下，又不足道已。

臣见贼臣马士英者，鬼为蓝面，肉是腰刀，借兵权为公论，妄称定策元勋，以紊序为私恩，遂欲门生天子，倾酒为池，悬肉为林，即此是致君之术。弥天太保，遍地司空，何在非货殖之门。半壁江山，白呆呆送与北骑；一鞭残角，黑魆魆走出南京。

当其提兵凤 泗也，闯贼犯都，思宗殉难，君父临危，按兵不救。如汉高追项羽失利，与韩信 彭越，期会不至，然汉高尚在固陵，而先帝竟死社稷，较之韩 彭，其坐视更恶。及其迎立弘光也，永 定二王，存亡未卜，桂 惠 端三王，讣报未闻，徒以军中欲立福王一语，遂市私恩，擅行册立。如李辅国遮留太子，以自取富贵，然肃宗尚受父命于灵武，而士英止恃兵变于陈桥，较之辅国，其专擅尤横。其后北骑之渡江也，留都根本重地，高皇帝之陵寝在焉，拥兵十万，一日不守，徒收拾辎重，鼠窜狼奔。如伯嚭之多携宝玩，雪渡钱塘，然伯嚭之去，尚为吴主行成，而士英之走，止为一家保命，较之伯嚭其机诈更深。其后左兵之南下也，良玉上疏，以清除君侧为名。士英胆落，尽以江南之雄兵猛将，悉驻芜关，上流控御，史可法血书请救，置若罔闻。如卢杞之坚拒怀光，恐其面驾，然卢杞止失军心，而士英竟覆社稷，较之卢杞，其败坏尤烈。其后弘光之被陷也，新主嗣统，伫望中兴。士英兵权自握，政柄自操，从不讲战守之事，止知上贪黩之谋，酒色逢君，门户固党。及后事败，理合从亡，乃士英犹拥兵卫三千，携妾媵臧获、歌儿舞女二百余人，金珠宝玩锦绣纨绮数千余杠，独不能携带弘光一人一骑。使其进退无门，卒陷死地。如飞廉之助纣为虐，卒致死亡，然飞廉终为纣而死于海隅，士英弃弘光而逍遥外郡，较之飞廉，其狡猾更凶。其后沿途之逃窜也，士英调黔兵入卫，意欲办走贵阳，凡所过州县，需索供应，鞭挞居民，有闭门不纳者，辄架大炮攻打，城破蹂躏，燔劫一空。如公孙述之乘乱草窃，欲据蜀自雄，然述犹保郡自守，而英乃纵兵卤掠，较之公孙述，其叛逆尤著。

以士英之惨刻，士英之奸诡，士英之凶暴，士英之叛逆，万死犹不足赎，而世之切齿士英者，以其卖国欺君，窃比为今之秦桧。臣谓士英何如人，乃敢上拟秦桧耶？夫秦桧辅佐高宗，主持和议，不闻以高宗性命白送与金人，而南宋六朝一百五十二年天下，以和议缓其亡者，为功不小。今试责士英以澶渊一日之盟，士英其能之乎？如士英者，徒事贪淫，不思恢复，有韩侂胄之嗜欲，而无其志气；有意偷安，不能留恋，有贾似道之荒淫，而无其福德；自立城府，斥逐言官，有李林甫之蒙蔽，而无其智谋。等而下之，即欲取法于卑卑三相，尚且不能，乃欲颉颃秦桧耶？

潜逃至浙，更复无耻。见太后则假太后以垂帘，见潞王则尊潞王以监国，见浙抚则借浙抚为鸠巢，见方营则倚方营为兔窟。东奔西走，不能相容，直待杭州已失，犹思蒙面屈膝投诚。不意外邦反存正论，谓弘光奸辅，欲捕杀之。士英始狼狈而走，奄至东阳，已一月余矣。今闻主上监国天台，不思魑魅，难见禹鼎，复颜甲而来，希图攀附。夫以南都旧臣，朝见监国新主，趋跄殿陛，束身请罪，则亦已矣。乃复带马骑数百余人，驻匝清溪渡口，上表请朝，候旨定夺，俨然董卓、曹操，伏兵道左，劫主迁都之状，盖其目中尚知有人否耶？

臣谓子婴继统，尚能族斩赵高；建文逊位，犹自手诛辉寿。彼庸君孱主至国破家亡之际，犹能回光返照，雪恨报仇，况我主上睿谟监国，圣政伊始，宁容此败坏决裂之臣，玷辱朝宁乎？臣中怀义愤，素尚侠烈，手握虎臣之椎，腰佩施全之剑，愿吾主上假臣一旅之师，先至清溪，立斩奸佞，生祭弘光，敢借天下第一之罪人，以点缀主上中兴第一之美政。风声所至，军民必勇跃鼓舞，勇气百倍，传首北鄙，有不震竦詟服，退舍避之者，请斩臣头以殉可也。

上海古籍出版社二〇〇八年影印本石匮书后集





寓山铭

有序





会稽如东武诸山，皆从海外飞来，悬蹲孤峙，乱落镜湖水际，寓山其一也。山在柯亭之左，赭深青老，虽好奇如王 谢，都以鞵靸下失之。至今日得世培居士开垦之，而山面始出；梳剔之，而山骨始灵；布以楼榭，而山态始妍；潴以池沼，而山影始活。数美具，有寓山之名，自今其不朽矣。吾语居士曰：“吾侪幸生也晚，使在千百年以前，镜湖未浚，怪山未来，柯山与曹山未事斧凿，越中山水未免寂寞。今诸胜毕备，而吾侪始生，山川未为无意，而嗣今以后，境缘人造，陵谷迭开，如寓山者又不知其凡几，吾侪之胜缘，其尚可概量乎？虽然，山以‘寓’名，尚有去志。”余因手扪萝薜，勒石铭之，异日在琅琊海中，倘复过此，则松间旧题仿佛，可以把臂，此山应不嗔余为生客也。铭曰：

依希昔日，夕中风雨。顷刻移来，海立沙起。蝘伏千年，草木蒙蔽。今日何期，胜缘始至。橐解云封，肌分石理。蜃阁霞兴，亭台绣峙。厥名曰寓，志在东武。今或久留，珍重贤主。

【评】

“虽好奇”句：古来山水机缘亦往往如此。（王业洵评，下同。）

“吾侪”句：妙论！使今人堪傲古人，虽然寓山主人又作太古亭何也？岂将为古人解嘲耶？

“今或”二句：“久留”两字，铭者托意良远，一则见久留可不称寓，一则见久留亦是寓，身世得失之感何独山川？嗟乎，此李秃翁之所以称“流寓客子”也！

“铭曰”：五经惟吾戴记载卫 孔俚之铭。铭者所以勒勋镌功，登于彝鼎，其体重以严，其旨贞以固。山既名寓，正须以重、严、贞、固镇之。

又评铭文：质而韵，质而幽，铭语出坡公得意。有此贤主，寓山不寓矣。

明 崇祯刻本寓山志





龙喷池铭





蹴醒骊龙，如寐斯揭。不避逆鳞，抉其鲠噎。潴蓄澄泓，煦湿濡沫。夜静水寒，颔珠如月。风雷逼之，扬鬐鼓鬣。

清 乾隆刻本陶庵梦忆





与金乳生





走访仁兄不遇，怅甚！旧年蒙许弟草花种，弟不敢多望，祈分剪秋纱、雁来黄、老少年数本，使弟阶前秋色红黄烂然，皆出自尊赐也。临楮拳拳。弟张岱顿首。尚乳生社兄金太史。倘有奇本，不妨多惠几种，尤感盛情。

上海图书馆藏明代尺牍





会稽县志凡例





一、史书禹崩于会稽，又书少康封无余于於越，以祀禹墓。少康之世，去禹未远，始祖王陵，岂容少溷？杨升庵所据者，谓蜀中掘地得古碑，有李白所书“禹穴”二字。按蜀之石纽乡，禹所生地，其所谓禹穴者，乃生禹之穴，非葬禹之穴也。太史公“上会稽，探禹穴”，是连属语。升庵故作剖裂，以恣舌辨，此皆文人谬执己见，以乱古典，悉应删去，不必存疑。

一、古会稽郡所辖最广。今以闽论，则福州为闽越，以浙论，则温、衢为东瓯，其他皆郡地也。合江南之苏、松、常、镇，则所谓会稽郡者，今且为府二十。朱买臣以吴人出守会稽，汉武帝曰：“子今衣绣归故乡矣！”建治姑苏，后世不考。或传买臣为越人，且以太公望覆水事附会之，而会稽一邑则有覆盆、仰盆并香桥等地。香桥之说，则以买臣还乡名香桥也，不知香桥在梅园衕侧，陆放翁种梅，行人多于桥上闻香，故名之。世俗尽附买臣，则陋甚矣！如此类者，并加订正。

一、会稽与山阴，其界止一水，故邑之人互置产弗问，互讼狱弗问，互考校弗问。且郡城为八邑之人所聚，多迁居焉。其姓之最著者，余姚之孙之王之吕之姜，上虞之徐之倪之李，嵊县之商，皆登山阴、会稽之版籍久矣。然孙忠烈、王新建、吕文安、姜宗伯、徐中丞、徐少司马、李忠丞、倪文正、商冢宰志在山 会者，未尝不志之原籍，比入府志，咸归一焉。

一、会稽东有娥江，北有大海，南有杉木、驻日、嶀山诸岭，恃为天险，而西界山阴，并皆平壤。考之晋书、五代史、保越录，凡险隘之处，俱知保守，而独于山阴平壤漠不关心。近濒海无事，而小盗反在萑苻近地，则戍守巡逻可不加之意乎？马援曰：“臣历井陉之险，忧马蹶，执辔甚恭，幸而无失；比至平路，放辔自逸，俄而颠越。”此言虽小，可以喻大。

一、陵谷虽未变迁，而山川显晦亦有其时。城中向传八山，而八山之内既失蛾眉，八山之外复遗黄琢。水经注之失记补陀，犹可委之海外，今且近在城郭，岂可听其迷失乎？悉为表出，以补缺遗。

一、两浙之赋役，自甲首钱行，富者立破，其家贫者，至不有妻子。庞御史尽为裁革，制一条鞭法，以苏民生，至今百有余年。然日久弊生，而今之最苦，则在包役。人包役，则踵事增华，变本加厉，犹夫僦载者恐轴之折，而轴其上以为备，而不知加轴之趣轴折也。当事者痛除此弊，则赋役自清。

一、物产遍天下，而独于是地书某物某物者，非表异也。凡物有天造，有地宜，有人巧。陶宴之肉芝，了溪之禹余粮，从天也；日铸之茶，兵坑之笋，罗纹之莎角，瓦窑之银鱼，临山之瓜，道墟之李之橘，从地也；会稽之纱罗之竹箭，陶堰之火笼之团扇之皮箧，从人也。今茶笋依然，焙煮非法；瓜果犹是，栽植失宜。则物产与风俗皆趋于衰也。於戏！北弓燕毳，越镈秦炉，亦存其名，焉可也？

一、甲第科名，至艳事也。黄榜一出，深山穷谷无不传其姓氏，而身殁之后，烟销影灭，一榜之中，除立德、立功、立言之人，则鲜有传于身后者矣，树立其可缓哉？韩昌黎而后并不闻有衮，以此知人贵自立，甲第科名可艳而不可恃也。

一、越中古迹，其在稽邑者，峋嵝之碑，雷门之鼓，王右军之墨池、题扇桥、笔飞楼，禹陵之窆石、梅梁与金简玉字之书，曹娥之虀臼碑，欧冶之铸剑，灶见之遗文，固未可尽信。至如土城山 西施歌舞之足迹，龙瑞宫 钱镠拖船之山坳，其为荒唐之言尤甚矣。有人于此挝雷门之鼓，而必求其声，闻伊 洛荒禹庙之田，而必待其象耕鸟耘，其不为人所窃笑乎？姑存之，无尽信可也。

一、所谓三不朽者，今之人有言未必有德，有德未必有功，有功未必有言。前之修志者，凡属名公巨卿，得其片楮以为鸿宝，所载诗文间多庸陋。今或去其皮毛，存其威沈，若今之诗文足以光郡县者，未能遍为搜辑，盖有所俟也。

清 康熙会稽县志





附录





传记





张岱传


张岱，字宗子，山阴人，明 广西参议汝霖孙也。年六岁，汝霖携之适杭州。时华亭 陈继儒客杭，见岱，命属对，奇之，谓汝霖曰：“此吾小友也。”及长，文思坌涌，好结纳海内胜流，园林诗酒之社，必颉颃其间。岱累世通显，服食豪侈，畜梨园数部，日聚诸名士度曲征歌，诙谑杂进。及间，以古事挑之，则自四部、七略以至唐 宋说家荟萃琐屑之书，靡不该悉。及明亡，避乱剡溪山。岱素不治生产，至是家益落，故交朋辈多死亡，葛巾野服，意绪苍凉。语及少壮秾华，自谓梦境。著书十余种，率以梦名。而石匮书纪明代三百年事，尤多异闻。年六十九，营生圹于项王里，曰：“伯鸾高士，冢近要离，余故有取于项里也。”后又十余年卒。

清 乾隆绍兴府志





张岱传


张岱，字宗子，山阴人，明 广西参议汝霖孙。年六岁，汝霖携至杭州。时华亭 陈继儒见之，命属对，奇之，谓汝霖曰：‘此吾小友也。’及长，好结纳海内胜流，园林诗酒之社，必颉颃其间。家累世通显，服食豪侈，畜梨园数部，日聚诸名士度曲征歌，诙谐杂进。及间，以古事挑之，则自四部、七略以至唐 宋说家荟萃琐屑之书，靡不该悉。明亡，避乱剡溪山，素不治生产，至是家益落，故交朋辈多死亡，葛巾野服，意绪苍凉。语及少壮秾华，自谓梦境。著书十余种，率以梦名。而石匮书纪明代三百年事，尤多异闻，后谷应泰提学浙江购得之，为纪事本末。年六十九卒。

清 嘉庆山阴县志





张岱传


商 盘

张岱，字宗子，号陶庵，山阴人，诸生。陶庵世家子，豪放自喜，家畜梨园数部，日聚海内名士征歌行酒，有文举座上之风。晚岁，家日落，郁郁不自聊，年九十三卒。著有西湖梦寻、快园道古、奚囊十集诸书。

清 乾隆刻本越风





张岱传


温睿临

山阴 张岱，字宗子，左谕德元忭曾孙也。长于史学。丙戌后，屏居卧龙山之仙室，短檐颓壁，终日兀坐。辑有明一代纪传，既成，名曰石匮藏书。丰润 谷应泰督学浙江，闻其名，礼聘之，不往。以五百金购其书。慨然曰：“是固当公之，谷君知文献者，得其人矣。”岱衣冠揖让，犹见前辈风范。年八十八卒。

中华书局一九五九年版南疆逸史





张岱传


邵廷采

山阴 张岱，字宗子，左谕德元汴曾孙也。性承忠孝，长于史学。丙戌后，屏居卧龙山之仙室，短檐危壁，沉淫于有明一代纪传，名曰石匮藏书，以拟郑思肖之铁函心史也。至于废兴存亡之际，孤臣贞士之操，未尝不感慨流连陨涕，三致意也。顺治初，丰润 谷应泰提学浙江，修纪事本末，以五百金购请其书。慨然曰：“是固当公之，公之谷君，得其人矣！”年七十余卒。衣冠揖让，绰有旧人风范。

浙江古籍出版社一九八七年版思复堂文集





张岱传


徐承礼

张岱，字宗子，山阴人。长于史学。丙戌后，屏居卧龙山之仙室，短檐颓壁，终日兀坐，辑有明一代纪传为石匮书。我学使谷应泰闻其名，礼聘之，不往。以五百金购其书，岱慨然曰：“是固当公之，谷君知文献者，得其人矣。”是时，明季稗史多体裁未备，惟岱书暨海宁 谈迁所著国榷具有本末。应泰并采之，以成纪事。岱于君臣朋友之间，天性笃至。其著书也，征实详核，不以作者自居。衣冠揖让，犹见前辈风范。年八十八卒。

中华书局一九五七年版小腆纪传补遗





序跋





张宗子诗序


王雨谦

予读宗子诗，而忽慨然于司马子长也。盖每读史记一书，不禁抚几立，曰：以子长（之才），克成此五十万言，胡不谋及乎……则当日东封之颂……即安能外……雄才大略，瓠子（之歌），秋风一辞，英姿顾盼，称……可天子。以子长赓歌其侧，何必不为阿卷矢音哉？武帝尝读司马相如大人赋，飘飘有凌云气，至恨不与同时，及其召见，则止以文园令了之，迨既没，则又搜其遗文，而封禅颂乃著子长，乃至下蚕食。嗟乎！遇天子如此，其怜才也而卒不得，以其……驰骋于赓歌矢音之列，而相如第……第以史鸣，才故有遇不遇……能诗耶？虽然……已浸浸乎以诗见，而子长（之诗则）五十万言足以包之。盖其生当天汉、元狩间，名山大川之华，金简玉字之奥，不克为当日建明，立其躬于明堂辟雍，甚则天子召问，救一李陵不可得，于是萦纡郁闷，不得已而寄孤愤于史记。予居恒谓，杜少陵诗史也，而司马子长则史诗也，彼史记者，风有之，雅有之，颂有之。然吾持此以号于世，世必曰，是固欺我。则将以记之肖乎诗者告之，如天官……云也，而曰若烟非烟，若云非云，郁郁纷纷，萧索纶囷，非诗乎？而其记五星色也，则曰：“赤角犯我城，黄角地之争，白角哭泣之声。”非诗乎？若此者尚曰，声相似也。乃若肖诗之神，即一字一句，离奇质奥，寓意遥深，绘情属事，部署伦类，真如所云，褒 鄂发动，天吴倒褐。乾坤疮痍，至尊蒙尘，圣明自诛，褒 妲经纬，独固密勿，昔日“诗宰相”之言在记中无不可冥心遇之也。吾固谓子长史才也，实诗才也，而不以诗显。千载之后，张宗子则起而兼有之，（具廊庙）器，宜不独以著书（称），乃以彼其才处（于启）、祯朝，遇思庙 尧 舜主，而竟以文学老，甚且以甲申之变，穷愁著书，乃如渴司马与腐司马一登汉武之朝不可得，盖亦悲矣！然而十年苦思，石匮告成，特与史记并有今古。即俾宗子不作诗，石匮中未尝无诗也，而复以诗特闻。试读其诗，则于今昔之变，一篇之中，三致意焉。此其诗又一史也，而非犹夫世之诗也。嗟乎！子长故言之：“诗三百篇大抵贤圣发愤之所为作也。”知诗哉！故使子长而与宗子遇，则子长未尝无诗，宗子正亦不必为诗也，两人之诗皆在史也，特以两人之遇主不同，而所处之世又不同。孟子曰，颂其诗必论其世。则宗子之作史与子长之作史，已自有异。是其所谓诗者，即欲不作，亦安得不作乎？悲歌行国，泣数行下，如屈子离骚，不得其平则鸣。吾于宗子曷怪哉？至若宗子之为人，豁达有大节，则海内鲜不闻之。其为诗则卓然为张子之诗，非诸子之诗，而并非三百篇之诗也。此其说在伯乐之相马也，故不必讙讙之为世人言耳。

庚子夏五潞溪 识字田夫雨谦撰。

按：钞稿本张子诗粃，参校上海图书馆清钞本，此序多残缺，括号内文字，以意补之。省略号皆表示缺字未详。





琅嬛诗集小序


张 弘

吾选宗子诗，不敢存宽严二字，但阿吾所好而已。杜工部，诗家集大成者。历下之选，一工部，竟陵之选，又一工部，总以成工部之大，无所不有而已。吾越徐文长，昭代诗豪，其诗酷似工部。宗子咏物诸篇又酷似文长。吾疑宗子曩所刻文长佚稿，或多宗子拟作，即如米南宫伪造晋人书帖，使人不可复辨。若以宗子诸诗与文长并驱中原，便可谓吾越有两文长也。吾近选诗存，去取文长诸诗，不能存十一。曹公曰：“缚虎不得不急。”以文长、宗子诸诗雄视一代，气魄难训，假操觚者不别存手眼，狠着钳锤，便当死其一句一字之下，岂有丹铅复及余子哉？宗子名下屈第一指，著作已流传海内。吾与宗子总角交契三十年，相视莫逆如一日，即其诗篇，咄咄惊奇，连章累牍，便可高踞汉 唐之上，而犹不能买菜求添，强吾所不好，此亦曹公缚虎之意也。吾故于宗子诗选录若干入明诗存讫，而复笔其篇端云。

己丑重九日小弟弘首题并书。

钞稿本张子诗粃





琅嬛文集序


王雨谦

有大文之人而文始传。文也者，人也。其人为天地所属，则凡天地之所焕不能郁，与郁而不克告之天下万世者，皆汇而委诸其人。由是而日星之蒸变，河岳之苞孕，勤勤焉提以成之也。然其所际有显晦，且有不即内之于显，而困苦拂乱，与以晦晦之遇，而别有以显之，则天下文章莫大乎是矣。如昔左氏春秋、龙门史记，皆不屑以爵禄荣之，而特荣以三曾之大也。吾故于陶庵 张子之文，而知天地之成之显之者深且宏也。

陶庵为雨若先生之孙，而阳和公其曾祖父也。阳和公以文章大魁天下，雨若先生成进士，以理学推醇儒。陶庵尊人大涤公抱命世才，虽烺烺仕籍，竟不克大展其学，乃举累代清淑之气，尽以钟之陶庵。陶庵自束发为文，发藻儒林，以彼其才，使其立取一名，身都显要，自当复命造物，爽爽不怍，而以才大莫器。有识者咸为裂眦问天，而陶庵怡然听之，遂潜名成石匮一书，上与左史等鼎。甲申以后，屏弃浮云，益肆力于文章，自其策论辞赋传记笺赞之类，旁及题额柱铭，出其大力，为能登之重渊，而明诸日月，题曰琅嬛文集。盖其为文，不主一家，而别以成其家，故能醇乎其醇，亦复出奇尽变，所谓文中之乌获，而后来之斗杓也。余与陶庵以气谊文章为世外交，每一篇出，无不披华食实，如李才江之范金呼岛佛，柳柳州之盥熏读昌黎集也。兹者百家争喙，俾斯集行之于世，则震风凌雨，应知夏屋之为帡幪也。

陶庵其先蜀产也，其近则越产也，其人其文，几几各争有之。余则曰：“此非蜀之有，越之有，而天下之有也。张子天下才也。”

清 光绪刻本琅嬛文集





琅嬛文集序


祁豸佳

越故多才，其所最著者，宋有陆放翁，元有杨铁崖，明有徐青藤。后来才士所生不少，以沉埋帖括，淹屈多人，间有进贤纱帽，游戏古作，视为绪余。神宗朝，吾越中以古文名者三先生，一为陆景邺，一为王谑庵，一为倪鸿宝。陆长于武断，其蔽也敢；王长于撮巧，其蔽也狎；倪长于征僻，其蔽也鬼。较之前代，三贤尚难学步，而其所刻文集，又皆荣不择茅，金常夹砾。此虽作者之过，而选之者亦不得不任其责矣。

钟伯敬曰：“选者之力，能使作者读者之精神心目为之顿易。”“故夫选而后作者，上也；作而自选者，次也；作而待人选者，又次也。”陶庵所作诗文，选题选意选句选字，少不惬意，不肯轻易下笔，凡有所作，皆其选而后作者也。其后汇所存稿，悉简其代作、应付诸篇什，尽付一炬，有所存贮，又皆其作而自选者也。今兹选刻稿尚盈笥，王白岳又为之痛芟雠校，在十去七。所定琅嬛一集，譬之文豹留皮，但取其神光威沈；孔雀堕羽，只拾其翡翠金辉。淘汰簸扬，选择最核。以视前代，即放翁之剑南、渭南，铁崖之乐府、史钺，青藤之樱桃馆、阙编，何遂能过之也。

盖陶庵先为蜀产，后生会稽，以嵯峨渫之奇，席万壑千岩之秀，其所脱胎结撰，自合磊砢韵秀，亮拔不群。此其生质使然，岂可与之争锋角胜乎？昔李研斋见石匮书，力争陶庵决非浙产，言及先世，始然大笑，自谓知人。其藻鉴之确，信有以也。

清 光绪刻本琅嬛文集





刻琅嬛文集序


黎培敬

从来文字之流传，每关气数。一代魁杰之才，其所著作，有传有不传，有郁之久而后传。如有明 山阴 张陶庵先生所著琅嬛文集，其明证也。陶庵当明之际，肥遁逊荒，迁流展转，此稿犹得于余老友王个峰处藏之。个峰与余共事薇垣，凡八阅寒暑。生平耽吟咏，工楷隶，精数学，而于奇书古画尤钟爱特甚。每当焚香煮茗，促膝谈心，辄斤斤以陶庵琅嬛文集未及梓行为念。光绪丙子春，余于公退之暇，偶一披览，见其文闳深渊懿，劲折奥衍，诡谲瑰奇，各尽其致。陶庵所著书甚多，惜未获见，即此已窥一斑。爰促付剞劂，工竣，聊缀数语于简端，盖以识个峰佩服陶庵之深，而陶庵是集不至湮没于数百年之后，毋抑有气数存乎其间耶？是为序。

光绪三年岁在丁丑季秋月湘潭 黎培敬。

清 光绪刻本琅嬛文集





跋琅嬛文集


王 惠

余束发时，读书于山阴 余浣公侍御家，检其藏书，有琅嬛文集一帙，蚊脚细草，蟫蠹褵，盖张陶庵后裔世传，而尚未付雕者也。余见而攫之，五十年来，藏之敝簏，时一披阅，不少废离。今半肩襆被游黔，山川万里，与之偕来。儿子介臣，见而悦之，以为陶庵吾越名宿，才盖当世，闻其生平，有徐文长之癖。今读是编，笔挟风霜，气吞庄 列，实出文长之上。较余尤加珍重，属同人录出，乞余校正，分为六卷，合作一函，什袭藏之。俟客囊稍裕，将付剞劂，以垂久远，庶不负陶庵一生心血所存，浣公夙昔收藏之意。天下之宝，当与天下共之，岂敢独作枕中之秘哉？

道光戊戌良月会稽 王惠识。

清 光绪刻本琅嬛文集





书琅嬛文集后


王介臣

右琅嬛文集六卷，有明 於越 陶庵 张先生 岱著也。吾越 有明一代，才人称徐文长、张陶庵。徐以奇警胜，先生以雄浑胜。先生他著，次第传世。石匮书则毛西河修明史作为蓝本，西河集中上先生书，言之详矣。惟是卷当时经王雨谦、祁止详两先生编次评点，会国变未刊，家藏蝇头本，相传为先生自携以避难者。后归越城 余浣公 文毅侍御家，当时大观楼藏书之富甲东南。此书为先君子兰上公借观。楼不戒于火，万卷顷刻成烬，是书以借出独完。先君子来黔，独袖是书，厥后越城失守，家藏悉尽，是书亦以携出独完。黔乱二十年，介臣携是册出入荆棘灰烬中，率无恙，岂造物欲存是书，人亦赖以存耶？书藏浣公及余家二百余年，迄未付梓，亦不轻视人。昔郑广文 珍见之曰：“精浑胜归 唐，何论二十四家耶？箧中有此，盗贼水火不能近也。”竭数昼夜力钞录去，此外无人见也。丙子春，黎简堂中丞见而爱之，急劝付梓，因述其颠末于后。

光绪丙子春正月个峰 王介臣识。

清、光绪刻本琅嬛文集





陶庵梦忆序


王文诰

陶庵梦忆见瓯山 金氏本，刻入砚云甲编，书仅一卷，十失六七。此本余从王竹坡、姚春漪得之，辗转钞袭，多有脱讹，置箧中且十年矣。岁辛亥游岭南，暇时翻阅，粗为点定，或评数语于后，意之所至，无容心也。客过寓见者，请公同好，遂以付梓。而是书不著姓氏，卷中曰张氏，曰岱，曰宗老，据金氏考浙江通志，张岱字宗子，山阴世族，晚境著书，率以梦名，惟石匮书埋之嫏嬛山中，世未尽见。

恭阅钦定四库全书简明目录，谷应泰因张岱石匮藏书排纂编次为纪事本末八十篇，虽非正裁，别调孤行，是石匮书竟以不传传陶庵。陶庵自云，名根一点，坚固如佛家舍利，劫火勿失。兹幸名列御书，幽光不泯，天之所以予陶庵者固甚厚矣。

梦忆出诸游戏，而俗情文言，笔下风发，亦今亦古，自名一家，洵非奇才不能。余厘为八卷，即以金氏本原序弁诸首。

时乾隆甲寅秋仁和 王文诰 纯生甫识。

清 乾隆刻本陶庵梦忆





陶庵梦忆序


佚 名

陶庵老人，著作等身，其自信者，尤在石匮一书。兹编载方言巷咏、嘻笑琐屑之事，然略经点染，便成至文。读者如历山川，如睹风俗，如瞻宫阙宗庙之丽，殆与采薇、麦秀同其感慨，而出之以诙谐者欤？老人少工帖括，不欲以诸生名。大江以南，凡黄冠、剑客、缁衣、伶工，毕聚其庐。且遭时太平，海内晏然，老人家龙阜，有园亭池沼之胜，木奴、秫秔，岁入缗以千计。以故斗鸡、臂鹰、六博、蹴踘、弹琴、劈阮诸技，老人亦靡不为。今已矣，三十年来，杜门谢客，客亦渐渐辞老人去。间策杖入市，市人有不识其姓氏者。老人辄自喜，遂更名曰蝶庵，又曰石公。其所著石匮书，埋之琅嬛山中。所见梦忆一卷，为序而藏之。

清 乾隆刻本砚云甲编





陶庵梦忆跋


金忠淳

陶庵老人，不著姓氏，卷中曰岱，曰宗老，曰张氏，曰绍兴。考浙江通志，张岱字宗子，山阴人。明末避乱剡溪山，意绪苍凉，语及少壮秾华，自谓梦境。著书十余种，率以梦名，而石匮书纪前代事尤备。此帙为舅兄学林 胡氏藏本，奇情奇文，引人入胜，如山阴道上，应接不暇。惜其余各种不概见也。然恐老人狡狯，所云石匮书埋之琅嬛山中，非伊家茂先，孰过琅嬛福地而问之？瓯山 金忠淳识。

省志止称其家世通显，未详祖父何人。今观舌华录，载张氏兄弟不饮酒一则，有“张状元诸孙”之语，以证老人所谓“太仆公”及“先文恭”者，盖其曾祖天复，嘉靖进士，官太仆卿；祖元忭，隆庆状元，谥文恭；父汝霖，万历进士。卷中言“先父相鲁先王”，以其曾任山东副考，或与藩邸有旧耳。因阅舌华，参考志传，备载其家世如此。淳又识。

清 乾隆刻本砚云甲编





陶庵梦忆跋


伍崇曜

右陶庵梦忆八卷，明 张岱撰。按，岱字宗子，山阴人。考邵廷采思复堂集明遗民传，称其尝辑明一代遗事为石匮藏书，谷应泰作纪事本末，以五百金购请，慨然予之。又称明季稗史罕见全书，惟谈迁编年、张岱列传具有本末，应泰并采之以成纪事。则明史纪事本末固多得自宗子石匮藏书暨列传也。阮文达国朝文苑传稿略同。

是编刻于秀水 金忠淳研云甲编，殆非足本。序不知何人所作，略具生平，而亦作一卷，岂即忠淳笔欤？乾隆甲寅，仁和 王文诰谓从王竹坡、姚春漪得传钞足本，实八卷，刻焉。顾每条俱缀“纯生氏曰”云云，纯生殆文诰字也。又每卷直题文诰编，恐无此体。兹概从芟薙，特重刻焉。

昔孟元老撰梦华录，吴自牧撰梦粱录，均于地老天荒、沧桑而后，不胜身世之感，兹编实与之同。虽间涉游戏三昧，而奇情壮采，议论风生，笔墨横恣，几令读者心目俱眩，亦异才也。考明诗综沈邃伯敬礼南都奉先殿纪事诗：“高后配在天，御幄神所栖。众妃位东序，一妃独在西。成祖重所生，嫔德莫敢齐。”云云。静志居诗话：“长陵每自称曰：‘朕高皇后第四子也。’然奉先庙制，高后南向，诸妃尽东列，西序惟一人。盖高后从未怀妊，岂惟长陵，即懿文太子亦非后生也。世疑此事不实，诵沈诗，斯明征矣。”云云。兹编钟山一条，即纪其事，殆可补史乘之缺。又王贻上分甘余话：“柳敬亭善说平话，流寓江南，一二名卿遗老左袒良玉者，赋诗张之，且为作传。余曾识于金陵，试其技，与市井之辈无异。”云云。而是编柳敬亭 说书一条，称其“疾徐轻重，吞吐抑扬，入情入理”，亦见其持论之平也。

咸丰壬子展重阳日，南海 伍崇曜谨跋。

清 咸丰刻本粤雅堂丛书





西湖梦寻序


王雨谦

木华作海赋，思路偶涩，或教之曰：“尔何不于海之上下四旁言之？”华因言其上下四旁，而海赋遂成。盖华之赋海，海之景物已尽，特缺其上下四旁已耳。则是海为主，而上下四旁，其辅也。若田叔禾之作西湖志，志都城，志大内，志市井里坊，志人物流寓，志士女游观，无所不志，而西湖之景物反多遗漏，则是借名西湖，而实与西湖无与。故碑记诗文，自苏白以后，记如袁石公之灵巧，张钟山之遒劲，李长蘅之淡远，诗如王弇州之华瞻，徐文长之奇崛，王季重之隽颖，无一字入志焉，得谓之志乎？

张陶庵盘礴西湖四十余年，水尾山头，无处不到。湖中典故，真有世居西湖之人所不能识者，而陶庵识之独详；湖中景物，真有日在西湖而不能道者，而陶庵道之独悉。今乃山川改革，陵谷变迁，无怪其惊惶骇怖，乃思梦中寻往也。虽然，西园雅集，得米海岳一叙，而人物园亭俨然未散；建章宫阙，得张茂先一语，而千门万户仿佛犹存。有梦寻一书，而使旧日之西湖于纸上活现，则张陶庵之有功于西湖，断不在米海岳、张茂先之下哉。潞溪 白岳 王雨谦撰。

清 康熙刻本西湖梦寻





西湖梦寻序


祁豸佳

天下山水之妙，有以诗传者，有以画传者。自王摩诘以一身兼之，赞之者谓：“摩诘之诗，诗中有画；摩诘之画，画中有诗。”遂将诗画合为一物。若西湖则不然。西湖之妙，妙在空灵晶映，一入于诗，便落脂粉，即东坡二首，亦所不免。世间凡物，竹篱茅舍，鸡犬桑麻，一入于画，无不文雅，而西湖图景，虽桃柳舟航，犹是滓秽太清。故余犹谓：“看西湖，决不能为西湖之画；看西湖，决不能为西湖之诗也。”

余友张陶庵，笔具化工。其所记游，有郦道元之博奥，有刘同人之生辣，有袁中郎之倩丽，有王季重之诙谐，无所不有；其一种空灵晶映之气，寻其笔墨，又一无所有。为西湖传神写照，政在阿堵矣。若使陶庵于此仍作诗想，仍作画想，一着揣摩，便于西湖十去八九，即在梦中，亦是魇呓。有想有因，卫洗马之病在膏肓，政未易瘳也。弟祁豸佳书于蟫仙庐。

清 康熙刻本西湖梦寻





西湖梦寻序


查继佐

张陶庵作西湖梦寻，以西湖园亭桃柳、箫鼓楼船，皆残缺失次，故欲梦中寻之，以复当年旧观也。余独谓不然。余以为西湖本质自妙，浓抹固佳，淡妆更好。湖中之繁华绮丽，虽凋残已尽，而湖光山色未尝少动分毫，东坡所谓“晴光潋滟”、“雨色涳蒙”，故端然自在也。西湖向比西子，若楼台池馆，则西子之锦衣袨服也；嫩柳夭桃，则西子之歌喉舞态也。近日西子乃罢歌舞，去靓妆，拔簪珥，解衣盘礴，政当西子澡盆出浴之时，须看其冰肌玉骨，妖冶动人，何待艳服乔妆方为绝色也哉？子舆氏曰：“西子蒙不洁，则人皆掩笔而过之。虽有恶人，斋戒沐浴，则可以事上帝。”以恶人而斋戒沐浴，尚可以事上帝，何况西子本身自洁，更能斋戒沐浴，其芳香藻洁当更增百倍矣。陶庵于此，政须着眼，何必辗转反侧，寤寐求之，乃欲以妖梦是践也？社弟查继佐偶书。

清 康熙刻本西湖梦寻





西湖梦寻序


释道隐

张陶庵作西湖梦寻，向余问讯曰：“弟闻华严经，佛言华严世界南赡部洲特华严海中一弹丸之地，则西湖不直一蠡壳水，其景界甚小。汤若士传南柯，蚁穴中有国都郡邑，社稷山川，则西湖不止一蚁穴，其景界又甚大。两说不一，乞和尚为我平章之。”

余曰：“佛言世间凡事大小，皆繇心造。若见为大，则芥子须弥矣；若见为小，则黄龙蝘蜓矣。佛于此只不动念，则景界俱空，大小尽化，蕉鹿庄蝶，一听其自为变幻，于我空相，则亦何有？以余所见，大小高下，只在目前。即以西湖言之，尔见六桥、三竺，缥缈湖山，其大若此；若置身于南北高峰，由高视下，西湖止一杯之水，歌舫渔舟正如飞鸟浮芥，为物甚微。盖眼界所及，愈低愈小，则愈高愈大。庄生所言鲲背鹏翼，千里而遥，鹏之视人，亦何异人之视蚁？齐谐志怪，勿得尽以寓言忽之。昔有人渡海，飞来一物，大如风帆，以篙击之，是一蝶翅，称之，重八十余斤。则天壤间实有是境，实有是物，或大或小，一任人之见地为之。余眼光不及数武，何能为尔定其大小也！尔若只以旧梦是寻，尚在杯水浮芥中往来盘礴，何足与于寥廓之观。”武林 道隐偶题。

清 康熙刻本西湖梦寻





西湖梦寻序


李长祥

甲申三月，一梦跷蹊，三十年来，若魇若呓，未得即醒。旁人且将升屋唤之，犹恐魂之不返，何暇寻梦中所有，且寻昔日梦中之所有哉！张陶庵见西湖残破，而思蘧榻于徐，惟旧梦是保，自谓计之得矣。吾谓陶庵惟知旧梦，而不知新梦。论旧梦者曰：“梦必有想，梦必有因。故无想无因，未尝梦乘车入鼠穴，捣薤啖铁杵。”若新梦则不然。淳于棼梦入南柯，则身历蚁穴；幻人能吞刀吐火，则口煅钢锋。卫玠之论想论因，反落肤浅之见矣。昔王荆公与东坡论扬子云投阁，为史臣之妄，剧秦美新之作，亦为后人所诬。东坡曰：“轼亦疑一事。”荆公曰：“何事？”东坡曰：“不知西汉果有子云否？”余见陶庵所说之西湖，与近日所见之西湖，毫无足据，亦谓明季时果有西湖否？且谓明季时西湖中果有张陶庵否？识得明季时未必有西湖，方可与寻西湖；识得明季时西湖中未必有陶庵，方可与读陶庵西湖之梦寻。古夔旧史 李长祥书。

清 康熙刻本西湖梦寻





西湖梦寻提要


西湖梦寻五卷，国朝张岱撰。岱字陶庵，自号蝶庵居士，家本剑州，侨寓钱塘。是编乃于杭州兵燹之后，追记旧游，以北路、西路、南路、中路、外景五门，分记其胜。每景首为小序，而杂采古今诗文列于其下。岱所自作尤夥，亦附著焉。其体例全仿刘侗帝京景物略，其诗文亦全沿公安、竟陵之派。

中华书局一九八五年版四库全书总目





西湖梦寻凡例


张 礼

一、志西湖者备矣，皆能发越乎山灵。而先王父是编，盖身历盛衰之际，感时事之旋易，嗟景光之顿殊，托为梦寻，言寄斯慨，以目接之景作魂交之游。此亦如神返华胥，犹历历不忘其故迹，即境以征事，抒辞以达情。览者有感于斯文，是亦梦中之觉路也。

一、西湖之景物綦繁，传者每多失次，是集首序湖总，中分四方，方各以景从，而终之以外景。凡夫山林丘壑、寺观亭台，以及木石禽鱼之微，举皆依次而列，举纲张目，晰缕分条。阅者按籍而稽，步步引人入胜。若所谓六桥桃柳，三竺烟岚，不必着屐扶筇，而已历探其阃奥矣。

一、西湖之名胜，具有源流，流俗所传，多承讹谬。是集于名区兴废，胜迹升沉，以及林泉之变迁，草木之荣落，莫不详稽博考，务得其真。至若历朝亮节之臣，往代潜光之士，其故居古墓，皆灵爽所存，尤极意表章，使人心兴感，此更有关于名教，岂徒于山水逞游观哉？

一、西湖之题咏，名作如林，往籍所收，美难尽载。是集于白苏而外，复采佳篇，记如袁 李之灵巧清敷，诗若王 徐之高华奇崛，以至雅词名对，皆以次而登，并能照耀古今，发扬山水。后附以先王父平时之所作，识者谓能竞胜争奇，以登作者之堂，似可与诸公分一席也。

一、先王父是集，久为名人所传，若李研斋 长祥，金道隐 堡、查伊璜继佐、祁止祥 豸佳，诸公时共较雠，雅相推重，所作文序尤极其称扬。而王白岳 雨谦先生，与先王父论交尤笃，其所点次评论，更为精详，列之篇端，以志相得之雅。令音未替，遗泽犹存，思其笑言，辄复神往耳。

一、先王父平素多撰述，所著如陶庵文集、石匮全书，以及夜航船、快园道古，诸本皆探奇抉奥，成一家言，以卷帙繁多，未能授梓。是集为从弟潗携来岭南，而韶州太守胡公见而称赏，令付剞劂，以张前徽。余小子自顾颛愚，不克仰承先志，而奉兹遗集，益感中怀，爰授之梓人，锓以问世。其家藏诸种，俟有力梓行，庶几先王父未坠之精华，复得表章于当代也已。

康熙丁酉年十月望日孙礼谨识。

清 康熙刻本西湖梦寻





古今义烈传序


陈继儒

四海相识，落落如晓星，而老病相妒，不能一酬其墓。所当车过腹痛者，莫如山阴 张肃之，肃之与余称三十季老友，而素心遥对，杖屦诗酒，呼吸相通。今弃我七季，墓木已拱，陟阜临风，人琴怀感，筼筜遗卷，曝书忽见，每动与可之哭也。

今年夏，吾乡太史吴澹人持其友张宗子烈士传视余，向余征序曰：“若故人子，若识之乎？”余取读之，见其凡例、名籍，竖义侃侃，便已心异其人。读未终卷，其条序人物，深得龙门精魄，典赡之中，佐以临川，孤韵苍翠。笔底赞语奇峭，风电云霆，龙蛇虎豹，腕下变现，而隽冷悠然，飘渺孤鸿，天外呖，是又汉书、三国诸赞中所绝不经见者也。余于是深异之，力究其人。澹人曰：“是若友张雨若先生孙也，为海内知名士，靡所不长，古文辞其游戏也。”余然笑，口张而不能噏，曰：“嗟乎！有以也。”昔张肃之与黄寓庸、罗玄父、张梦泽、王弱生诸公读史于白门，余及见其评骘诸史，议果而确，识敏而老，余手钞其副本归，奉为定论。今宗子风霜之口酷似其祖，但其才力天出，灵动活现，老泉之质，不若斜川之颖也。余少时亦有是志，取古来义士列其名，未及作传。后见皇甫士安烈士传、屠纬真义士传，寥寥数人，如武帝食露盘，无补多欲，便尔中止。乃宗子远逮商 周，近迄熹庙，卑至奴隶，琐及犬马，洋洋大章，洵是持世之作。三都成而伧父辍笔，嗣今以往，保无敌手也。

常见老人饴弄孙子，见孺子能嗫嚅效大人语，则其祖若父必喜而笑，举以示座客，座客亦无不喜而笑。余于肃之不止座客，而宗子将作大声惊人，亦不止仅仅作效大人语。余思吾良友虽终不可得吾肃之之一笑，而见有文孙如此，肃之其不死矣。

壬申秋七月晒书日，云间老人 陈继儒书于顽仙庐。

明 崇祯刻本古今义烈传





序义士传


刘荣嗣

生平见异人读异书，辄作数日喜。余待罪东兖，张尔弢来相鲁国，一见而异之。其人似庄似骚，半谐半谑，盖以谪仙中人，借金马门作游戏散吏也。

一日，滕 李宰索余颜署，尔弢在座。余拟议未得，尔弢曰：“薛归于滕，今李宰晋秩郡司马，宜书滕 薛大夫。”一座叫绝。少顷，尔弢亦索书，余曰：“能工确如前语乎？”尔弢应声曰：“季 孟之间，非鲁右史而何？”余服其敏妙。

丁卯冬，嘉祥 赵令以大计殁于道，借库藏千金，囊廉无补，胥役至留难其妻孥丧，一邑骚动，以摄篆请者，视为岩邑。余曰：“老子胸中兵甲，无过余右长史才者。”尔弢遂以单骑往，见其老嫠诸孤茕茕无措，毅然解其囊中千金，代输公帑，更锤其腰间黄镪，为麦舟之赠。东土喧填，谓范式再世矣。余于是益敬惮之。

今秋，其长公宗子来，望其丰彩，轩轩若朝霞举，商古论今，如数家物。余方惊其言似河汉之无极，出一卷见视，乃其所著义士传，自商迄今，得四百余人，各为论赞。余得卒业，奇古灵隽，盖统腐史、世说合而成一家言者。余平时读刘向列女传，贞淫杂出，繁简失宜，末赘小赞，寥寥寂寂，愧不成语，乃擅一代词宗，闭阁燃藜，至来太乙之照，是不可解。宗子著作，足垂千古。尔弢又身作之仪，留为世则，如范尧夫以麦舟举石曼卿三丧，文正闻而叹其赠之何晚，一气一理，水乳忽合。则是宗子以世德世其文章，彼青藜爝火，敢与日月争光耶？

己巳秋仲，半舫 刘荣嗣书于兖东公署。

明 崇祯刻本古今义烈传





义烈传序


刘光斗

自媕淟者盈宙，有利害而无是非。非无是非也，利害之太晰，一如骛，一如沍，即是非之镜朗悬于前，而阉然不能自振。为突梯，不为濡缕，而大义之顿沦也，直以温蠖障烛龙之驭。于是上关国社，旁及矜盟，琐至闾井，蒙狸面而匿鼠首，而古今之沥肝指发者，尽汩汩于容脰之智。如行墟墓间，无有生气；如入女人国中，无有男子气。以至偷荫处堂，坐视祸败，而莫之所。故曹蜍、李志之毒天下，较烈也。

夫百年有尽，人杀鬼杀埒耳，亦安见汗饵床箦者之必不死哉？而究不如直行其是者。其幸而成也，而得不死也，可以肉虎狼，而饴鼎镬。即不幸而身殉之，心抒一寸之丹，血化九原之碧，赤利刃而死，青柔翰而生，而烈士之名，犹足以照千古。

余不佞，夙负毅奋，见拳曲不平辄为眦奋。往往读二十一史之牒，流览一二，则疾引大白酬之。既局局理官，括帖籍书，两耗畴昔，然私心所赴泐，拂拂从湛卢跃去。乃一睹张宗子之所汇义烈传，而爽然消我瘕也。凡事出士大夫勿概论，其或它人之酒杯，与下士之嚆矢，无编摩以勖之，无旗表以驱之，不缩不矜，不利荧，不害怵，要于必行其是，尤足术也。

宗子，文恭曾孙，四世簪组，所家储不止三十乘，故综列闳博，蔑足异，余尤异宗子貌恂恂，挹对温克，无卞激之态，而持论讽谊，直以电光霍开魅界。至诸赞词，又复手涴七襄，肠贯九曲，而五色摩尼，逼现毫楮，使人琅琅披之，涤而日月，震而雷霆，栗而霜雪，究从舌瓣作冷香，沁入脾腑，又不翅酿沆瀣为甘露也。宗子才擅金闺，行出而树世，即义烈一刻，唾玉屑于地，而亘铁英于天，且尽呼天下之蜍志，而鼓朝气以还其须眉，于功世也弘矣哉！余时迫去越，亟题之以归宗子。

兰陵 刘光斗题于龙屿之夙有斋。

明 崇祯刻本古今义烈传





义烈传序


祁彪佳

孙樵曰：“为史官者，明不顾刑辟，幽不见鬼怪，若梗避于其间，其书可烧也。”古人高擅史才，龙门、西蜀，千载绝唱。唐兴二百年间，作者数十辈，独高昌黎修顺宗实录，尚不能当班坚，遑问它耶？至于庐陵、涑水，骥失而驽，驽失而蟆。虽有作者，子长、子云，勿可及已。乃议者谓太史公排节义，退正直，不叙杀身成仁之美。而莽大夫剧秦美新，行负其腹，磨毫黩札，丛阁饱帙。但以官大宠浓，讲文张字，如司马子长之叙周缪，班孟坚之传蔡义，其所谓梗避者，亦已甚矣。

余生平有史癖，见烈士侠徒，握拳攘臂，汹汹思逞，但记载散见，如电光石火，不能多逅。迨余友张宗子目穷学海，才注文河，十年搜得烈士数百余人，手自删削，自成一家言。其点染之妙，凡当要害，在余子宜一二百言者，宗子能数十字辄尽情状，及穷事际，反若有千百言在笔下。论赞杂出，一字之评，笔怀秋严，舌蓄霜断，出没其意中，忖度其言外，秦铜相照，纤悉不能躲闪。至如索隐钩深，推心置腹，一出一入，无不忭直骨于枯坟，脔谄魂于泉下。其所鉴别，片言武断，尤足令千古输心。宗子齿发未及壮，其所得如此，则不知子长、子云当宗子年齿时文章果何如也。

余里居三年，与宗子析疑赏奇，数山间晨夕，得以窥其武库独富。而宗子王大父太史公创绍兴郡志、会稽县志，而太史公尊人右太仆成山阴县志，义严衮钺，传为一方信史。时人比之班氏父子，而未得殚其精华，常为懊惜。今吾宗子以绣虎之才，克世其美，不减谈 迁之继述，异日石渠、虎观虚左席以待宗子，宗子亦何庸多让焉？

余驱车将北，告人曰：“会稽 宛委、禹穴间，有出手眼而挟龙门、西蜀之奇者，将大用矣！”

辛未仲夏山阴友弟祁彪佳书于西湖 偶居。

明 崇祯刻本古今义烈传





史阙跋


郑 佶

右史阙十四卷，宁都 下河巡检蒋君芝楼贻余也。芝楼得之吴门肆上乱书堆里，题曰“古剑 陶庵 张岱”。岱之为人不可考。其旨法春秋书“夏五”，阙文取义之义，上自伏羲，下逮金 元，有明一代不与焉，意其时明史未之修欤？其所叙述，有与正史事同而文异者，有与正史全异者，辨证博洽，持论平允，尤熟读百史而得闲者也。

原本密行密格，未经缮写，纸色甚旧，折痕皆断裂，殆非近时所钞，间有次序差错，字画鱼鲁。余与屠君愚谷同为考订，愚谷之力居多，且手录一通，置诸案头。愚谷之舅氏徐君谷耘，于余为内兄弟，其于异书有嗜痂之癖，见之狂喜，任赀付刊，阅三月而竣。

於乎！向不为芝楼所得，沉埋于废纸丛中，归于一炬，余何由得见？谷耘不即为寿之梓，艺林亦不及共赏。今其传也，岂偶然哉？芝楼名曾灼，吴县人。

时道光四年岁次甲申闰七月朔吴兴 郑佶 柳门氏跋。

清 道光刻本史阙





前明越州先贤三不朽图像序


蒋士铨

张陶庵辑前明 越中先贤画像，题曰三不朽图，镂板藏朱文懿公家。吾友秉直 朱君为公嫡裔，特重此编，于乾隆戊子装印多本，载属予序。

尝考古人中自陆探微爱画古圣贤像，李公麟画孔门弟子，颇有关于世教。他如张僧繇、吴道子、阎立本、顾德谦、苏汉臣、丁原躬、陈洪绶、植芝等，刻画簪缨，摹写神佛，大都为供玩之资，且多弗传于世。至朱宾占凌阁功臣图及金古良无双谱，其间所取，品类纯杂，亦无益于后生取法。夫士君子读书论世，左图右史，考献征文，未能偏废。凡诵著作而仰德业者，瞻瞩苍茫，以不见古人为恨。越州山水清雄奇秀，代多贤杰，即胜国三百年中，禀扶舆清淑之气，赫然辉映丹青者，已若此之盛，其有裨于后学也岂浅鲜哉？

昔张子韶在岭表，居无与游，忧过之不闻，学之不进，乃于室中悬孔子、颜子像，又杂绘渊明、曲江、富公、寇公、韩魏公、司马公及永叔、东坡、康节、淳夫、器之、彦和、山谷、少游、无咎、文潜诸小影，环列左右，晨夕瞻礼，藉肃心志，且云：“使有愧憾，则见诸贤如挞朝市。”呜呼！洋洋在上鉴观，有赫其凛诸冥漠者，何若临之师保乎？

叔孙豹以世禄不朽，歧而为二。窃谓三者之中，立功为难，必德之与言，皆可自策。父兄之教，师友之资，世家子弟能奋发砥励，较寒畯成就尤易，孰谓不朽之事非华胄高门之所有事耶？秉直守文懿家学，精于经世之术，居恒闭关讽咏，督率后昆，于先人遗经中不少宽假，且复孜孜于是。诗曰：“我思古人，实获我心。”苟乡之学者更能继诸公而起，则他日衣冠容止，绳绳以续斯编者，正多遗范矣。秉直曰：“是吾之愿也。”遂书于卷端云。

清 嘉庆刻本忠雅堂文集





有明越人三不朽图赞序


许景仁

夫终有明之世三百年来，越故大有人哉。古剑老人起而图之赞之，以三不朽分著之，留形模以垂范，表践履以作型，盖甚欲不朽其人于后世也。顾怀忠履孝，植节守廉，既钦硕德，又何以不遗细行？理究性命，论切安危，既称博识，又何以兼录片言？功勋一世，惠爱群生，既表宏材，又何以下逮小技？或曰滥矣，然有可称焉，奚忍湮没乎？盖世际沧桑，玄黄战野，采薇而食，于周固称饿夫，实商之义士也。而后世藉口自晦，则以遗民没世者，抑又何求？其有浮沉观变，终不得与于微 箕之数者。生平才识，又颇淹声誉，而究其晚节，未为挺挺也。概予以不朽，实滋清议，老人又何说之辞？而予曰：不然。一生之修名不立，而末路堪称；垂老之气节或颓，而平居自好，如之何以言废人，以人废言哉？矧夫议者论其迹，未谅其心。其中或有大不忍者，迄因循老死，而异世讥评。遂多求索，老人所不忍出也。揆老人之心，则曰其非改头换面者，乌忍弃其所可称，而不与于图赞之列系？曰：有明著越之多节也，较他郡之驰逐风云者，越实矫矫也。其余一材一艺，同是胜国遗老，比王毓蓍、倪舜平辈，特欠一死耳，而一腔忠义，余知多赍志以没矣。览老人不朽图赞，其殆作于平水梦后也，而或有议者，要之无碍于其人之不朽也，又安知不因是而反藉以不朽乎？后六七十年，而予窃与于遗议之末，又幸与老人共白此不朽之衷也，噫！

乾隆乙亥古重九日同里许景仁 檗子撰。

按：本序及以下陈锦序、陈仲谋序、余烜跋、朱文然跋、傅鼎乾跋均录自清 光绪刻本明於越三不朽名贤图赞。





重刻有明於越三不朽名贤图赞序


陈 锦

有明三不朽图赞，吾乡古剑老人 张陶庵先生遗书，与野公 徐子亲至各家造门祈请，恳示遗象而成者。初属明州 蔡尔达刻二十余象，而先生逝。越四十年，嗣子式宣以未刻五十图授其甥陈仲谋力完之。又二十年，蔡氏子仲明亦归前刻，合成今书，而距先生始事时，世已再传，岁周挠甲矣。后五十余年，原椠几敝，乾隆乙卯，慕村 余氏起而补之，一百八象，顿还旧观。嘉庆庚辰，板归松山 朱氏，梓行未久，逮乎今，兹传次及予，又一周甲矣。递授渊源，绵延不绝，每更数十年而一兴，向非鬼神呵护有灵，择人而与，安见其几阅沧桑而不同归煨烬乎？

且古剑老人前代之遗贤也，深有见于吾越 有明人物之盛，自德行以至文学，代有其人，而其难能而可贵者，总无逾乎气节；气节之重，理学为宗。是书首列王 刘，而即继以殉义诸贤者，实出老人感时嫉俗之心，题曰“有明”，犹隐存胜国遗忠本旨，披图景仰，良用怃然。夫古人往矣，极读书论世之量，恨不文琴旦梦，合千载一堂，得先我而见知者，为一一肖其衣冠，状其仪表，而举而示之，使无前不见古人之憾，呜呼，此非后生小子之幸与！

予生道光初，甫离襁褓，先大夫即出是编，令恭敬瞻礼，由今思之，盖适当朱氏之重修也。曾几何时，予年且七十，先训不可得闻矣，而吉光片羽之留，乃获重新于小子之手，始愿已不及此。犹忆壬午、癸未间，居忧里门，访是书罕知者，幸得一朱氏重印本，为刻入越中观感录，仅存姓名传示后起，良自愧矣。今年春，求助于山左中丞张朗斋尚书，顿遂重刊之志，中丞世越人，抑亦关心桑梓，而乐与有成，不自今始者，坠绪茫茫，绝而复续，呜呼，此又后生小子之幸也！观是象也，读是书也，有不感发而兴起者与？

光绪戊子三月山阴后学陈锦 补勤氏识。





三不朽图赞序


陈仲谋

昔余外祖宗子 张公，集三不朽一书，付梓工，未半而逝世，迟至四十余年不克竣。后舅氏式宣病中以表弟辈远出，将未刻五十图授余曰：“设尔有与其后裔交好者，可力完之。”第前有二十余图付蔡尔达，刻成因乏资，尚未取回。又因循十余载，己未春，蔡之次子仲明自明州回，道及其事，并付刻资。仲明曰：“此吾母汪素志欲竣其事也。”即为检还。今又蒙好义诸君损资慨助，始得告成。嗟嗟！外祖作此书时，余年未二十，今已七十有三，不意流传至今，始竟其事。此皆诸先贤德望昭著，阴为默侑所致，否则几淹没吾外祖之苦心，抑几负吾舅氏之委托矣。不胜欣幸，聊跋其事。陈仲谋谨序。





三不朽图赞跋


余 烜

右古剑 蝶庵先生所著於越有明一代三不朽之图赞也，独恨其稿甫就，汗青未半，先生遽尔化去，以致转辗因循，讫不得就。后经其戚属陈仲谋氏代为筹划，始得蒇工，然距其经始之时，已一周挠甲矣。先锓板片委积梓所已就朽蠹，而庚申至今，甲又将周，板且屡易，其所藏者未识珍惜，蟫蚀鼠残，霉朽漫漶，更加于昔，形模字画，不可省识者，已居三四。今年夏始归于予，不胜叹惋，遂选善工，急加修治，并出旧藏原本，详加核定，缺者补之，漶者新之，用工匝月，始还旧观，共得一百八像，为椟而敬藏于佑启楼中。

呜呼！当先生作此时，有谓：“吾越前明一代贤才辈出，甲于宇内，其可以不朽者，宁止此百十人哉？而即此百十人之中，往往有不过片长一技，而遽与忠孝节义、理学勋业诸公同量齐观，其能免于遗滥之讥乎？”是大不然。夫先生之于是书也，盱衡二百数十年之间，别白精微，其所取舍，独具只眼，或数语而该其终身，或片言而举其独行，而且较略于初盛，致详于末造，此先生裁鉴之苦心，识者可因此而窥其微矣。盖由其作石匮书之绪余而为之，夫岂漫然无所审择于其间哉？不朽虽同归于一，而其所以不朽者，亦各视其操履之极致而已，何不可并垂于后乎？前人著述，具有深意，岂浅夫陋学所可訾议，多见其不自量而已矣。

或曰：“是书也，有劝而无惩。”是又不然。此非史书例也，安得惩劝并行哉？然而不惩之惩，其惩深矣。嗟乎！士生其后者，可不深自振拔，努力奋兴，由求免于其不惩，而驯至乎其所劝，而要同归不朽，庶不负先生昔日以激发意气，砥砺勉旃，惓惓于后来之心也？不禁太息而跋之。时乾隆旃蒙婵嫣之岁仲秋朔日昜堂山人 慕村 余烜敬书于南涧菜根堂之。





三不朽图赞跋


朱文然

此前明 张宗子先生三不朽图赞也。作书之意，序中详哉其言之矣。其板向存朱氏，后归余氏，予尝欲印刷行世，以公同好，但有志未逮也。至戊寅秋，始购得之，惟多历年所，梨枣漫漶，因细为检阅，残者葺，阙者补，得成完璧，印刷以酬素愿。窃思人之好善，谁不如我，以我之谫陋无才，尚勉为此举，则当世士君子景仰前贤，对遗像而琴梦相通，读箴言而持赠思遍者，岂少也耶？此板现藏山阴 南涧之双桐堂，凡愿印送以继前哲作书之意者，噬肯来游，足慰鄙怀。特跋数语，以告同志云耳。嘉庆庚辰岁端月之吉山阴后学朱文然 松山氏谨跋。





三不朽图赞跋


傅鼎乾

自昔圣贤图象，仿自汉 文翁绘孔门七十二贤，继此乃有云台麟阁、西园雅集诸图，大抵拟诸形容，未必写真惟肖。独吾越 古剑老人三不朽图编列姓名，造门求象，务得真容，迟至再传，始蒇厥事。原序所谓“设有与其后裔交好者，可力完之”，想见当年以影堂忾之资，为闾里景行之助，无一敢参以意造，所以难也。时则明社既屋，追叙明贤，或正笏立朝，或角巾旋里闾，有儒冠野服，靡不神情逼肖，如见其人，其读书论世之宝鉴矣。象百有九，而忠义什居其六，绎传赞语，上溯讲学师承，下逮证人高弟。其递授渊源则梨洲之学案也，其旁搜轶事则石匮之史余也，其感喟兴亡则西台之恸记也，岂直曰尹 姞衣冠其容不改哉？梓乡乱后，仅见越中观感录胪举姓名，道是吉光片羽，今竟重锓图象，俾是书常在人间，呵护有灵，奚啻桑田三见，噫！是谁之力与？戊子七月萧山后学傅鼎乾谨跋。





书补录张陶庵阳明像赞后


郑 珍

此王阳明先生燕坐小像，后有门人王龙溪、钱绪山、邹谨之侄正思赞，及国朝袁简斋诸人题识。曩为先生裔孙兰陔所藏，兰陔自其父某久客湖南，遂为善化诸生。后携此册游黔，以存臬使唐镜海 鉴处，而食于他所。镜海调官去，留之巡抚贺耦耕 长龄。道光甲辰，耦耕遂以藏行省东郭外芙风山先生祠中。山阴 王上舍 个峰 介臣为先生疏属裔，与余言本末如此。

余据简斋题语，称为无锡典史王裕猷属题，裕猷不知于兰陔何属，以知册由裕猷始传之兰陔父子，其前不能详也。祠中别藏先生侯服大像，幅高六七尺许，上书封新建侯敕，亦不能详其传授。贵筑 黄观察 琴坞 辅辰言，自嘉庆初建祠时，有敖芗坪某从云 贵总督菊溪 百龄所乞弆于祠，后失去。道光中，为同里王观察 梦湘玥购得，仍奉归之。自是祠有大小二画像。咸丰乙卯十月初八日，余偕琴坞子编修子寿 彭年，独山 莫孝廉 子偲 友芝，携子知同谒祠下，肃观册帧，心向往久之。

个峰家藏有明 张陶庵 岱三不朽图赞，陶庵，南轩先生后，元忭曾孙。此书乃与徐野公图明代乡人立功、德、言者，皆沿门乞遗像仿成。而先生侯服侧面像居其首，以视祠中大像，须眉权颡，神貌若一，益信陶庵精摹，而大像于先生尤肖也。余观此册，龙溪四公赞，一纸都一手书，盖后人自他帧移录者。因例此为录陶庵赞，以补所不备，并记所闻，俾来许得稽焉。

中华书局四部备要本巢经巢文集卷六





乔坐衙


祁彪佳

一日寿张大尹，便博得宗子一传，二十年宰相，反乞不得崔舍人半纸谀墓文。此何以故？明眼人自当知之。文言之灵转不必言，至于选韵谐音，又何以累黍弄丸，巧妙若是也！慧业文人，才一游戏词场，便堪夺王关之席。

中国古典戏曲论著集成本远山堂剧品





张宗子乔坐衙剧题辞


陈洪绶

吾友宗子才大气刚，志远学博，不肯俯首牖下。天下有事，亦不得闲置。吾宗子不肯俯首，而今俯首；不得闲置，而今闲置之。宗子能无言田亩乎？乔坐衙所以作也。然吾则为宗子何必如是也，古圣先贤怀其宝玉走四方，不遇则进学弥笃。即使宗子少年当事，未免学为气用，好事喜功。今日之阻，当进取圣贤，弗以才士能人自画，损下其志气，复温故书，深究时政，三年间可上书天子。吾不为宗子忧也。然吾窃观明天子在上，使宗子其人得间而为声歌，得间而为讥刺当局之语，新辞逸响，和媚心肠者，众人方连手而赞之美之，则为天下忧也。

清 光绪刻本宝纶堂集





书札





与张宗子


祁彪佳

按：都门入里尺牍、里中入都尺牍、林居尺牍，收与张宗子凡八通，俱录自祁彪佳文稿。书目文献出版社一九九一年版。

捧李公祖复札，知缁衣之好有同心也，弟顺风作呼，倘得不辱命，幸矣！何足烦齿芬之及乎？弟病疟之后，遂发怔忡，偃仰一室，日与药饵为伴。昔汤若士自号茧翁，弟似之矣。俟体中稍愈，当挐舟载酒，一消仁兄胸中磈礧。兹尚在僵卧时，万不敢辱玉趾之临也。来札附览，惟照入。不一。

都门入里尺牍





与张宗子


祁彪佳

别后即奉云翰，重拜珍锡三品，使浪游之子既醉且饱，但轻舟一叶，不堪载深重耳。今正兴尽而归，尚当选暇以邀玉趾，共作快谈，勿令剡溪雪笑人寂寂也。叨惠过侈，不任铭佩，舟次乏众，并祈恕之为祷。

都门入里尺牍





与张宗子


祁彪佳

以弟之谫谫，得交臂于仁兄，深荷声气之雅。丈夫七尺可捐，况乎涓埃未效，才言报字，仁兄便浅之乎视弟矣。琳琅之锡胡为乎来？不几令人愧死耶？然仁兄重命之矣，又曷敢不拜拜，二事以佩明德于不朽。兄之垂注乃尔，礼似为吾辈设，然弟终不敢即附芹，将恐烦裁复也。惟俟春日佳丽，时拟挈一樽作快饮耳，惟仁兄亮之。李映碧使者已取复札去，小言无取，不敢录呈矣。马讷斋书曾于席间投之，并附闻。

都门入里尺牍





与张宗子


祁彪佳

弟再疏乞身，思欲于养母之暇，犹夷一艇，望天际真人，饱聆霏玉。不意顷复奉严纶，揆之臣子之分谊，不得不促装就道，将母未遑，进退维谷。顾重烦垂注，且清贶俯颁，醉心知己之雅，感当何如。数日入城，尚图晤谢，统惟崇照，不尽临风。

里中入都尺牍





与张宗子


祁彪佳

向日弟有吴中之役，仁兄尝惠我义烈一书，觉于生来血性，少有触动，以故小小兴革，皆以热肠行之。见信于吴中者以此，见忌于吴中者亦以此，然总之得力于仁兄之一书甚大。古人于行也，赠之以言，不意于今日见之。

竣事归来，再疏乞身，觉百念可冷，独于故交之谊愈切于中。向尊府询起居者再，知仁兄在富春，江云烟树之间，真人天际，翘企久之。小价从武林归，则湖上一椽，幸邀玉趾。在昔楼名八咏，亭著三峰，每见地以人胜，何小庄之多幸耶？诸所欲言，统俟躬布，不腆之将，仰惟照存为荷。

里中入都尺牍





与张宗子


祁彪佳

新禧尚未展贺，乃荷华灯之惠，藉以奉老母一觞，翁兄锡类之仁大矣。得名园纪胜及和陶诸咏，竟将我上青云去，即捧读犹恐第二义，敢佛头着粪耶？昨使者慢去，以一星劳之，诸容面谢。不一。

里中入都尺牍





与张宗子


祁彪佳

小注一经品题，遂生简帙之色，仁兄真还丹点铁手。更拜读名章，见迥句新声，络绎奔会，妙处自堪千古，宁但颉颃辋川耶？但有请者，诸友诗多不入选，恐不免以见遗为罪。欲借大作数首冒彼姓名，盖以仁兄八斗才可了数十人，咳唾所及，犹足藻绘断沟，既为小集增重，复为诸友借光，亮亦宗工见允者也。两三日内，有小役至许公祖处，章侯兄大笔不知可即得否？倘未便挥毫，闻有捉刀人，乞仁兄转求之，何如？润笔之赀，望命示奉来，庶得速就耳。诸不尽欲吐。

林居尺牍





与张宗子


祁彪佳

中秋社诗渐集，争妍竞秀，各出所长，然自高吟就，而众喙成喑矣。赋雁影兼得雁字，自是千古绝唱，宁止压倒中郎兄耶？第六集社诗归璧，闻仁兄欲于重九续龙山佳会，足觇高怀，但恐此时尚在两峰探秋色，未能涉江而西耳。诸俟晤悉。

林居尺牍





与李映碧公祖


祁彪佳

按：与李映碧三通，录自祁彪佳文稿，书目文献出版社一九九一年版。

治弟自武林获奉颜色，因病归里，迨入里而抱病转甚，即今困顿床褥，已越四旬，尚无起色。伏闻老公祖将奉台使之檄按节敝乡，彼其时尚不知能强起褦襶，一遂瞻云就日之怀否也。

兹有启者，文宗刘公祖以执法之公，兼衡鉴之妙，此番岁试敝乡，不特优拔者争鼓舞以励前修，即劣置者亦思濯磨而期后效。从来嚣竞之士习，至此而翕然为一变，犹且虚怀于定案之后，宿士偶遗，遽蒙剪拂，士子又无不感而思奋者。

今有府学增生张岱，当其试卷初落笔时，士共以前茅相推许，盖亦因其夙望在人故耳。及文宗公祖考列五等，人颇骇之。治弟始取其文而披阅焉，则不可不谓一日之短也，然据夙昔所怀抱，即治弟与之寒窗伊唔时，已见其淹贯经史，博极群书，旁及诗歌古文，真可衙官屈宋，则今数载已来，其所造之更有进焉可知矣。乃高自标置，不肯俯就时趋，治弟每规之而不听，今日之遭蹶，病正坐此。在此生固义命自要，惟是窜迹深山，闭门诵读，绝不敢求一郡邑有司之先容。治弟以数年笔砚之友，不忍见其才华肝胆消落至此，且盐车一困，便使乡党揶揄，故交掉臂，有才有骨之士，宁能堪此？是以旬日以来，形销骨立，若不能自有其生。治弟极知文宗公祖公严之下，必不敢漫有陈托，而独不免为此生饶舌者，盖以文宗公祖必能信老公祖怜才之雅念，而老公祖或亦信治弟非干泽之私心也。

在今功令方严，学政之申饬伊始，此真世道人心所关系，稍有血气者宁不欲各守硁硁之素，以挽情面之世风？是以治弟仅一子，而学业未就，不令赴考止一经而以佹得佹失，听其自取，乃独为此同窗食贫之友不觉饶舌者，天日可鉴，岂有所利之哉？夫亦气谊感召，自不容已，则治弟之非敢为私更可知也。且老公祖莅临在迩，试问公祖父母，治弟年来曾有为亲戚子弟转求干泽者否？再问三学诸生，有一谓张岱之非抱才有学偶蹶可怜者否？则治弟非敢为私事可知也。今特令敝友亲叩台阶，老公祖视其眉宇，听其议论，阅其平日之著述，定当以弟言为不诬。倘蒙老公祖果信微言，则乞乘大案未到之时，特垂鼎力置之平等，则国士之感岂言所能尽哉？

病榻口占，因钟情友谊，遂多不次不伦之语，仰祈照原，可任惶仄。

都门入里尺牍





与李映碧


祁彪佳

治某之于老公祖也，虽晤面不数数，而雅意高情真有令人时在寤寐者。里中传台驾以台使檄将临敝郡，今则否，未知抠奉颜色又在何时，怀想光霁，益不胜耿耿耳。

治某有慨于士风之嚣竞，情面之纠缠，是以此番文宗按试，矢不敢以一人干请。而独不能不喋喋于张生者，盖实通国之舆论所共为称惜，此之谓所言公言之也。张生为阳和公曾孙，雨若公冢孙。治弟昨绝不敢述其家世，而第以其有用之学，足怜之才，仰求栽植，正有符于老公祖所云，可以理夺，难以情求也。治弟固不足数，比妻父林居以来，颇怀雅尚，岂漫为人出一语哉？兹开台谕，知其间婉转鼎造，费几许苦心，此真高厚为德，公而且溥。寒生闻之，必有泣下者，非独一人一家之感佩已也。文宗向有声气之雅，而于荆溪民变尤所谓同患难中人，然以是故而首当仰体，其公严者在。治弟舟遇邗关，曾以此语相订，是以于其莅任之时，即一见亦绝迹也。今此之恳，惟真可质鬼神而鉴天日，乃敢求老公祖之鼎致耳。再晤间万祈祖台道此，鄙悃所荷，相成之爱，更为无涯。诸容小刻印成，再布缕缕，临楮可任驰注之至。

都门入里尺牍





与李映碧


祁彪佳

治某僻居远村，入秋多病，匿迹山林，邈隔城市。闻老公祖迩于武林，往返屡住山阴道上，而某追攀不遑，虽祖台以疏节见亮，如郁郁此中何。

昨于妻父座中见盛述高雅，益耿耿企恋之怀矣。张生一介士，何至重烦注若此。夫昌黎之知长吉，欧公之识大苏，虽俱在未遇时，然未有于坎坷偃蹇中，人方弃之，我独收之，此生不知何如作国士报也。文宗公祖以原卷相示，正见其虚怀，士子佹得佹失，文场原是苦海，此间宁有定评？然治某所为之扼腕者，亦采其生平之品望，而非谓一字一句无可摘之瑕疵也。

屡荷手翰，惟有佩戢隆谊，永之世世。原卷缄附，幸赐照原，不任驰注。

都门入里尺牍





寄张岱乞藏史书


毛奇龄

居故乡时少，但及壮岁，即亡名走四方，从未经抠衣得一登君子之堂，快读异书，每中夜起忆，辄成恨事。今吾乡老成，渐若晨星，而一代文献如先生者，犹幸得履修容，享耆齿，护此石纽，则夫天之厚属先生者，原有在矣。

夫名山之藏，本待其人，久不发，必成物怪。方今圣明右文，慨念前史，开馆修辑，已幸多日。乃荐辟再三，究无实济，翰音鼓妖，于今可见。向闻先生著作之余，历纪三百年事迹，饶有卷帙，即监国一时，亦多笔札。顷馆中诸君，俱以启 祯二朝记志缺略，史宬本未备。而涿州相公家，以崇祯一十七年邸报全抄送馆编辑，名为实录，实则罣一漏万，全无把鼻。顷总裁启奏，许以庄烈皇帝本纪得附福王、鲁王、唐王、桂王诸纪于其末。而搜之书库，惟南都一年，有泰兴 李映碧廷尉南渡录。西南建号，有冯再来少司寇滇 黔诸记，稍备考索。至鲁国、隆武，始终阙然。今总裁竟以是纪分属某班，旋令起草，此正惇典殷献之时也，不揣鄙陋，欲恳先生门下，慨发所著，汇付姜京兆宅抄录寄馆，以成史书。

夫汉书蓝本肇于叔皮，然而远胜他书者，以史官分严，虑有得失，反不若茂才闭户之闿而公也。若夫欧阳五代成于私著，然而宋直用之，而迥不及他史者，以匹夫疏陋，三家言事，万不若史局之审而核、博而通也。今以先生之学力，媲美茂才，然且家有赐书，远过欧九。其苦心撰著，原不欲藏之井中，而一旦移入史乘，传之其人。将先生慷慨亮节，必不欲入仕，而宁穷年矻矻，以究竟此一编者，发皇畅茂，致有今日。此固有明之祖宗臣庶，灵爽在天，所几经保而护之，式而凭之者也。仲尼云：“贤者识其大者。”向使仲尼复生，亦当啧啧称献贤矣。

若其中忌讳，一概不禁，只将本朝称谓一易便了，至其事则正无可顾也。且史成呈进，当详列诸书，所自不敢蔑沫。况此书既付过史馆，则此后正可示人，无庸再，尤为朗快。书到，即乞启钥，确付京兆宅抄付。悚惕，不具。

清 康熙刻本西河文集





年谱





张岱年谱简编


夏咸淳

张岱，又名维城，字宗子，号陶庵，又号蝶庵、天孙、六休居士、古剑老人。山阴（今浙江 绍兴）人。山阴 张氏其先本蜀之绵竹人，宋相张浚之后裔。浚字德远，封魏国公。南宋 咸淳中，浚六世孙远猷为绍兴太守，因家焉，遂为山阴人。远猷四传而生福，为温州学正。福生仕廉，值元末大乱，隐居不出。明太祖定天下，以隐士征，不就。仕廉生原旭，原旭生恭，恭生宗盛，宗盛生绍，绍生天复，是为张岱高祖。（见朱赓朱文懿公集 翰林侍读阳和张公行状、张元忭不二斋文选 先考内山府君行状）

天复，字复亨，号内山，又号初阳，晚号镜波钓叟。嘉靖二十六年进士，授礼部主事，历官云南按察副使，迁甘肃行太仆卿。有鸣玉堂稿。天复生元忭。

元忭字子荩，号阳和。隆庆五年状元，授修撰，升翰林院侍读。有不二斋集。元忭生汝霖。

汝霖字肃之，号雨若，又号。万历二十三年进士，授清江令，调广昌，迁兵部主事，官至福建按察副使。汝霖生耀芳、联芳、炳芳、烨芳。

耀芳字尔弢，号大涤，是为张岱之父。尔弢沈埋举业四十余年，终不售，后为山东 鲁王长史，尝代嘉祥县事。其妻陶宜人，陶允嘉女，岱之生母。





明万历二十五年丁酉（一五九七） 一岁


大父任广昌令。





万历二十六年戊戌（一五九八） 二岁


陈洪绶生。





万历二十七年己亥（一五九九） 三岁


王猷定生。

僧弘礼 具德生，俗姓张，会稽人，张岱族弟。

黄汝亨任江西 进贤令。





万历二十八年庚子（一六〇〇） 四岁


大父调兵部主事。

袁宗道卒。





万历二十九年辛丑（一六〇一） 五岁


父叔辈张灯卧龙山。

查继佐生。





万历三十年壬寅（一六〇二） 六岁


随父读书于悬杪亭。

幼聪颖，善属对，舅氏陶虎溪曰：“是子为今之江淹。”

祁彪佳生。

扬州 兴化 李清生。





万历三十一年癸卯（一六〇三） 七岁


仲叔联芳落第，至淮安。





万历三十二年甲辰（一六〇四） 八岁


从大父至杭州，遇陈继儒，大受赞赏。称“灵敏”，呼“小友”。（此据快园道古 夙慧部，而自为墓志铭谓六岁时。）

祁彪佳父游杭，作张肃之社兄同游虎跑。

大父与陶望龄（石篑），奭龄（石梁）兄弟游曹山。





万历三十三年乙巳（一六〇五） 九岁


屠隆卒。

余增远生。





万历三十四年丙午（一六〇六） 十岁


大父任山东副使。

仲叔联芳造精舍于龙山之麓。





万历三十五年丁未（一六〇七） 十一岁


大学士朱赓当国，年已七十三，力请神宗更新庶政，上优诏而不答。

徐光启与利玛窦合译几何原理。





万历三十六年戊甲（一六〇八） 十二岁


汝霖岳父朱赓卒。





万历三十七年己酉（一六〇九） 十三岁


王思任旅京口，作游焦山记。





万历三十八年庚戌（一六一〇） 十四岁


大父游天台、五泄、雁宕诸山。

父困场屋，抑郁牢骚，兴土木，耽戏剧。

袁宏道卒。





万历三十九年辛亥（一六一一） 十五岁


大母朱恭人卒。

父客居鄞县。





万历四十年壬子（一六一二） 十六岁


作南镇祁梦，有“功名志急”、“一鸣惊人”云云。

周亮工生。





万历四十一年癸丑（一六一三） 十七岁


结伴游兰亭。

与陆癯庵、周伯戬交。

季祖张汝懋举进士，令休宁，后擢御史。





万历四十二年甲寅（一六一四） 十八岁


大父与黄汝亨同官南京，结“读史社”，文章意气，名动一时。

过山阴城南班竹庵，辨禊泉。

邹迪光自辑愚公谷乘。

钟惺、谭元春选定诗归。





万历四十三年乙卯（一六一五） 十九岁


顺天乡试，有挂选监生十七人登贤书，年皆六十余，仲叔作诗嘲之：“可怜到手乌纱帽，反带儒巾入九泉。”

季叔烨芳卒，一时名流皆造殡所，留诗以去，其人有郑孔肩、吴伯霖、闻子将、严印持、黄元辰、李长蘅、陈明卿、文文起、陈古白、缪当时、方孟旋、艾千子、陈大士、罗文止、邱毛伯、章大力、韩求仲、宋比玉、萧伯玉、万茂先。





万历四十四年丙辰（一六一六） 二十岁


学琴于王侣鹅。

钟惺游泰山，作岱记。

汤显祖卒。





万历四十五年丁巳（一六一七） 二十一岁


大父任贵州按察副使，乡试举杨文骢首魁。





万历四十六年戊午（一六一八） 二十二岁


学琴于王本吾，同学者有范与兰、尹尔韬、何紫翔。





万历四十七年己未（一六一九） 二十三岁


曾鲸旅吴江。

钟惺、谭元春、茅元仪、潘之恒等集金陵，游乌龙潭。





万历四十八年，泰昌元年庚申（一六二〇） 二十四岁


母陶宜人卒。

父病伤寒危殆，诸医束手。老医吴竹庭用草头药疗之愈。





天启元年辛酉（一六二一） 二十五岁


父就试南京，落第。

大父由黔病归，筑砎园于龙山之趾，啸咏其中。





天启二年壬戌（一六二二） 二十六岁


设斗鸡社，作斗鸡檄。

至苏州，游葑门 荷宕。





天启三年癸亥（一六二三） 二十七岁


与弟辈及张大来等至陶堰 司徒庙，蹴踘，串戏。

刻徐文长逸稿，大父、王思任序之。





天启四年甲子（一六二四） 二十八岁


大父转副闽臬，之福宁，辞归。

在杭州，读书灵隐山下岣嵝山房。同席者有赵介臣、陈章侯、颜叔伯、卓珂月、弟平子。





天启五年乙丑（一六二五） 二十九岁


三月，大父卒。

钟惺卒。

余煌廷试第一，为翰林修撰。

邹迪光卒。





天启六年丙寅（一六二六） 三十岁


至杭州，访黄汝亨。

冬大雪，与伶人、高眉山、马小卿等游龙山。





天启七年丁卯（一六二七） 三十一岁


读书香炉峰 天瓦庵。

父以副榜谒选，授鲁藩长史。

三叔炳芳在京任内阁秘书。





崇祯元年戊辰（一六二八） 三十二岁


魏忠贤败，好事者作传奇十数本，名冰山。岱删改之，演于绍兴城隍庙，观者数万人。是秋，至兖州为父寿，又演于守道刘荣嗣官署。

古今义烈传成，历时十载。陈继儒、祁彪佳、刘荣嗣、刘光斗作序。始撰石匮书。

堂叔焜芳（号九山）举进士。

卒。





崇祯二年己巳（一六二九） 三十三岁


五月，在南京，游秦淮河，观竞渡。

中秋后一日，移舟镇江，宿金山寺，夜演韩世忠 金山、长江大战诸剧。

是秋至兖州，过曲阜，谒孔陵，登泰山，作岱志。刘荣嗣为作序义士传。

李流芳卒。





崇祯三年庚午（一六三〇） 三十四岁


仲叔联芳由安徽 天平县丞调苏州府任职。





崇祯四年辛未（一六三一） 三十五岁


三月，至兖州，观阅兵。后至无锡，看竞渡。

五月，伶人夏汝开卒。仲夏，祁彪佳作义烈传序于西湖 偶居。





崇祯五年壬申（一六三二） 三十六岁


寒食节，与伶人王畹生、李节生祭夏汝开，作祭义伶文。

七月，绍兴大旱，村村祷雨，演水浒戏。陈继儒为作古今义烈传序。

十二月，住杭州，大雪三日，乘小舟往湖心亭看雪。

十二月，二十七日午时，父卒，年五十八。





崇祯六年癸酉（一六三三） 三十七岁


八月，游兰亭，作和陶渊明七月还江陵夜行途中。

九月，游会稽 南宋 六陵，作和陶渊明周家墓柏下。

绍兴好事者开茶馆，岱题名曰“露兄”，作斗茶檄。





崇祯七年甲戌（一六三四） 三十八岁


春日登绍兴 香炉峰，作和陶渊明酬丁柴桑。

闰中秋，仿虎丘故事，会友蕺山亭，演剧十余出，拥观者千人。

十月，携女伶朱楚生游杭州 不系园，又至定香桥。不期而至者，有南京 曾鲸（波臣），东阳 赵纯卿，金坛 彭天锡，诸暨 陈洪绶（章侯），杭州 杨与民，陆九、罗三等。





崇祯八年乙亥（一六三五） 三十九岁


九月，与弟介子晤祁彪佳，出示岱志。

十月，得祁彪佳慰问札。

十一月，祁致书李清，为诉岱科场之屈抑。

十二月，祁至张宅，观双红记。

刘侗、于奕正合编帝京景物略，刊于金陵。





崇祯九年丙子（一六三六） 四十岁


正月偕彪佳至砎园，观剧水浒记。

二月，与弟介子及彪佳游快园。彭天锡过祁氏寓 山园。

六月，绍兴瘟疫，祁彪佳昆仲捐设药局，疗治近万人。作丙子岁大疫祁世培施药救济记之。

七月，访祁氏，出陈章侯所书联匾，指点修筑，使山林增色。复游祁氏密园。

十二月，致祁彪佳书。





崇祯十年丁丑（一六三七） 四十一岁


新构云林秘阁，祁彪佳、倪元璐来访，岱弹琴。及暮，演红丝记，席散，宿于舟。

与祁彪佳、倪元璐、王士美、周墨农、张毅孺结诗社，求为家传宝物木犹龙题名。

谭元春卒。刘侗卒。





崇祯十一年戊寅（一六三八） 四十二岁


二月，浮东海，游普陀，又至宁波 天童寺。

四月，岳母刘太君卒，作祭外母刘太君文。

八月，朱燮元卒，作祭少师朱桓岳公文。是月秦一生卒，作祭秦一生文。

是秋至南京，会闵汶水、曾波臣。听柳敬亭说书。

冬，牛首山打猎，友人吕吉士、姚简叔、秦淮妓王月生、顾眉、董白、李十、杨能从之。又与闵汶水、吕吉士、王月生游燕子矶。又游栖霞山，遇萧士玮，求作补陀志序（即海志）。

其时阮大铖避祸金陵，居城外祖堂山，岱往访之，作阮园海祖堂留宿二首。阮作张宗子吕吉士姚简叔稽仲举入山相访二首。

与弟介子及祁彪佳读书瑞草溪堂、梅花书屋。





崇祯十二年己卯（一六三九） 四十三岁


与陈洪绶游西湖。

奉绍兴知府命，疏凿卧龙山下龙喷池，舟楫通行，喜而作铭。

陈继儒卒。





崇祯十三年庚辰（一六四〇） 四十四岁


闰正月，作张灯致语。

作琴操十首，堂弟燕客和之。

灵隐寺毁，具德和尚谋重建。





崇祯十四年辛巳（一六四一） 四十五岁


夏，在杭州，值饥馑，城中饿殍枕藉。

秋，王思任女端淑作中秋盟集记。

冬，祁彪佳访张宅，观双红记。





崇祯十五年壬午（一六四二） 四十六岁


五月，至镇江，观金山竞渡。

七月，至南京，谒明孝陵，观祭。

十一月，在清江仲叔葆生所，适祁彪佳赴河南道。复至淮安，与祁彪佳饮茶肆中，以金汤十二策示之。





崇祯十六年癸未（一六四三） 四十七岁


仲叔联芳为扬州司马，分署淮安，史可法委以漕事。李自成破河南，淮南告急，联芳练兵清江浦，积劳成疾。

钱谦益作士女黄皆令集序。





崇祯十七年，清顺治元年甲申（一六四四） 四十八岁


春，与弟萼（初字介子，一字燕客）奔仲叔丧淮上。遇王铎，同舟至杭州，讲论书画。

三月，李自成陷北京，明亡。倪元璐自缢死。

五月，福王 朱由崧入南京，即帝位，改元弘光。





顺治二年乙酉（一六四五） 四十九岁


闰六月，鲁王 以海驻台州，岱自称东海布衣，上疏请斩马士英。是月，鲁王移绍兴，称监国。

闰八月，清兵陷杭州，祁彪佳拒绝贝勒之聘，自沉于其家寓园水池，殉节前作绝命词。岱作和祁世培绝命词。

七月，鲁王幸张府，观者如堵。岱行君臣之礼，演卖油郎传奇娱之。陈洪绶侍宴焉。

秋九月，见时事日非，辞鲁王所授主事之职，避居嵊县山中。





顺治三年丙戌（一六四六） 五十岁


正月，方国安强邀出山，途中夜梦祁彪佳，劝“还山”。抵家阅十日，官兵逼饷，子镳被缚去。

三月，黄道周被俘，就戮于南京 西华门。

四月，陈函辉引缳自尽。

五月，清兵渡钱塘江，礼部尚书余煌正衣冠赴水死。

六月，清兵陷绍兴，鲁王遁舟山。弟燕客以死殉。避于郊外古寺，作避兵越王峥留别远明上人。

八月，清兵克福州，曹学佺衣冠自缢死。

九月，王思任绝粒死。入嵊县 西白山中，风雨凄然，布衣蔬食，常至断炊。





顺治四年丁亥（一六四七） 五十一岁


七月，移居绍兴郊外项王里，作野老哭、孝陵磨剑歌。

八月中秋，作念奴娇词。





顺治五年戊子（一六四八） 五十二岁


钱谦益羁南京。

金堡走粤，依桂王 朱由榔。





顺治六年己丑（一六四九） 五十三岁


正月，作己丑岁旦二首。

僦居龙山下快园，作快园十章。

族弟张弘（毅孺）作琅嬛诗集小序。





顺治七年庚寅（一六五〇） 五十四岁


三月，作五古见日铸佳茶不能买嗅之而已。

桂林陷，瞿式耜不降，作浩然吟，殉节死。方以智、金堡弃家为僧。

曾鲸卒。





顺治八年辛卯（一六五一） 五十五岁


舟山陷，张肯堂从容赋绝命诗，自经死。

四月，萧士玮卒。





顺治九年壬辰（一六五二） 五十六岁


陈洪绶卒。

王铎卒。





顺治十年癸巳（一六五三） 五十七岁


上三衢，入广信，所过州县皆残破，蓬蒿满目，见之堕泪。作富阳、桐庐、常山、玉山、江西九仙山诸诗。





顺治十一年甲午（一六五四） 五十八岁


至西湖，过柳州亭，见瓦砾齐眉，蓬蒿满目，感慨悲伤。

是年仍居快园。作琅嬛诗集序，又作儿辈赴省试不归、次儿下第归、甲午初度、甲午年定图余以无田出籍诸诗。

友人赵我法等过丁圣肇、王端淑夫妇草堂留饮。





顺治十二年乙未（一六五五） 五十九岁


快园道古成。

作乙未初度诗。





顺治十三年丙申（一六五六） 六十岁


谷应泰任浙江提学，延揽文士修明史纪事本末。岱尝参阅有关史料，作石匮书后集。致书友人周戬伯，论修史事。

冬，作访梵林上人兼订入社诗。





顺治十四年丁酉（一六五七） 六十一岁


至西湖，访灵隐寺高僧弘礼 具德。





顺治十五年戊戌（一六五八） 六十二岁


明史纪事本末刊行。





顺治十六年己亥（一六五九） 六十三岁


作李玉成吹觱篥。





顺治十七年庚子（一六六〇） 六十四岁


灵隐寺大殿落成，作诗贺之。

王雨谦（白岳）作张宗子诗序。





顺治十八年辛丑（一六六一） 六十五岁


王猷定卒，年六十三。孙枝蔚作哭王于一。

郑成功取台湾。

王端淑为李渔作比目鱼传奇序。





康熙元年壬寅（一六六二） 六十六岁


作大易用序。五月作快雨诗。

张煌言自编所作奇零草。





康熙二年癸卯（一六六三） 六十七岁


作舂米、担粪、鲁云谷鱼兰盛开、癸卯除夕诸诗。

族弟培（字伯凝）卒，作文祭之。





康熙三年甲辰（一六六四） 六十八岁


作甲辰元旦诗。

张煌言在普陀海岛被执，解杭州，赋绝命诗，挺立受刑。





康熙四年乙巳（一六六五） 六十九岁


作自为墓志铭，友人李长祥（字研斋）题圹。





康熙五年丙午（一六六六） 七十岁


作丙午长至为赵我法七十三初度。

李渔游华山。

顾炎武、朱彝尊、屈大均会于太原。

林古度卒于南京。





康熙六年丁未（一六六七） 七十一岁


六月，有广陵之行。

友人周懋穀（字戬伯）八十寿，作诗贺之。

灵隐 具德和尚卒，吴伟业作灵隐具德和尚塔铭。





康熙七年戊申（一六六八） 七十二岁


正月，友人金乳生赴禹陵胜会，作诗记之。

柳敬亭客南京。是年冬，张潮在友人席间与柳生同饮。





康熙八年己酉（一六六九） 七十三岁


作题葆生叔画。

吴伟业作灵隐具和尚塔铭。





康熙九年庚戌（一六七〇） 七十四岁


三月，友人鲁云谷卒，作鲁云谷传。

周懋明卒，作周宛委墓志铭。

袁于令卒，作为袁箨庵题旌。

余煌弟增远卒，作余若水先生传。

作庚戌十月十二夜。





康熙十年辛亥（一六七一） 七十五岁


作西湖梦寻序。

与修会稽县志，作凡例。





康熙十一年壬子（一六七二） 七十六岁


致友人张文成（字噩仍）书，论修会稽县志事。

周亮工卒。





康熙十二年癸丑（一六七三） 七十七岁


祁熊佳（字文载）卒，作祭祁文载文。

是年三月，与弟登子游兰亭，作古兰亭辨、兰亭修禊檄、癸卯暮春兰亭后集。





康熙十三年甲寅（一六七四） 七十八岁


居快园二十四年，作快园记。

陆癯庵八十寿，作诗贺之。





康熙十四年乙卯（一六七五） 七十九岁


周懋穀卒，年八十八，作祭周戬伯文。





康熙十五年丙辰（一六七六） 八十岁


查继佐卒，年七十六。





康熙十六年丁巳（一六七七） 八十一岁


作蝶庵像赞、白衣观音赞。





康熙十七年戊午（一六七八） 八十二岁


作戊午除夕。家贫如故，诗云“烧钱饯穷鬼”。

李渔为徐沁作香草吟传奇序。





康熙十八年己未（一六七九） 八十三岁


作己未元旦。

毛奇龄应博学鸿儒试，授翰林院检讨，充明史修纂官，致书张岱，乞献明史。





康熙十九年庚申（一六八〇） 八十四岁


居项王里 琅嬛福地。八月，琯朗乞巧录成。

甫撰於越三不朽图赞。





康熙二十年辛酉（一六八一） 八十五岁


王夫之居湘西草堂，追怀方以智等故交，作广哀诗十九首。时年六十三。





康熙二十一年壬戌（一六八二） 八十六岁


顾炎武卒，年七十。





康熙二十二年癸亥（一六八三） 八十七岁


李清卒。





康熙二十三年甲子（一六八四） 八十八岁


作万休师修大善塔诗、大善寺修塔功德圆满碑。





康熙二十四年乙丑（一六八五） 八十九岁


王雨谦八十七岁，为姚祖振作丛桂轩近集序。





康熙二十五年丙寅（一六八六） 九十岁


王夫之六十八岁，书传家十四戒授长孙生若。





康熙二十六年丁卯（一六八七） 九十一岁


杜濬卒，年七十七。濬字于皇，号茶村。





康熙二十七年戊辰（一六八八） 九十二岁


黄宗羲七十九岁，营生圹于其父尊素墓旁，犹著书不辍。





康熙二十八年己巳（一六八九） 九十三岁


是年卒，葬于项里预营之生圹。

子六：镳、、铎、镛、等。女七。孙七：陈书、国鼎、礼、濂、瀚、潗、濬。曾孙：肇柏。


