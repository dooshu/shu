全宋诗：方回
　方回　八月初二日
　方回　八月初一日
　方回　八月二十九日雨霁玩古兰
　方回　八月二十日天晓
　方回　八月二十日晓起
　方回　八月二十日赵西湖携酒夜醒二更记事
　方回　八月二十三日早起
　方回　八月二十四日宾昫华父同登秀亭二首
　方回　八月晦甲子雨至九月二日怀同来二僧及两子
　方回　八月三十日晓晴
　方回　八月十八日天晓二首
　方回　八月十八社不雨得酒
　方回　八月十二日过湖
　方回　八月十二夜对月
　方回　八月十五日二十日两至南山饮潇洒亭
　方回　八月十五夜对月
　方回　八月朔后雨昼夜不止
　方回　八月五日病中
　方回　跋高舍人钱舜举君选著色山水
　方回　跋郝仲雨游梁百韵
　方回　跋吴初邻山谷临风笛真迹
　方回　跋徐蜚英四世祖神童事
　方回　跋张明府独乐园图二首
　方回　白茅道中
　方回　白水寺
　方回　白土道中
　方回　白云李处士于大樗下筑小庵用题王子由书斋韵赋之
　方回　白云山房次韵马道士虚中三首
　方回　百忧
　方回　半山
　方回　傍观
　方回　悲歌五首
　方回　北本兰亭
　方回　北高峰屡欲登而辍
　方回　北珠怨
　方回　奔牛吕城过堰甚难
　方回　闭户
　方回　碧桃花
　方回　编续集戏书
　方回　辨渊明诗
　方回　别后
　方回　别后读鹤田李元晖新诗用其体
　方回　别后寄赵宾昫并杨华父二首
　方回　别汪翔甫吴式贤
　方回　别秀亭五首
　方回　宾昫来饮秀山予醉小跌次韵为吴体
　方回　冰崖杨明府德藻携红酒肴果来饮归舟独坐熊皮索笔作字且出示箧中书
　方回　丙申生日七十自赋二首
　方回　丙申元日五绝
　方回　丙申重九前后得今日都无病一句成十首
　方回　丙戌除夕次韵仁近二首
　方回　丙戌十一月二十八日南至寓杭
　方回　丙戌元日二首
　方回　病后夏初杂书近况十首
　方回　病酒良苦
　方回　病稍愈戏书三十韵
　方回　病因饮致
　方回　病中夜思
　方回　泊赤岸微晓
　方回　泊崇德县晓作
　方回　泊皋亭山下
　方回　泊嘉兴城北门外
　方回　泊皂林
　方回　薄游叹
　方回　不恨
　方回　不寐
　方回　不寐十首
　方回　步雪过长桥
　方回　残春感事十首
　方回　昌化道中
　方回　长安
　方回　长至日书
　方回　陈
　方回　陈家冈
　方回　晨起二首
　方回　丞相大观文马公先生挽词三首
　方回　呈李让臣就寄翰林阎学士
　方回　呈吕使君二首
　方回　呈吕使君留卿
　方回　呈孟君复能静使君二首
　方回　呈吴门王治中元俞都中参政伯大孙先人同榜
　方回　呈阎子静廉访翰学二首
　方回　呈赵左丞
　方回　承金汉臣寄诗将及一月次韵奉酬并呈徐蜚英
　方回　池亭秋思
　方回　舂硙吟
　方回　仇仁近母邢夫人挽诗
　方回　仇仁近之姑苏别后奉寄
　方回　出城
　方回　出马家坞
　方回　出歙港入睦界
　方回　初二日甲子雨阻风自次韵
　方回　初二日许公度使君来自西坑贼寨见访
　方回　初凉
　方回　初六日过湖
　方回　初七日丁丑长至前喜晴
　方回　初晴
　方回　初三日甲子雨次日雪上元方立春
　方回　初三日水长二丈早行
　方回　初夏
　方回　初夏六首
　方回　初夏书事
　方回　除夕前大雨雪立春已八日
　方回　除夕前一日记事
　方回　除夕再用韵答仁近二首
　方回　垂欲归主客皆至
　方回　春半久雨走笔五首
　方回　春残归思
　方回　春寒
　方回　春寒纪异
　方回　春寒久病
　方回　春后喜晴
　方回　春江多大风
　方回　春尽
　方回　春前一日还家
　方回　春晴
　方回　春日俳体
　方回　春日小园即事十首
　方回　春思
　方回　春晚杂兴十二首
　方回　春雨不已甚忧蚕麦二首
　方回　淳熙癸卯钱伸东阳本
　方回　淳熙甲午东阳郡斋兰亭
　方回　淳熙戊申丘寿隽新昌石氏本
　方回　次前韵赋隐居二首
　方回　次前韵将归隐黄山
　方回　次前韵述将归
　方回　次前韵谢袁提学及其弟府判二首
　方回　次容斋喜雪禁体二十四韵
　方回　次韵宾昫观陆右丞王葆真二像
　方回　次韵宾昫桂枝塘
　方回　次韵宾昫令郎见示二首
　方回　次韵宾昫龙泉
　方回　次韵宾昫梅氏山居访茱萸
　方回　次韵宾昫某氏坟庵
　方回　次韵宾昫啼字犹字二首
　方回　次韵宾昫斋中独坐五首
　方回　次韵宾昫张考坞观茶花
　方回　次韵宾昫张氏山园红菊
　方回　次韵宾昫子镇草字
　方回　次韵伯田见酬四首
　方回　次韵曹清父营生坟追和范石湖韵四首
　方回　次韵陈正之团扇画一鱼二首
　方回　次韵程以忠同饮
　方回　次韵仇仁近见赠
　方回　次韵仇仁近梅雨
　方回　次韵仇仁近晴窗二首
　方回　次韵仇仁近题王子由隐居
　方回　次韵仇仁近谢诗跋
　方回　次韵仇仁近用韵见示五首
　方回　次韵仇仁近有怀见寄十首
　方回　次韵仇仁近至日
　方回　次韵酬郝润甫二首
　方回　次韵酬刘彦直
　方回　次韵酬吴僧一山行魁
　方回　次韵酬赵无己
　方回　次韵邓善之论诗
　方回　次韵邓善之书怀七首
　方回　次韵范景文莺字早字二首
　方回　次韵方去言用予喜归韵见寄三首
　方回　次韵分仇仁近暑中二首
　方回　次韵感学事二首
　方回　次韵高子明投赠二首
　方回　次韵汉臣闵口渡
　方回　次韵郝元隐浙西山
　方回　次韵胡正卿
　方回　次韵恢大山拟古三首
　方回　次韵会真堂呈景高士
　方回　次韵寄川无竭并送所撰旃檀林记二首
　方回　次韵寄题堪上人云外轩
　方回　次韵夹谷子括吴山晚眺
　方回　次韵金汉臣见雪闻雁二首
　方回　次韵金汉臣五城道中
　方回　次韵金汉臣喜晴
　方回　次韵金汉臣喜雨
　方回　次韵金汉臣雨后病起见寄
　方回　次韵金直卿夏夜
　方回　次韵景安提学谩成三首
　方回　次韵景安吴山观雪
　方回　次韵九月十七日饮陆君用见山堂
　方回　次韵君泽夜坐示子侄三首
　方回　次韵君泽正月五日早见示
　方回　次韵康庆之催借所著及谢见过
　方回　次韵康庆之见过醉归读予鄙作
　方回　次韵康庆之秋夜客怀自述
　方回　次韵康庆之秋雨喜凉书怀五首
　方回　次韵康庆之题予桐江诗卷
　方回　次韵康总管庆之和碑字韵二首
　方回　次韵李景安提学同过伯几
　方回　次韵李太白
　方回　次韵李允道四言
　方回　次韵连伯正见赠
　方回　次韵灵鹫清长老二首
　方回　次韵刘君鼎见赠二首
　方回　次韵刘元煇初寒夜坐并序
　方回　次韵刘元煇飞雪数片之作
　方回　次韵刘元煇喜予还家携酒见访三首
　方回　次韵刘元煇元日
　方回　次韵吕肖卿讲学三首
　方回　次韵齐君见过
　方回　次韵前广德赵教授
　方回　次韵前住中竺希鉴上人五言
　方回　次韵全君玉和高士马虚中道院
　方回　次韵全君玉元日二首
　方回　次韵权季玉枕上偶成
　方回　次韵仁近见和怀归五首
　方回　次韵仁近九日予病不出
　方回　次韵仁近客兴二首
　方回　次韵仁近讶约予不至
　方回　次韵僧自文见赠四首
　方回　次韵邵君以客名斋二首
　方回　次韵沈茂实小园偶书
　方回　次韵受益九日
　方回　次韵受益苦雨二首
　方回　次韵受益题荆浩太行山洪谷图五言
　方回　次韵受益喜晴二首
　方回　次韵受益再题荆浩山水图当是洪谷子自写所居
　方回　次韵送郝同知还闽二首
　方回　次韵送胡教论炳文如金陵二首
　方回　次韵送张文焕
　方回　次韵孙元京见过言诗
　方回　次韵唐师善见寄
　方回　次韵滕君宾日
　方回　次韵汪庭芝投赠
　方回　次韵汪翔甫读予诗稿见寄二首
　方回　次韵汪翔甫和西城吕全州见过四首
　方回　次韵汪以南归途见寄
　方回　次韵汪以南閒居漫吟十首
　方回　次韵汪以南教授美康使君新政因及贱迹四首
　方回　次韵王君偕子同来访
　方回　次韵王俊甫山长九日登乌聊二首
　方回　次韵王起宗勉为高子明绘松岩图
　方回　次韵文蔚约梅上人来访
　方回　次韵吴僧魁一山十绝
　方回　次韵鲜于伯几秋怀长句
　方回　次韵鲜于伯几秋怀古体
　方回　次韵象山书院山长汪德载垂访
　方回　次韵谢曹之才见赠
　方回　次韵谢董君读予诗稿
　方回　次韵谢洞霄俞仲囦
　方回　次韵谢遁翁吴山长孔昭三首
　方回　次韵谢河内张明府来访
　方回　次韵谢胡子游学二首
　方回　次韵谢黎制干
　方回　次韵谢李寅之鄂渚见寄
　方回　次韵谢吕君见寄二首
　方回　次韵谢平心胡祠监见惠生日五首
　方回　次韵谢王君
　方回　次韵谢魏公辅二首
　方回　次韵谢吴太初
　方回　次韵谢夏自然见寄四首
　方回　次韵谢徐赞府
　方回　次韵谢严养晦酒边说易
　方回　次韵谢余知郡和予识山会饮韵
　方回　次韵谢俞山长见赠
　方回　次韵谢喻岩叟
　方回　次韵谢喻岩叟读予近作二首
　方回　次韵谢周兄见访
　方回　次韵休宁程君圉来访君先公伯祥，秋崖先生之至交也。乙卯冬同饮于
　方回　次韵徐容斋赠丘通甫
　方回　次韵徐赞府蜚英八首
　方回　次韵徐子英读予所抄赵章泉诗
　方回　次韵徐子英江楼二首
　方回　次韵许大初见赠二首
　方回　次韵许瑞石送邵容斋见寄
　方回　次韵雪后
　方回　次韵阎学士靖轩赠受益山居二首
　方回　次韵俞好问庆予七十
　方回　次韵俞如问旅思送之游松江
　方回　次韵元煇中秋雨
　方回　次韵元煇昨游
　方回　次韵袁提学题皇甫真人清虚庵二首
　方回　次韵赠仇二近
　方回　次韵赠道士汪庭芝二首
　方回　次韵赠上饶郑圣予沂
　方回　次韵赠吴羽士月湖大椿
　方回　次韵赠赵岂卿吟啸公之孙乃父亦能诗
　方回　次韵张耕道喜雨见怀兼呈赵宾昫
　方回　次韵张鹏飞三绝
　方回　次韵张师道庆予七十
　方回　次韵张文焕慵庵万山堂即事二首
　方回　次韵张慵庵观予奕棋
　方回　次韵张慵庵立秋有怀
　方回　次韵张慵庵言别就送
　方回　次韵张中白元日
　方回　次韵张仲实读予近稿
　方回　次韵张仲实见赠
　方回　次韵张仲实岁晚
　方回　次韵赵宾暘见寄长句
　方回　次韵赵达夫过访
　方回　次韵赵达夫问疾
　方回　次韵赵朴翁赴衍圣公峄山书之招
　方回　次韵赵云中饮呈孟君复二首
　方回　次韵芝田上人子虚二首
　方回　次韵志归十首
　方回　次张鹏飞解官旧韵
　方回　村女
　方回　村咱有呼予老朝奉者
　方回　存心具饮
　方回　大北早行
　方回　大风寒微晴
　方回　大浪滩步至东馆
　方回　大雪泊平望买酒戏书
　方回　大雪出三桥寓桥
　方回　大雪约程以忠不至次日以诗问之
　方回　大衍易吟四十首
　方回　代次韵闻砧
　方回　戴帅初赋道人萧了空坐逝出神事借韵
　方回　丹青歌赠王春阳用其神丹歌韵
　方回　丹阳道中大雪
　方回　丹阳苦寒再赋
　方回　淡竹岭农家
　方回　道山座主先生平章吕公挽歌辞五首
　方回　得存心书诉贫
　方回　得老
　方回　登高临大江
　方回　登上竺兴福寺新阁五首
　方回　登屋东山作
　方回　登秀山至半而还有怀宾昫
　方回　典秀山宅半
　方回　店绐叹
　方回　丁亥生日纪事五首
　方回　丁亥十一月初八日南至二首
　方回　丁亥元日二首
　方回　丁桥晓行
　方回　丁戊行
　方回　丁酉生日二首
　方回　丁酉元日年七十一
　方回　东坡真迹
　方回　东山庙
　方回　读方处士墓志挽诗题其后阎集贤承旨文赵翰直书傅学士序
　方回　读放翁诗作
　方回　读旅闷诗再赋
　方回　读孟君复赠岳仲远诗勉赋呈二公子
　方回　读孟信州和方亨道六月雨时当雪天改为欲作雪先作雨次韵
　方回　读书遇难字
　方回　读四明尊尧集
　方回　读素问十六首
　方回　读太原王氏家记二首
　方回　读陶集爱其致意于菊者八因作八首　八曰松菊犹存
　方回　读陶集爱其致意于菊者八因作八首　二曰空服五华
　方回　读陶集爱其致意于菊者八因作八首　六曰采菊东篱下悠然见南山
　方回　读陶集爱其致意于菊者八因作八首　七曰秋菊有佳色裛露掇其英
　方回　读陶集爱其致意于菊者八因作八首　三曰菊为制颓龄
　方回　读陶集爱其致意于菊者八因作八首　四曰尘爵耻虚罍寒华徒自荣
　方回　读陶集爱其致意于菊者八因作八首　五曰芳菊开林耀青松冠岩列怀此
　方回　读陶集爱其致意于菊者八因作八首　一曰秋菊盈园而持醪靡由
　方回　读魏鹤山先生渠阳集五首
　方回　读宣枢南山朱公遗集二首
　方回　读子游近诗复次前韵二首
　方回　独立
　方回　独游塘头五首
　方回　独酌有感
　方回　断河酒楼得花字落字二首
　方回　断酒半月余
　方回　断桥西人家三首
　方回　遁翁赐诗不已复次韵二首
　方回　二色桃花
　方回　二十八日残雪不消怀旧
　方回　二十九日岁除
　方回　二十七日又大雪凡半月
　方回　二十三日大雪弥甚
　方回　二十三日天气绝佳西军还二十四日东如绩溪
　方回　二十五日庚辰连作暴雨即霁
　方回　二十一甲子晴
　方回　二月三十日
　方回　二月十六日夜独酌思归四首
　方回　二月十七日偕宾昫市饮二首
　方回　二月十五日赵君实南山别墅俟主客俱不至
　方回　二月十五晚吴江二亲携酒
　方回　二月十一日晓发龙山风顺
　方回　二月朔大雪已五日三首
　方回　泛浙江二首
　方回　范文正公楷书昌黎伯夷颂平江李使君信之久藏真本以归文正远孙族长
　方回　方去言府判挽诗二首
　方回　访临川杨仲权于天庆
　方回　访唐师善山居
　方回　访吴式贤归赋诗复以未用韵成篇如前数
　方回　访西湖郑高士
　方回　放夜
　方回　废宅叹
　方回　分韵实得閒字再赋
　方回　夫容
　方回　孚舟亭独坐
　方回　孚舟亭新成赋十绝
　方回　辅德庙碑歌
　方回　复次前韵四首呈二袁君并王君申禄
　方回　复次韵吴遁翁
　方回　复过临平
　方回　复记乙酉重九
　方回　复如严陵就省先墓
　方回　复雨
　方回　富阳田家
　方回　改白云庵疏语为李道大
　方回　感旧
　方回　感事
　方回　感叹三首
　方回　感昔
　方回　艮思台冬日
　方回　艮思台秋眺
　方回　庚寅
　方回　庚子元日
　方回　龚侯玉豹图
　方回　估客乐
　方回　古店
　方回　故太学徐君哀辞
　方回　故王氏安人挽辞
　方回　怪梦十首
　方回　观岸树
　方回　观灯小酌十四夜半大风而雨
　方回　观圃
　方回　观丧事
　方回　观食叹
　方回　观世音像赞
　方回　观蚁行知雨
　方回　归兴
　方回　癸巳生日二首
　方回　癸巳元日年六十七
　方回　癸未九日
　方回　癸未至节以病晚起走笔戏书纪事排闷十首
　方回　衮绣球花
　方回　过白土布
　方回　过长安市
　方回　过崇德县
　方回　过钓台
　方回　过芙蓉岭对镜岭羊斗岭新岭塔岭赋短歌五首
　方回　过湖口渡
　方回　过湖口望庐山
　方回　过画龙天始明
　方回　过嘉兴道中接待寺丁丑十二月赴逮扬州遇雪留宿怆然有感
　方回　过句容县
　方回　过李景安论诗为作长句
　方回　过临平二首
　方回　过临平镇
　方回　过社
　方回　过石门
　方回　过汪翔甫宅
　方回　过吴式贤宅
　方回　过秀州城东
　方回　过许村
　方回　过杨华父宅与二僧同舟不及访
　方回　海棠花
　方回　寒朝
　方回　寒热不调病一月余
　方回　寒士吟
　方回　寒夜
　方回　寒燠
　方回　寒早
　方回　韩蕲王源上骑驴图为王孙叶叶赋
　方回　汉
　方回　汉臣明府与公度使君话吾州山水之胜有诗次韵二首
　方回　杭正月十七夜用韵
　方回　杭正月十三夜
　方回　杭正月十五夜用韵
　方回　何仁甫作室日生男
　方回　和李鹤田乙未赠李个庵
　方回　和陶咏二疏为郝梦卿画图卢处道题跋作
　方回　和陶渊明饮酒二十首
　方回　贺陈正之得男
　方回　红蔷薇花
　方回　红云亭即事五首
　方回　猴牛尾狸图
　方回　后苦雨行
　方回　后秋思五言五首
　方回　后天易吟三十首
　方回　湖堤雨中夜归
　方回　湖口寄方去言
　方回　湖口阻风
　方回　湖曲细嚼梅花咽酒
　方回　湖山堂再修仅有
　方回　湖上晚归
　方回　湖上喜晴
　方回　湖州推官史彦明碎妖石
　方回　虎渡亭观江浪
　方回　画观世音赞
　方回　怀惭
　方回　皇甫巨川父年八十八母年八十四歌
　方回　黄浦门解缆有怀川无竭
　方回　黄蔷薇花
　方回　灰心
　方回　回生丁亥方端叟乙酉长二岁其弟名万里庚寅少三岁用予旧韵来订兄弟
　方回　回愚
　方回　悔少作
　方回　会鹤舑郑高士庵为予写神走笔赋杂言
　方回　会张仲实宅得天字
　方回　会真吟
　方回　蕙花
　方回　或献髭药却之
　方回　急雨
　方回　集贤堂已无
　方回　己亥十一月二十一日长至前一旬书
　方回　计桐江续稿九卷卷百首书其末
　方回　记火
　方回　记三月十日西湖之游吕留卿主人孟君复方万里为客
　方回　记游自次前韵
　方回　记正月二十五日西湖之游十五首○
　方回　记正月二十五日西湖之游十五首
　方回　寄彬州孙通守振武闻泝湘将至八桂
　方回　寄伯宣尚书士常吏侍二首
　方回　寄呈吕道山于八桂
　方回　寄仇仁近白廷玉张仲实京口当涂江阴三学正兼述新岁阴雨春寒有怀
　方回　寄董总管文卿精春秋连为太平姑苏二大郡
　方回　寄抚州吕使君索李雁湖注王半山诗
　方回　寄还程道益道大昆季诗卷
　方回　寄集贤阎子静学士
　方回　寄康庆之钱塘二首
　方回　寄老山张鹏飞御史
　方回　寄刘伯宜南昌
　方回　寄平江王元俞治中并呈孟君复总管
　方回　寄寿牟提刑献之巘
　方回　寄题毕氏鲤潭寿藏
　方回　寄题曹氏居竹
　方回　寄题畅上人文溪别业诗
　方回　寄题陈公辅听雨轩
　方回　寄题德清周氏牡丹花台
　方回　寄题冯君宁国梦堂
　方回　寄题佛智忠禅师实庵
　方回　寄题感应夫人庙
　方回　寄题济南蒋氏务本堂
　方回　寄题九华苏君明甫梦牛亭
　方回　寄题九仙俞君竹屋
　方回　寄题吕常山平章锦绣香中
　方回　寄题沈可久雪村
　方回　寄题松江下砂唐氏竹友
　方回　寄题桐君祠
　方回　寄题汪称隐海阳船亭
　方回　寄题汪君秀山高处
　方回　寄题婺源程氏得寓亭
　方回　寄题鹜源戴氏苍山歌
　方回　寄题休宁赵氏云屋省心翠侍问道亭有有堂五首
　方回　寄题云屋赵资敬启蒙亭风雩亭二首
　方回　寄题张受益会清堂
　方回　寄题赵高士委顺山房
　方回　寄题朱信州自闲堂
　方回　寄同年宗兄桐江府判去言五首
　方回　寄魏鹤台并呈虚舟
　方回　寄魏景山
　方回　寄魏珍卿
　方回　寄许太初
　方回　寄阎承旨靖轩
　方回　寄赠集虚孟高士
　方回　寄赠介石沈高士并序
　方回　寄张鹏飞浙东
　方回　寄赵宾昫二首
　方回　家书
　方回　甲申生日
　方回　甲申元日
　方回　甲子雨
　方回　简张中白
　方回　简赵宾昫
　方回　简郑高士二首
　方回　见李提学所和诗次韵
　方回　见梅
　方回　建康道中
　方回　閒居
　方回　閒书二首
　方回　江望
　方回　江行大雨水涨四首
　方回　江涨
　方回　将至魏塘镇
　方回　将至严陵
　方回　解閟
　方回　今春苦雨初有春半曾无十日晴之句去立夏无几日愈雨足成五诗
　方回　今秋行
　方回　景安录示旧雪诗拟简斋走笔赋所感奉谢
　方回　九日
　方回　九日北山寺二首
　方回　九日归自南山
　方回　九日即事
　方回　九日南山寺
　方回　九日烹二鸡终不得酒
　方回　九日诗冯伯田王俊甫刘元煇杨泰之见和复次韵二首
　方回　九日汪元卿送酒亦有相拉者以病嗽不出
　方回　九日无酒
　方回　九日用渊明韵二首
　方回　九日有感再书
　方回　九日约冯伯田王俊甫刘元煇
　方回　九日早起
　方回　九月八日宾昫携酒西斋晚登秀亭次前韵
　方回　九月初八日
　方回　九月初六日客报吾州初一日大火城中俱尽吾家亦尽七八九报皆然初十
　方回　九月初四日大风雨近重阳无酒夜成二首
　方回　九月初五日
　方回　九月初一日
　方回　九月二十二日晓倚楼
　方回　九月二十六日雪予未之见北人云大都是时亦无此寒
　方回　九月二十五书事二首
　方回　九月三日晚登秀亭分韵得七字
　方回　九月三十日汉臣置酒次日有诗次韵
　方回　九月十二日得蟹小酌
　方回　九月五日所乘小骢不起
　方回　九月雪十月雷记异
　方回　九月一日稍佳演作五十六字终不及少陵牧之
　方回　久不作诗非避俗议偶老懒且次范君泽韵
　方回　久过重阳菊英粲然即事十首
　方回　久苦春寒三月三日戏作俳体
　方回　久晴十月二十四日五日连雨程以忠来同饮
　方回　久雨
　方回　酒戒
　方回　句
　方回　句容道中
　方回　郡送桃符戏书
　方回　开镜见瓶梅
　方回　客况六言五首
　方回　客舍读书
　方回　客谓榴花早而多竹笋少岁旱
　方回　客中近元夕
　方回　孔府判野耘尝宦云南今以余瘴多病意欲休官因读唐书南诏传为此二诗
　方回　孔府判野耘尝宦云南今以余瘴多病意欲休官因读唐书南诏传为此二诗
　方回　哭鲍景翔鲁斋
　方回　哭川无竭禅师二首
　方回　哭从兄良遇
　方回　哭方碧山前惠州同知
　方回　哭肯堂赵公拟老杜八哀体
　方回　哭周子壹二首
　方回　苦雨
　方回　苦雨半年
　方回　苦雨竹
　方回　腊八日未雪不寒
　方回　腊月菊
　方回　来去路
　方回　兰花
　方回　兰亭
　方回　览古五首
　方回　老而健贫而诗自志其喜八首
　方回　老悔
　方回　老马行
　方回　老矣
　方回　冷泉亭
　方回　梨花
　方回　离骚九歌图
　方回　离婺源过古荐注口张村三渡遂登五岭
　方回　李花
　方回　李寅之招饮同登九江城
　方回　李仲宾墨竹四首
　方回　力学
　方回　立春日马上遇黄国宝应犀
　方回　立秋
　方回　立秋病中再赋
　方回　立秋久无诗
　方回　立夏明日行园无客五首
　方回　立夏五首
　方回　连夜书
　方回　连雨
　方回　凉夜
　方回　两邻家一主人郡姬歌饮至夜半一母妻哭官检魇死者
　方回　邻饮
　方回　灵隐寺行呈伏虎岩
　方回　令狐信芳招饮天庆呈张文焕
　方回　刘元煇来三首
　方回　刘子华儒吏
　方回　留丹阳三日苦寒戏为短歌
　方回　留杭近三年得去赋不可不出城
　方回　留回岭汪明府宅
　方回　留钱塘十二年
　方回　留题槃隐高士王子由书斋
　方回　留吴田霜崖吴居士宅予仲女许其孙姻
　方回　六秋
　方回　六十五春寒吟七首
　方回　六十吟五首
　方回　六言四首
　方回　六月八日迁寓侍郎桥
　方回　六月半屡雨
　方回　六月初七日雨始止初八日始晴
　方回　六月初一日次韵酬元煇
　方回　六月二十八日立秋
　方回　六月二十二日守陴百姓始下城
　方回　六月二十九夜
　方回　六月二十日雨
　方回　六月二十三日立秋喜闻贼平镇将凯回归府官俱还
　方回　六月二十四日秋夜书
　方回　六月十七日十八日大雨闻贼欲降
　方回　六月雨
　方回　楼夜
　方回　陆君实哀挽
　方回　路傍草
　方回　旅次感事
　方回　旅况戏题
　方回　旅闷十首
　方回　旅穷中报生孙名曰守
　方回　屡至红云亭并苦无酒
　方回　洛社晓行
　方回　马军自杭至雨少止
　方回　马惜蹄
　方回　买花
　方回　漫兴九首
　方回　茅田汪王庙
　方回　梅
　方回　梅魂次周斐然韵
　方回　梅雨大水
　方回　梅雨连日首
　方回　每旦闻钟鼓诸声
　方回　美许孝子
　方回　孟浩然雪驴图
　方回　孟君复赠王侯元俞诗两皆英妙神奇次韵
　方回　孟君复仲春来杭相聚三月余一日必三胥会忽焉告去直叙离怀为四言一
　方回　梦东坡先生
　方回　梦觉闻香
　方回　梦作
　方回　闽中郑君炎南仲两魁乡赋比自霅教为昌化簿
　方回　牟德范题范石湖墨迹次韵
　方回　牟献这提刑来杭纳婿庆予七十次韵二首
　方回　木绵怨
　方回　木香花
　方回　南高峰至其下不高
　方回　南山寺潇洒阁呈川无竭二首
　方回　南唐
　方回　泥行叹
　方回　拟古五首
　方回　拟咏贫士七首
　方回　牛触马
　方回　牛头岭下老人
　方回　怒雨
　方回　偶读戏书
　方回　偶读易兑卦衍朋友之义送历阳广文倪耕道应渊
　方回　偶书
　方回　偶书二首
　方回　偶题五言绝句五首
　方回　偶亦夜坐用前韵
　方回　俳体戏书二首
　方回　湓城客思
　方回　彭湖道中杂书五首
　方回　彭泽道中怀严陵
　方回　琵琶亭感旧
　方回　频至子由书斋追记游事
　方回　频醉
　方回　平心胡祠监诞日
　方回　平章吕公挽词二首
　方回　鄱阳道中
　方回　鄱阳分水岭
　方回　鄱阳汤仲材以其家息庵存斋东涧三大老鄂州黄龙寺僧惠璋入石诗装为
　方回　七十翁五言十首
　方回　七十翁吟七言十绝
　方回　七十翁吟七言十首
　方回　七十翁吟五言古体十首
　方回　七十五翁吟
　方回　七月初一日淮浙大潮巨风亘古所无二首
　方回　七月初一日晚大恶风而雨
　方回　七月初一日早起
　方回　七月二十三日闻城南火午至夜半怀归
　方回　七月三日朱用和罗弘道同访南山无竭师
　方回　七月十日有感
　方回　七月十五日书
　方回　祁门界
　方回　荠菜花
　方回　葺圃
　方回　憩老
　方回　千叶桃花
　方回　千寅生日杨广文携示壬辰生日诗次韵
　方回　铅山虞华甫往谢叠山枋得君直为书耕隐二字今年八十一其子舜臣字舜
　方回　前参政浙西廉访徐子方得代送别三十韵
　方回　钱舜举瓜画
　方回　钱塘人来
　方回　青菜花
　方回　青山道中
　方回　清湖春早二首
　方回　清湖小酌得生字
　方回　清湖早春
　方回　清江濯手
　方回　清明大雪三日
　方回　清明日有感
　方回　清明昼夜大风
　方回　晴过常州
　方回　庆陆仁重举男四首
　方回　秋大热上七里滩
　方回　秋到
　方回　秋风
　方回　秋风歌
　方回　秋后渐凉
　方回　秋日
　方回　秋日古兰花十首
　方回　秋暑家多病者
　方回　秋思七言八首
　方回　秋晚感怀
　方回　秋晚杂书三十首
　方回　秋夜听雨
　方回　去姑苏
　方回　去萍草
　方回　全真教随喜
　方回　全州吕农簿挽诗三首
　方回　人日立春记苦雨无冰
　方回　人生如流丸
　方回　壬寅立春在辛丑十二月二十九日归□□□三宿
　方回　壬寅生日别赋
　方回　日长三十韵寄赵宾昫
　方回　日长至寓杭
　方回　乳虎行
　方回　入五月病二七日
　方回　瑞云院大树林中二首
　方回　闰二月十六日清明
　方回　三吊吟四首
　方回　三桥旅邸遇雪
　方回　三日□陪杨明府饮次前韵
　方回　三十年吟
　方回　三贪叹
　方回　三天竺道中
　方回　三天竺还五首
　方回　三贤堂移入西湖新书院
　方回　三贤堂已无官卖其址
　方回　三月八日百五节林敬舆携酒约盛元仁戴帅初方万里访赵仲实宣慰于西
　方回　三月初五日孟君复王元俞治中十人同会分韵得诗学
　方回　三月初五日同诸友自城南游水西书事
　方回　三月旦晚晴
　方回　三月二十九日饮杭州路耿同知花园
　方回　三月二十九夜二更杭火焚花巷寿安坊至四月一日寅卯止
　方回　三月二十日张君輗约饮王子由紫霞道院酒字为韵
　方回　三月六日再用韵二首
　方回　三月三日西湖第三桥四首
　方回　三月十八日甲子晴
　方回　三月十七夜大雷雨用韵酬俞好问四首
　方回　三月十一日问政山次刘元煇韵
　方回　三址年重到紫阳观
　方回　三竺道中三首
　方回　缫丝吟
　方回　山茶花
　方回　山鹭鸶
　方回　山中之乐三章送徐明叟胡直内苏德翁归严濑并寄夏自然
　方回　上回岭
　方回　上南行十二首
　方回　上饶周君梦至梅花洞吟日我家本住晦花洞一阵风来一阵香为赋长句
　方回　上元立春
　方回　上元晚晴
　方回　上元再题
　方回　芍药花
　方回　芍药十丛近千蕊客饮散一夕而空
　方回　少戆
　方回　社后复晴
　方回　社后已未始雨酒边书
　方回　社前一日用中秋夜未尽韵
　方回　社日风雨病酒
　方回　生日病腹疾书事
　方回　生日病中
　方回　生日后三朝又书
　方回　生日又二首
　方回　生日再书
　方回　诗二首
　方回　诗思
　方回　诗思十首
　方回　十二月大暖雨二十四昼夜二十五日始雪
　方回　十二月二十八日立春次韵王山长俊甫
　方回　十二月二十日立春系癸巳岁予年已六十七白刘唱和有云共把十千沽一
　方回　十二月十三日三桥小雪
　方回　十二月十五日去年以此日归
　方回　十二月十五日晚宿余杭步
　方回　十九日甲戌晴己卯晚又雨二首
　方回　十九日始晴
　方回　十九日斩贼十二人始明正典刑
　方回　十六日
　方回　十六日大雪
　方回　十六日水退雨不已次受益韵二首
　方回　三十年吟
　方回　三贪叹
　方回　三天竺道中
　方回　三天竺还五首
　方回　三贤堂移入西湖新书院
　方回　三贤堂已无官卖其址
　方回　三月八日百五节林敬舆携酒约盛元仁戴帅初方万里访赵仲实宣慰于西
　方回　三月初五日孟君复王元俞治中十人同会分韵得诗学
　方回　三月初五日同诸友自城南游水西书事
　方回　三月旦晚晴
　方回　三月二十九日饮杭州路耿同知花园
　方回　三月二十九夜二更杭火焚花巷寿安坊至四月一日寅卯止
　方回　三月二十日张君輗约饮王子由紫霞道院酒字为韵
　方回　三月六日再用韵二首
　方回　三月三日西湖第三桥四首
　方回　三月十八日甲子晴
　方回　三月十七夜大雷雨用韵酬俞好问四首
　方回　三月十一日问政山次刘元煇韵
　方回　三址年重到紫阳观
　方回　三竺道中三首
　方回　缫丝吟
　方回　山茶花
　方回　山鹭鸶
　方回　山中之乐三章送徐明叟胡直内苏德翁归严濑并寄夏自然
　方回　上回岭
　方回　上南行十二首
　方回　上饶周君梦至梅花洞吟日我家本住晦花洞一阵风来一阵香为赋长句
　方回　上元立春
　方回　上元晚晴
　方回　上元再题
　方回　芍药花
　方回　芍药十丛近千蕊客饮散一夕而空
　方回　少戆
　方回　社后复晴
　方回　社后已未始雨酒边书
　方回　社前一日用中秋夜未尽韵
　方回　社日风雨病酒
　方回　生日病腹疾书事
　方回　生日病中
　方回　生日后三朝又书
　方回　生日又二首
　方回　生日再书
　方回　诗二首
　方回　诗思
　方回　诗思十首
　方回　十二月大暖雨二十四昼夜二十五日始雪
　方回　十二月二十八日立春次韵王山长俊甫
　方回　十二月二十日立春系癸巳岁予年已六十七白刘唱和有云共把十千沽一
　方回　十二月十三日三桥小雪
　方回　十二月十五日去年以此日归
　方回　十二月十五日晚宿余杭步
　方回　十九日甲戌晴己卯晚又雨二首
　方回　十九日始晴
　方回　十九日斩贼十二人始明正典刑
　方回　十六日
　方回　十六日大雪
　方回　十六日水退雨不已次受益韵二首
　方回　送方仲和信州学正二首
　方回　送福州谢学正无疑归南剑州
　方回　送高险崖一直翁二上人还扬州
　方回　送工泰发晦庵书院小学教谕
　方回　送广信山长赵然明
　方回　送郭伯川
　方回　送郝同知
　方回　送和仲宽寿阳尉
　方回　送胡云峰炳文录广信二首
　方回　送胡仲虎归婺源并呈江山长雷
　方回　送胡子游学正
　方回　送家自昭慈湖山长
　方回　送金汉臣明府徐蜚英赞府还婺源
　方回　送金寿之江正写金字经
　方回　送康彦博文夫吉州教长句二十韵
　方回　送昆山州教刘表侄
　方回　送来上人
　方回　送来巡检
　方回　送李伯英孟淳，鹤田幼弟，乃步深斋之子
　方回　送李际可婺源州学正
　方回　送李君佐游浙东
　方回　送李震鹤田侄就题其诗集
　方回　送李杍黟县
　方回　送林学正爱梅二首
　方回　送临安洪行之次鲜于伯几韵
　方回　送凌应兰玉传诗序
　方回　送刘都事五十韵
　方回　送刘叔有还古鼎
　方回　送刘元鼎
　方回　送刘仲鼎浏阳教四首
　方回　送陆君重五首
　方回　送吕才甫之官合肥
　方回　送吕主簿还任永丰
　方回　送罗架阁弘道
　方回　送秘书监丞张受还都傚山谷体
　方回　送缪鸣阳六言
　方回　送男存心如燕二月二十五日夜走笔古体
　方回　送起上人
　方回　送前歙黟楚□□五首
　方回　送丘正之海盐州教授二首
　方回　送丘子正以能书入都并呈徐容斋阎靖轩卢道集贤翰林三学士
　方回　送师好古归青社
　方回　送术明居士燕道觉归东林
　方回　送宋昶明仲湖州学录
　方回　送孙君文还桐庐二首
　方回　送孙元京还讲舍
　方回　送太平州张府判钞库官还任
　方回　送滕玉霄张元朴管押地理书入都
　方回　送天目吴君实馆越
　方回　送天台杨仲儒秀才如此
　方回　送汪复心饶州教
　方回　送汪庭芝高士如严州
　方回　送汪以南教授
　方回　送王宣慰中斋上温州
　方回　送温州学正陈希静
　方回　送吴僧庆閒上人
　方回　送西湖书院赵山长
　方回　送溪堂方先生五世孙观归马金
　方回　送歙尉牛宝臣
　方回　送徐君奇入燕
　方回　送徐如心如婺源三十韵
　方回　送徐似之归新城
　方回　送严陵汪学正巽元并寄赵宾昫
　方回　送杨复之归吾里
　方回　送杨刚中嘉定州教
　方回　送叶茂叔淮安教
　方回　送医工郭耕道
　方回　送黟县学官江归上饶石湖精舍
　方回　送宜兴张教授彦高
　方回　送译学靳教授
　方回　送慵庵不及用韵奉寄
　方回　送岳德裕如大都
　方回　送张伯起入都二首
　方回　送张古心明道山
　方回　送张录事诚二首
　方回　送张慵庵
　方回　送张仲实宜兴州教授
　方回　送张子敬湖南宣慰司都事
　方回　送赵揭阳北上
　方回　送赵仁则官满西归三首
　方回　送赵无己之临川
　方回　送赵子昂
　方回　送赵子昂提调写金经
　方回　送郑君举宣城教谕
　方回　送周府尹三首
　方回　送周汉东入都并呈徐学士子方阎学士子静卢学士处道
　方回　送周君之余姚讲授
　方回　送紫阳王山长俊甫如武林五首
　方回　送紫阳赵山长治台叟三首
　方回　俗叹
　方回　泝行回溪三十里入婺源县界
　方回　宿包山杨明府宅
　方回　宿曹西畴宅大雨
　方回　宿东松寺
　方回　宿湖口县
　方回　宿西畴曹教授宅
　方回　虽然吟五首
　方回　岁除
　方回　岁除次韵全君玉有怀二首
　方回　岁除日陈正之刘彦质来奕
　方回　岁除夜过白土市不宿夜几失道田家地卧四十韵
　方回　岁尽即事三首
　方回　所睹
　方回　所感
　方回　所闻
　方回　索云叔新茶
　方回　太公孔子
　方回　太湖观雪
　方回　叹士行
　方回　叹笑
　方回　探菊二首
　方回　唐合门挽诗三首
　方回　唐侯举摹刊诗卷牟献之文赵子昂字
　方回　唐明皇
　方回　题布袋和尚丰干禅师寒山拾得画卷
　方回　题曹舍人文龙墨竹扇禾兴同知李原缺，据清抄本卷三八补仲宾息斋写
　方回　题陈正之兰亭
　方回　题陈仲良宅观古物及徐熙来禽卷
　方回　题陈宗鲁东山书塾
　方回　题程氏麟嘉寿域
　方回　题仇仁近白驹诗图赵子昂画及书
　方回　题达磨渡江画
　方回　题答禄章瑞净香亭
　方回　题丁适之菊庄
　方回　题东平张智卿梅轩尝以墨梅一幅自随
　方回　题东坡先生惠州定惠院海棠诗后赵子昂画像并书
　方回　题冻雀著色梅花
　方回　题独鹿图
　方回　题范阳祖泽士荣松斋
　方回　题观妙轩
　方回　题郭熙雪晴松石平远图为张季野作是日同读杜诗
　方回　题郭元德寓意斋藁后
　方回　题寒山拾得画像
　方回　题画龙首
　方回　题画卢仝长须赤脚
　方回　题画马
　方回　题黄君以发拟文公书院梁文及赋
　方回　题会真道堂
　方回　题家庆图
　方回　题江君天泽古修堂三首
　方回　题金君重像杂言
　方回　题金明府平易堂
　方回　题锦织回文图
　方回　题九歌图
　方回　题柯德阳埽尘斋
　方回　题苦竹港寓壁
　方回　题来将军括苍送行卷
　方回　题郎川纪胜图
　方回　题李伯时赤脚仙
　方回　题李提举心远轩
　方回　题李仲宾竹二幅
　方回　题立上舍草意
　方回　题刘养晦练江并序文炳
　方回　题龙虎山高士毛和叔愚泉诗稿
　方回　题庐山白莲社十八贤图
　方回　题陆君雁鹭图
　方回　题罗观光藏陈所翁墨竹
　方回　题罗观光所藏李仲宾墨竹
　方回　题罗云步周昿宫女
　方回　题米元晖寒林
　方回　题苗经历耕野
　方回　题牧牛小卷
　方回　题纳甲图
　方回　题坡仙求心斋三字
　方回　题戚子云五云山图
　方回　题前歙令楚君雪梅图
　方回　题钱舜举着色山水
　方回　题钱选木芙蓉
　方回　题三苏先生族谱俊载帅初为其七世孙撰序
　方回　题沈伯隽所藏赵子昂墨兰
　方回　题沈克己无名庵
　方回　题施好古示龚学古瘦马六言
　方回　题十六罗汉画像
　方回　题孙廷玉藏李仲宾墨竹
　方回　题孙元京近诗
　方回　题唐人按乐图
　方回　题唐师善洪崖图
　方回　题陶介夫见山轩
　方回　题汪氏孝节堂
　方回　题王春阳傚王晋卿山水图
　方回　题王瓛王圭母郭氏义节记
　方回　题王起宗大横披水墨作远淡势
　方回　题王起宗画雪扇六言
　方回　题王起宗小横披水墨作工密势
　方回　题王义之云隐
　方回　题魏公辅诗卷
　方回　题文文山天祥遗墨
　方回　题吴山长文英野舟五首
　方回　题吴仲远游淮送行诗卷
　方回　题禊帖图
　方回　题孝猿图
　方回　题徐赞府不负堂
　方回　题徐仲彬达观亭
　方回　题徐子愚道悦堂二首
　方回　题许宣平南山故居
　方回　题宣和黄头画
　方回　题杨叔雅水墨百花图
　方回　题杨仲谦走马牵犬图郑某画
　方回　题叶兰坡居士兰
　方回　题一家清雅集送植芸胡直内
　方回　题译学张提举乃尊开封府尹张彦亨所藏郭熙盘车图
　方回　题渊明采菊图
　方回　题渊明归来图
　方回　题渊明像
　方回　题云泉题咏
　方回　题张长卿竹梅用苏黄各二句
　方回　题张明府清风堂三首
　方回　题赵继孙拙斋
　方回　题赵循老立斋
　方回　题赵子昂摹唐人二戏马驹
　方回　题郑提学孔明敬斋
　方回　题朱仲华百牛图
　方回　题祝公辅静得斋
　方回　题醉仙图
　方回　听航船歌十首
　方回　听客话二首
　方回　听孙链师琴
　方回　同伯几过张子范子周兄弟园池
　方回　同曹清父西郊纪事五首
　方回　同川无竭观旃檀林东窗见婺州港定此为句
　方回　同金汉臣徐蜚英小饮傍溪寺二首
　方回　同刘仲鼎全君玉饮徐子英家分韵得鸡字
　方回　同年常簿吴次翁子万之万子子直卿将为分水学官喜而赋之
　方回　同张文焕过吴式贤二十六韵
　方回　桐花
　方回　酴醾花
　方回　酴醾盛开二绝
　方回　挽分水柳溪何处士二首
　方回　挽艮岩梅府卿
　方回　挽吕襄阳
　方回　晚春
　方回　晚春客愁五绝
　方回　晚登会真道堂望庐山大江作
　方回　晚登涌金门城望湖
　方回　晚晴
　方回　晚晴又赋
　方回　晚望
　方回　晚望浒墅
　方回　万山堂呈史察使
　方回　万山堂饮归
　方回　王干三岭
　方回　王御史野塘图歌
　方回　望大江
　方回　望湖
　方回　望庐山怀旧
　方回　望南山别峰见树间烟出知有隐者
　方回　望西太乙宫四圣观半为僧寺
　方回　为合密府判题赵子昂大字兰亭
　方回　为黄仲宣赋山中四章章四句
　方回　为陆元德题擅谦斋
　方回　为牟德范题石湖遗墨意有未尽复赋五首
　方回　为孙同签瓒题赵子昂马
　方回　为魏塘王居士留三日二首
　方回　为吴太初题初邻斋二首
　方回　为徐企题李伯时马
　方回　为徐企题赵子昂所画二马
　方回　为张都目益题爪哇王后将相图
　方回　文公故居有怀
　方回　文公书院新创
　方回　闻谤
　方回　闻盗
　方回　闻盗发亡男雷孙墓
　方回　闻笛叹
　方回　闻过
　方回　闻军过
　方回　闻南盗
　方回　闻汪昌宗讣
　方回　闻汪翔甫八月十日卒去曹元会五月三日之报仅三月余两翁皆年八十四
　方回　闻移东兵勦南贼
　方回　闻舟人既畏寒复畏盗
　方回　问西湖
　方回　问雨
　方回　问政山拜墓
　方回　瓮圃新霁
　方回　乌聊山庙登览
　方回　无物
　方回　吾乡朋友比多诗人宜进一步大则文公小亦龙溪可也于汪德载杨复之归
　方回　梧桐岭
　方回　梧桐岭感旧
　方回　五湖空蒙图
　方回　五月初三日雨寒痰嗽
　方回　五月初十日病体少甦
　方回　五月二十八日塘头小集呈同游刘元煇杨复之
　方回　五月二十三日怀归二首
　方回　五月二十三日甲子交六月节稍晴三四五复大雨贼寨未下
　方回　五月二十一夜雨未止六昼夜水涨寇阻无人入城
　方回　五月二夜闻雨大□□日至杭
　方回　五月九日甲子至月望庚午大雨水不已十首
　方回　五月理抵旧隐
　方回　五月六月雨寒二十余日
　方回　五月十四日梅雨始通走笔二十韵
　方回　五月十一日生朝三首
　方回　五月十一日早问政山房三首
　方回　午节
　方回　午困
　方回　武林感旧又二首
　方回　武林书事九首
　方回　武宁茶提举相台郑君思恭之萱堂太夫人冯氏大德乙巳年八十六紫阳山
　方回　戊戌端午
　方回　戊戌生日二首
　方回　戊戌元日三首
　方回　戊子生日
　方回　戊子元日凡阳道中二首
　方回　婺源道中
　方回　婺源邑中
　方回　西湖答
　方回　西斋
　方回　西斋不寐三首
　方回　西斋秋感二十首
　方回　西斋秋日杂书五首
　方回　惜芍药再赋
　方回　惜砚中花
　方回　溪阁呈陆太初
　方回　溪涨
　方回　喜宾昫归
　方回　喜宾昫再来三桥次旧韵二首
　方回　喜程道大至约诸友二首
　方回　喜冯伯田至
　方回　喜鹤田李元晖至
　方回　喜刘伯宣尚书至五首
　方回　喜刘元煇再至用前韵二首
　方回　喜刘元煇至二首
　方回　喜晴行
　方回　喜雪
　方回　喜雨
　方回　喜雨晴
　方回　喜寓轩张梦符侍郎下访
　方回　喜赵宾昫杨华父两儿两女互姻
　方回　喜赵宾昫至次韵舟行二首
　方回　喜宗兄端叟再会武林还暨阳二首
　方回　戏简杨华父
　方回　戏书
　方回　戏书旅况
　方回　戏咏昌化县土风二首
　方回　戏咏老农观稻以秋字为韵
　方回　细省
　方回　细雨
　方回　下长安堰
　方回　下回岭
　方回　下营晓行二首
　方回　夏日
　方回　夏日小园
　方回　夏商
　方回　夏夜闻雨
　方回　夏自然惠五言古体久之以律体和谢
　方回　先天易吟三十首
　方回　鲜于伯几举近诗有一官屡厄黄杨闰之句忘其全联因赋呈之
　方回　蟏蛸
　方回　小本兰亭二种
　方回　小长桥书事
　方回　小楼
　方回　小雪日观残菊有感
　方回　小饮张季野宅分韵得张字
　方回　小园
　方回　小至日书
　方回　晓发富阳县
　方回　晓发秀州城南
　方回　晓起
　方　晓思
　方回
　方回　晓枕
　方回　写心五首
　方回　谢康使君见访示诗观奕庆之
　方回　谢客二首
　方回　谢汪以南借书惠米
　方回　谢张老山御史庆予七二
　方回　谢张师道广文见过二首
　方回　谢张慵庵文焕见访
　方回　辛丑九日五首
　方回　辛丑中秋曲阜桥倚楼
　方回　辛卯元日三首
　方回　新晴
　方回　新晴过张村旧巡检寨
　方回　信州道士萧了空坐逝或见其在湘潭总府贰萧公用之为作赞亦自号悟空
　方回　行宫西门
　方回　行圃
　方回　行休宁县南山中
　方回　行于潜县南田中
　方回　行园僧约同饮
　方回　修石山
　方回　秀山霜晴晚眺与赵宾暘黄惟月联句
　方回　秀亭秋怀十五首
　方回　虚谷志归后赋十首
　方回　虚谷志归十首
　方回　徐逊绵题三贤祠堂诗有云士死惟留姓与名天下第一议论也再赋二首
　方回　徐制准挽辞
　方回　续苦雨行二首
　方回　学诗吟十首
　方回　雪
　方回　雪后
　方回　雪后楼望
　方回　雪后小轩
　方回　雪霁次韵以忠见和
　方回　雪霁冒寒
　方回　雪条花
　方回　雪中泛舟
　方回　雪中忆昔五首
　方回　雪中俞仲渊寄诗见怀次韵
　方回　循分
　方回　烟雨楼
　方回　唁织簑翁
　方回　杨村秋晓
　方回　杨花
　方回　野庙
　方回　野趣居士杨公远令其子依竹似孙为予写真赠以长句
　方回　夜大雷雨雹
　方回　夜读
　方回　夜发长山豯
　方回　夜寒
　方回　夜梦吕洞宾仙翁忽忆戊午西游岳阳楼老木居士祠观洞宾像与今南谷高
　方回　夜起有感
　方回　夜思
　方回　夜宿白土市
　方回　夜望
　方回　夜闻训狐
　方回　夜下富阳不寐二首
　方回　夜吟
　方回　夜饮唐子云宅别后简师善
　方回　夜雨
　方回　谒东坡祠
　方回　一笑
　方回　猗兰秋思三首
　方回　移具饮宾昫宅次韵二首
　方回　乙巳三月十五日监察御史王东溪节宿戒方回万里饮灵隐冷泉亭赵宣慰
　方回　乙未六月大暑
　方回　乙未生日二首
　方回　乙未十二月二十四日立丙申春予忝七十
　方回　乙未岁除二首
　方回　乙酉元日
　方回　以采菊东篱下悠然见南山为韵赋十首
　方回　以读书破万卷下笔如有神为韵赋十诗送赵然然如大都
　方回　以桐江旧诗十五卷呈范君泽
　方回　倚楼二首
　方回　倚梅观雪
　方回　义犬行
　方回　忆我二首各三十韵
　方回　异僧
　方回　驿马叹
　方回　淫雨
　方回　饮孤山六一泉有感亭以太湖石为柱梁
　方回　饮归
　方回　饮商氏普安堂
　方回　饮天庆观即席赋吴体
　方回　饮兴道观有感五首
　方回　饮袁提学林亭
　方回　隐者
　方回　樱桃花
　方回　慵起
　方回　永乐沽酒
　方回　涌金门城望五首
　方回　用夹谷子括吴山晚眺韵十首
　方回　用康庆之韵约同陆仁重游问政山
　方回　用前韵酬孟君复二首
　方回　用前韵改一二语自释
　方回　用五男儿再赋
　方回　用韵送唐师善归九仙二首
　方回　用韵谢湖州总管李才甫附周汉东寄声
　方回　用韵谢史山长德秀招饮醉甚
　方回　游石头城
　方回　游问政山次韵郡侯康庆之
　方回　有感
　方回　有感三首
　方回　又次韵张御史鹏飞
　方回　又题画赤脚仙
　方回　又用前韵赋夜坐
　方回　又雨
　方回　于氏琵琶行
　方回　予尝治郡屡平贼叹今所见不然
　方回　予丁亥生壬寅年七十六留杭十二年
　方回　余生
　方回　鱼亭观山
　方回　鱼亭驿
　方回　鱼亭再赋
　方回　俞鉴山月歌
　方回　渔家
　方回　与孟能静饮联句复和三首
　方回　与起来芳三上人游北山寺
　方回　雨不成雪
　方回　雨不已
　方回　雨过岩寺镇
　方回　雨后
　方回　雨凉晓思
　方回　雨晓
　方回　雨夜怀仁近二首
　方回　雨余早起五首
　方回　雨中饮宾昫次前韵二首
　方回　寓杭久无诗长至后偶赋怀归五首呈仁仲实
　方回　寓楼小饮
　方回　寓意
　方回　遇仇仁近出斋小饮次前韵五首
　方回　遇李尊师
　方回　元日感事
　方回　元日小雨
　方回　元夕前雨不已二首
　方回　元夕晴
　方回　园感
　方回　袁兴国挽词二首
　方回　猿獐图
　方回　约端午到家复不果赋吴体
　方回　约客未至偶书
　方回　月月红花
　方回　杂书五首
　方回　杂兴十二首
　方回　再次韵赋飞雪数片
　方回　再次韵谢吴遁翁
　方回　再读存心书
　方回　再赋春寒
　方回　再赋典半宅
　方回　再赋惜小骢二首
　方回　再赋倚梅观雪以前诗太哀故
　方回　再简吴式贤
　方回　再哭无竭禅师
　方回　再六次韵徐子英江楼
　方回　再送罗云叔
　方回　再送王圣俞戴溪
　方回　再题通政院王荣之八月杏花
　方回　再用恢大山韵三首
　方回　再用前韵
　方回　再用前韵呈元煇二首
　方回　再用雨不忆韵答仁近
　方回　再赠砚工杨全长句
　方回　再赠周国祥言相
　方回　早超煮药
　方回　早大雾午大风寇销兵解之象
　方回　早发新城港
　方回　早风未顺喜晴
　方回　早过牛头岭
　方回　早见桃花
　方回　早起
　方回　早桃花
　方回　燥溪晓行
　方回　赠笔工冯应科
　方回　赠笔工杨日新
　方回　赠程君以忠杨君泰之
　方回　赠程山人
　方回　赠痴庵柴头陀
　方回　赠淳邑风水山人何君
　方回　赠存古杨茂盛卿
　方回　赠地里周国祥
　方回　赠地理齐君龙吉
　方回　赠范君用笔工五首
　方回　赠方太初三首
　方回　赠方童子
　方回　赠高相士二首
　方回　赠管氏三昆仲罗汉保大闾官孙
　方回　赠郭澹溪
　方回　赠胡端本显伯教谕二首
　方回　赠胡直内并寄夏自然
　方回　赠江东李提学
　方回　赠刊工程礼
　方回　赠刊印朱才俊
　方回　赠李得甫寄拙轩
　方回　赠鲁至道
　方回　赠吕肖卿三首
　方回　赠马唐卿数学环中吟
　方回　赠牟仲启存斋尚书之曾孙，献之提刑孙
　方回　赠綦大将军
　方回　赠秋蓬王相士
　方回　赠山翁
　方回　赠善画龙虎吴伯原杂言
　方回　赠沈雷阳
　方回　赠寿昌墨客叶实甫
　方回　赠数学吴桂子
　方回　赠数学萧吉卿
　方回　赠送鹤田李元晖
　方回　赠送李显之
　方回　赠孙元京近以诗见示二首
　方回　赠滕君必绍
　方回　赠吴琴士会龙
　方回　赠五星梅獬孙
　方回　赠鲜于伯几
　方回　赠相干蔡槐
　方回　赠相士雷月篷
　方回　赠相士李山屋
　方回　赠相士戚淳祖
　方回　赠相士王秀溪
　方回　赠小窗黄君
　方回　赠徐可大近旌表门闾
　方回　赠徐瓢翁二首
　方回　赠学易耕心
　方回　赠砚工杨全
　方回　赠叶宗贵一山
　方回　赠医士清溪居士丘通甫
　方回　赠黟县星学舒碧云
　方回　赠俞碧岩体仁刊图书
　方回　赠云屋瑞上人
　方回　赠朱师裕
　方回　乍归呈许君公度
　方回　栅堰二叹
　方回　张滁州挽词二首
　方回　张老山御史寄七夕诗今近中秋奉问
　方回　张榙仲实见惠江阴丘本
　方回　赵宾昫唐师善见和涌金城望次韵五首
　方回　赵氏鄮山书院诗
　方回　浙西园苑
　方回　真定路教授鹿泉李君丁亥五月十二日已时生紫阳虚叟方回丁亥五月十
　方回　正月初二日晴过常州
　方回　正月初七日如江西以畏饮辞吴式贤宅宿向果市店
　方回　正月初三日水西寺
　方回　正月初四后十余日病嗽不能出杂书十首
　方回　正月二十一日偶题
　方回　正月连雨
　方回　正月三日立春
　方回　正月十九日四更起读朱文公年谱至天大明赋十二首
　方回　正月十日始晴
　方回　正月四日大雨不已愈暖不寒
　方回　郑无贰和予杂言有缘督之句用韵谢之
　方回　纸窗
　方回　至后
　方回　至后承元煇见和复次韵书病中近况十首
　方回　至后有感
　方回　至节后一日十月二十九日
　方回　至节前二日
　方回　至节前一日六首
　方回　至前偶书
　方回　至前写怀
　方回　至日后吴山城隍庙
　方回　治圃杂书二十首
　方回　稚虎
　方回　中秋
　方回　中秋前夕三首
　方回　中秋前一日雨送罂粟戎葵子与刘元煇
　方回　中秋夜喜晴
　方回　中秋夜有客携酒
　方回　中秋雨
　方回　中望吴山下一汀是为杭州
　方回　种稗叹
　方回　种花
　方回　仲夏书事十首
　方回　重阳后绝句五首
　方回　重阳后秋感
　方回　重阳后三日犹热多病者死者
　方回　重阳吟五首
　方回　重游凤凰台
　方回　重赠王相士并序
　方回　重至秀山售屋将归十首
　方回　州学遇刘元煇胡子游二首
　方回　舟出车新桥
　方回　舟行青溪道中入歙十二首
　方回　舟中观马目乌龙山
　方回　周
　方回　骤雨
　方回　朱桥早行
　方回　朱用和用予南山旧韵次谢并呈罗弘道
　方回　朱字兰亭
　方回　筑城谣
　方回　追次仇仁近韵谩成三首
　方回　追次郡君至节韵
　方回　追和东坡先生亲笔陈季常见过三首
　方回　追和艮轩俞同年题程一甫诗卷
　方回　追怀甲戌清明宇文信仲知郡大卿同尤张二倅过予小园赏花
　方回　追怀秋崖吏部知郡宗伯
　方回　追用徐廉使参政子方申屠侍御致远张御史鹏飞元日倡酬韵六首
　方回　紫荆花
　方回　自觉二首
　方回　自勉
　方回　自释休官之意
　方回　宗兄端叟年七十六来访二首
　方回　宗阳宫访叶西庄亨宗饮寻杜南谷道坚不值留诗并呈戴帅初
　方回　走笔送僧宣无言归泉南
　方回　走笔送吴僧庆间游明越
　方回　阻雪留丹阳苦寒
　方回　醉题二首
　方回　醉翁亭图引为赵达夫作
　方回　醉醒
　方回　醉吟五首













ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　







全宋诗：方回





方回　八月初二日

蝉声渐渐怯西风，閒捻青枝玩菊丛。

老去一身都是病，寤来万梦总成空。

喜分果饵小儿女，浪费薪蔬顽仆僮。

严濑家人报船至，更营樽酒恼衰翁。

方回

方回　八月初一日

吾生遽如此，六十一衰翁。

功过差相掩，时几大不同。

冥冥终日雨，忽忽半秋风。

食尽囊无物，今年始是穷。

方回

方回　八月初一日

秋风几日尚无诗，政坐炎歳转赫曦。

閒被贫为魔揽挠，病须凉当药医治。

薄田董获收新粟，老圃开包献巨梨。

顾此亦差胜穷宦，回头何啻十年迟。

方回

方回　八月二十九日雨霁玩古兰

积雨不可出，五日无盐醯。

纵复有雨具，出门将告谁。

兹辰复何辰，明窗漏晴曦。

我有古猗兰，瓦斛以莳之。

举世无识者，惟有秋蝶知。

紫穗密匼匝，雪茸纷葳蕤。

国香袭衣袖，坚坐神自怡。

微咏韩子操，长歌湘累词。

空庖不遑省，聊足忘调饥。

方回

方回　八月二十日天晓

清晓潮初过，西风猎弊裘。

肯为贫士地，偏觉老人愁。

蟋蟀声弥急，梧桐色渐愁。

残星余几点，吾独倚吾楼。

方回

方回　八月二十日晓起

夜阑不能寐，鸡鸣垂欲三。

起步秋月影，寒发何毵毵。

斗柄落山北，参旗挂庭南。

三五忽四五，蛙蚓众喙缄。

独有络纬声，催织何喃喃。

禄仕心已息，愧未任桑蚕。

昨暮缺薪米，质以衾及缣。

七年为此郡，忍人所难堪。

焉知窘至此，不给石与畑。

独坐老树下，暗捻霜须髯。

墙外行人动，丧事很小鼓酣。

生之必有死，如岁代凉炎。

但颇讶薄俗，不复甄廉贪。

鄙诮采芝馁，歆羡脍肝馋。

想见攫夺子，枥马已就衔。

岂识有幽人，茹苦如饴甘。

念虽乏智计，识度终不凡。

儿女亦可割，深山建茅庵。

方回

方回　八月二十日赵西湖携酒夜醒二更记事

社袄初穿暑气收，今朝五日过中秋。

隔湖我每思□□，□市公能顾小楼。

斗酒只鸡承厚意，扁舟匹马约閒游。

吾侪不与人间事，肯挂眉头一点愁。

方回

方回　八月二十日赵西湖携酒夜醒二更记事

酒醒更深独倚楼，天清地静俯河流。

梧桐影转三更月，蟋蟀声催万象秋。

自古有生皆有死，即今无喜亦无忧。

更著四年当八十，我于人世复何求。

方回

方回　八月二十三日早起

不寐缘何事，无言试自思。

百年欹枕里，五夜倚楼时。

天下奇才少，人中间气谁。

洗心方见易，知道始能诗。

可用黄庭演，何劳素问医。

傥来縻尔爵，小事惄如饥。

栗里渊明菊，商山绮里芝。

乾坤万万古，达者姓名垂。

方回

方回　八月二十四日宾昫华父同登秀亭二首

垂垂三径晚香开，二妙端能为我来。

老瓦尚堪沽浊酒，破鞋何惜上高台。

十年心事霜髯短，万□秋声画角哀。

海内诗人有公等，悬崖待与斸苍苔。

方回

方回　八月二十四日宾昫华父同登秀亭二首

两公诗思欲飞扬，颇似繁台俯大梁。

潇洒道装衣袖阔，昂藏寿相耳毫长。

持身未惯全随俗，玩世何嫌略放狂。

我有平生八叉手，兴来举酒尚洋洋。

方回

方回　八月晦甲子雨至九月二日怀同来二僧及两子

今年夏潦甚，秋暑亦云剧。

豳霜届授衣，垢汗著单浴。

园渴困力灌，井竭疲远汲。

甲子似宜晴，一雨竟三日。

□□□□僧，溪涨渡欲隔。

颇复念幼子，饼蔬谁与摘。

此地非我家，暂到犹是客。

归舟可上滩，深湍没巨石。

赀费殊未办，褐粟阙补籴。

空庭无来人，爬痒看檐滴。

方回

方回　八月三十日晓晴

高树号风始欲丹，秋晴诗老试凭栏。

食贫破砚惊犹在，身瘦寒衣觉渐宽。

家里儿孙音问好，客中僮仆使令难。

雪前霜后归吾圃，瘦菊疏梅尽耐看。

方回

方回　八月十八日天晓二首

木犀花正盛，吹入满楼香。

不是人无寐，焉知夜已长。

树鸣秋雨急，潮过海天凉。

自觉衣裘少，侵寻近肃霜。

方回

方回　八月十八日天晓二首

河中船已动，岸亦有人行。

城北钟声断，楼东鬼宿明。

倚□□酒醒，搔首小诗成。

□□中秋热，今朝始渐清。

方回

方回　八月十八社不雨得酒

近社当有雨，至是终无之。

家贫久无酒，忽有社酒持。

万事不可料，人生难前知。

穷山旱已甚，园草日就萎。

重九倏复近，眷焉顾东篱。

稼穑不我与，灌此青蕊枝。

幽赏心所寄，曾不忧朝饥。

果茹愧云鲜，聊兹抚幼儿。

扁舟欲有适，矫首空遐思。

方回

方回　八月十二日过湖

荷已无花柳欲陈，秋风飒飒水粼粼。

湖山惨淡西施老，细看终于胜丑人。

方回

方回　八月十二夜对月

胡床正面紫阳山，净扫晴阶掩夜关。

金气渐寒风露下，冰轮欲满斗牛间。

衰怀突兀来千感，暮齿逍遥保一閒。

天役万形仍自役，何为西堕又东还。

方回

方回　八月十五日二十日两至南山饮潇洒亭

悠悠桐江水，寓庐十二年。

重来六日内，两日登南山。

南山有何好，高阁西北偏。

隔江三千家，一抹烟霭间。

阁槛一巨松，挺出众木前。

野性所酷爱，老藤相纠缠。

亦如我与僧，相对谈幽禅。

稍遂物外性，屡写酣中篇。

故侯复齐民，鬷发成华颠。

念当舍此去，焉得长周旋。

方回

方回　八月十五夜对月

散发披襟一再窥，未甘兀兀守书痴。

且圆照尽天圆处，秋半凉当夜半时。

人世无灯方作梦，山翁有酒更能诗。

此心除却嫦娥外，惟许崚嶒瘦影知。

方回

方回　八月朔后雨昼夜不止

□蔑丝毫暑，何庸一再霖。

秋阴酸病骨，夜滴碎归心。

剧盗应旁睨，余田或尽沉。

无灯黑如漆，臆度近更深。

方回

方回　八月五日病中

于心敢自欺，但恐不精思。

未觉扶颠易，方惊悔过迟。

病堪长作客，贫可荐招医。

观井如彭祖，闻诸草角时。

方回

方回　跋高舍人钱舜举君选著色山水

堆青仍积翠，山与水俱奇。

毫发渔船远，寻常草舍卑。

喜君真好学，索我细题诗。

卷轴频舒卷，明窗肯见思。

方回

方回　跋郝仲雨游梁百韵

读君百咏魏中梁，始僭诸侯又僭王。

孟子两言无识者，六王亡更七王亡。

方回

方回　跋吴初邻山谷临风笛真迹

临风玉笛调孙郎，百字尘昏纸尚香。

细认黄家元佑郐，似人殊喜见他乡。

方回

方回　跋徐蜚英四世祖神童事

□□□□□□□，□□□□□□□。

□□□□□□□，□军不复过前村。

方回

方回　跋徐蜚英四世祖神童事

句圆字稳削陈言，诗律吾曹合细论。

五藁端能压南岳，后村死后有前村。

方回

方回　跋张明府独乐园图二首

熙宁相住半山寺，元佑人宗独乐园。

早起庵中钓鱼手，未应宣靖失中原。

方回

方回　跋张明府独乐园图二首

独乐人闻新法新，定应翻作独愁人。

墓碑一仆党碑立，已觉园花埋战尘。

方回

方回　白茅道中

世故时时异，年华物物新。

溪声添夜雨，麦事待晴春。

草棘扃空户，岩崖伏冻人。

问言何至此，征骑往来频。

方回

方回　白水寺

壁画暗金则，无人犬吠堂。

翠苔千古润，玉水一寻方。

尘路云蒸火，阴林石凝霜。

仙凡元不远，咫尺异炎凉。

方回

方回　白土道中

雪后江南路，新晴野日浓。

车舆通旅客，篱落聚村僮。

澌解波□□，泥干土未松。

吾家有春酒，归斸故园菘。

方回

方回　白云李处士于大樗下筑小庵用题王子由书斋韵赋之

天地元知一指齐，樗庵小小架榱题。

故应懒散身常健，孰谓昂藏意未低。

神气自调丹鼎火，仙班不藉紫芝泥。

落成此老来酣饮，酬爵端容据席西。

方回

方回　白云山房次韵马道士虚中三首

閒愁不断连天远，浊醪快似并州剪。

兴亡得丧横胸中，冰消雪释春风转。

我本不学抱朴翁，何修致此丹砂容。

服食呼吸能还童，不如但饮瑠璃钟。

宝莲山南屡簪聚，醉乡不省归来归。

东邻西舍姓名谁，但记门前大樗树。

方回

方回　白云山房次韵马道士虚中三首

意所欲往路无远，暖韭早梅政堪剪。

相逢不少酒一杯，大胜能成丹九转。

争席者谁斯薪翁，何至帖奉鱼军容。

我一山仆君一童，亦无蛾眉间歌钟。

忽如云散倏萍聚，无何有乡是归处。

寄声为谢黄面仙，焉用七重围宝树。

方回

方回　白云山房次韵马道士虚中三首

霜净天空心共远，一缕游丝无可剪。

欲识人间真道人，眼近红尘念头转。

历历落落一秃翁，取数过多邴曼容。

从今教子为牧童，岂复敢望铭鼎钟。

閒朋冷友时相聚，方寸不无暗合处。

谷神玄牝要深知，钓竿须拂珊瑚树。

方回

方回　百忧

病骨真如削，耕畴已尽捐。

终随万形弊，何用百忧煎。

常肯事如意，恐无诗可传。

屈伸判成败，吾亦听之天。

方回

方回　半山

力引豺狼噬九州，獾郎于世果何仇。

青苗法令初为崇，玉斧封疆半已休。

绍圣南行多不返，靖康北狞欲谁尤。

儿时曾读前朝史，几夜寒灯见泪流。

方回

方回　傍观

老桧长松玉立身，雪摧霜挫不争春。

但须处士杯中物，可用明公壁后人。

自审诗肩无骨相，或称书眼尚精神。

南山射虎非吾事，亦复傍观野水滨。

方回

方回　悲歌五首

三十年前乐事饶，閒身无事暑初销。

携琴岳寺延秋月，吹笛江楼过夜潮。

自倚豪狂诗句疾，岂虞离乱鬓毛凋。

故人死尽身犹在，交道生涯两寂寥。

方回

方回　悲歌五首

更问公裳与幞头，披襟散发十年秋。

郭郎鲍老元相□，张丈殷兄且自由。

善乐神仙惟有醉，算知天地本无愁。

奈何尚欲诛奸鬼，亹亹寒窗笔不休。

方回

方回　悲歌五首

独立萧萧落叶风，閒居已忍十年穷。

幸犹张籍不终瞎，未必杜微真是聋。

琐事可容知较尽，尘编敢谓读皆通。

骨骸欲朽心神在，未害藏山待至公。

方回

方回　悲歌五首

忧惊喜愕梦纷纷，了了谁能白黑分。

昼夜星辰常转换，春秋草木互芳芬。

姬昌秦政今谁讳，吕洞钟权近不闻。

气尽势穷终变灭，世间万事总浮云。

方回

方回　悲歌五首

穷凶极诈肆淫贪，宾主湖山昼夜酣。

世事可欺沙武口，天诛难免木绵庵。

赀财已籍宫宜赭，腰领犹全首欠函。

地下丽华应有语，不因玉树失江南。

方回

方回　北本兰亭

一千年想永和会，十九之传贞观摹。

此本中原今第一，真成一字一骊珠。

方回

方回　北高峰屡欲登而辍

拟上高峰最上头，篮舆已赁又还休。

旧来诗眼如今别，添与江南一段愁。

方回

方回　北珠怨

北方有奇蚌，产珠红晶荧。

天鹅腹中物，万仞翔冥冥。

此贪孰能致，俊鹰海东青。

钩戟为爪喙，利刀以为翎。

采之肃慎氏，扶桑隔沧溟。

无厌耶律家，苛取不暂停。

中夏得此珠，艳饰生芳馨。

辽人贸此珠，易宝衔□輟。

东夷此为恨，耻罍嗟罄瓶。

渡兵鸭绿水，犁扫黄龙庭。

夹山一以灭，河朔无锁扃。

幽燕及淮江，赤地战血腥。

徒以一珠故，百亿殃生灵。

两国失宗社，万乘栖囚囹。

旅獒戒异物，圣人存为经。

徒以一珠故，天地生虫螟。

此事有本原，獾郎柄熙宁。

力行商君法，诡勒燕然铭。

延致众奸鬼，坏败先乾廷。

焉得致渠魁，辳裂具五刑。

钟山有遗瘗，漾这江中泠。

我作北珠怨，哀歌谁忍听。

方回

方回　奔牛吕城过堰甚难

君不见奔牛吕城，南人北人千百舟。

争车夺缆塞堰道，但未杀人舂戈予。

南人军行欺百姓，北人官行气尤盛。

龙庭贵种西域贾，更敢与渠争性命。

叱咤喑呜凭气力，大梃长鞭肆鏖击。

水泥滑滑雪漫天，欧人见血推人溺。

吴人愚痴极可怜，买航赁客逃饥年。

航小伏岸不得进，堰吏叫怒需堰钱。

人间官府全若无，弱者殆为强者屠。

强愈得志弱惟死，无州无县不如此。

方回

方回　闭户

闭户瓶梅满屋香，小楼微醉月昏黄。

三更独坐犹无寐，更欲移花近枕傍。

方回

方回　碧桃花

一种玄都旧种花，谁将缟雪换蒸霞。

群仙醉啖瑶池果，况核曾封白玉砂。

方回

方回　编续集戏书

朝衣已当酒家钱，更卖山中二顷田。

尽听小姬辞别院，单留老马伴残年。

假令埋骨终无地，断许知心独有天。

一事差强今晚辈，桐江续集又千篇。

方回

方回　辨渊明诗

微禽移木石，欲以塞东洋。

赋寿何能远，衔冤未始忘。

起脾讹越婢，澎浪转彭郎。

轻改刑天字，于文恐未详。

方回

方回　别后

朋簪连日醉如泥，别后临流意自迷。

语燕驻空相尔汝，飞花吹岸各东西。

方回

方回　别后读鹤田李元晖新诗用其体

菊悴兰摧忆别离，雪边重映十年诗。

泪凝紫簊湘灵怨，血迸红英蜀魄悲。

旷野虎狼喧寇暴，长途鱼雁隔亲知。

庄生浪说能齐物，尧桀影殇讵可欺。

方回

方回　别后寄赵宾昫并杨华父二首

虚翁眼暗鲁翁聋，聚散匆匆老病踪。

近已有人传我死，何期此地与君逢。

两穷未必时流识，一笑犹为造物容。

自觉平生豪故在，能挥万字饮千钟。

方回

方回　别后寄赵宾昫并杨华父二首

貌颠神定杨明府，听聩思聪赵广文。

此老足成三钓叟，相望各占一溪云。

宾昫客邸偶胥会，华父家园谁共醺。

为报包山旧乔木，欲来系马说新闻。

方回

方回　别汪翔甫吴式贤

天寒岁云暮，策马欲何之。

叩户元无事，开襟莫更疑。

可轻千里别，不话一番诗。

今代能吟者，吾曹外有谁。

方回

方回　别秀亭五首

秀亭亭上果何似，两水万山图画开。

霜入川原疏草木，烟销城市出楼台。

半空鹭点客悉破，何许笛吹诗句来。

异日梦魂应历历，醉僧同此藉莓苔。

方回

方回　别秀亭五首

七载专城閒五载，赖逢此地足娱宾。

高凭远眺最佳处，□饮能吟凡几人。

晚辈渐催前辈老，来时岂料去时贫。

是身朽腐心无愧，他日谁能踵后尘。

方回

方回　别秀亭五首

醉翁亭记四时乐，我乐谓何宁不惭。

满地落花供妓席，隔江残雪认僧庵。

邦人解学推敲势，野叟时同尔汝谈。

盗贼猖狂兵革沸，谁怜此老苦中甘。

方回

方回　别秀亭五首

市人指黑应怪讶，拄杖倚空何所为。

戍角征鼙曾汹汹，樵歌牧笛尚熙熙。

风流剩有登临兴，摇落宁无代谢悲。

□□翁诗吾解赋，升平不似放翁时。

方回

方回　别秀亭五首

作郡说贫人肯信，屋今售矣亦无田。

囊中诗稿三千首，案上书灯十二年。

马死尚难求别马，船归不过驾空船。

秀亭手种花如锦，回首春风一惘然。

方回

方回　宾昫来饮秀山予醉小跌次韵为吴体

无冰为水柘为浆，深入醉乡心自凉。

微官误身鱼中饵，俗士缚礼龟搘床。

未妨卖书笑杜甫，宁能食乳羡张苍。

颠崖仆树幸无损，当复与君浮万觞。

方回

方回　冰崖杨明府德藻携红酒肴果来饮归舟独坐熊皮索笔作字且出示箧中书

有美一人升秋堂，木犀花中清言香。

熊皮端坐雪衣洁，兔颍疾挥葱指长。

琥珀味浓酒溢□，□□价重书盈箱。

炰羔剪韭儿辈问，此岂拜石米元章。

方回

方回　丙申生日七十自赋二首

先君无罪谪封川，天畀遗孤出瘴烟。

忽到古希年七十，犹思上大化三千。

苦吟足可编诗史，狂醉真宜号谪仙。

五子传家无一物，聊将书册当青毡。

方回

方回　丙申生日七十自赋二首

一尺光阴七寸余，暗惊前路恐无余。

匹如月欠三分满，又似蓂瓢六片初。

学问文章俱废忘，科名官职总空虚。

诸孙中有小丁亥，十岁应能读我书。

方回

方回　丙申元日五绝

新年仍着旧年衣，老健深惭七十希。

一炷炉香拜天地，今春早早买船归。

方回

方回　丙申元日五绝

五更春雨细无声，石路溅泥齿屐鸣。

后饮屠苏懒奔走，可能也喜鹁鸠晴。

方回

方回　丙申元日五绝

雪余连雨满城泥，喝道宵行万马蹄。

昨夜隔年书未点，瓶梅灯畔一枝低。

方回

方回　丙申元日五绝

送寒迎暖柳梢知，风自东来着意吹。

百万人家贺新岁，几家荼垒有新诗。

方回

方回　丙申元日五绝

案上瓶梅阅两年，添花未有买花钱。

东风恰似怜穷客，吹到新诗四五篇。

方回

方回　丙申重九前后得今日都无病一句成十首

今日都无病，清晨独倚楼。

端能常自遣，孰谓不堪忧。

老谢人间事，寒添雨后秋。

江天诗满眼，可似贾胡留。

方回

方回　丙申重九前后得今日都无病一句成十首

今日都无病，康强百不爱。

近霜黄菊月，过雨紫兰秋。

可醉岂容避，欲归遄复休。

寒衣浆补办，此外更何求。

方回

方回　丙申重九前后得今日都无病一句成十首

今日都无病，沉吟算此生。

誓将全晚节，懒复问修程。

畏事防忧患，收心入老成。

近时学康节，更敢竞时名。

方回

方回　丙申重九前后得今日都无病一句成十首

今日都无病，今年粗慰心。

西风田畯喜，南斗岁星临。

人老颜如雪，家贫菊似金。

典衣作重九，犹可一杯斟。

方回

方回　丙申重九前后得今日都无病一句成十首

今日都无病，移盆看菊花。

极知诗易脔，唯苦酒难赊。

政用匆匆过，何妨小小差。

重阳七十度，大半在天涯。

方回

方回　丙申重九前后得今日都无病一句成十首

今日都无病，重阳酒满樽。

浅斟聊慰意，高枕恐消魂。

杜老萸难得，陶家菊尚存。

邻人送糕果，遥忆小儿孙。

方回

方回　丙申重九前后得今日都无病一句成十首

今日都无病，黄花酒一觞。

登临怜老者，风雨过重阳。

稔岁真希有，南天始欲凉。

余生容苟活，不敢昧苍苍。

方回

方回　丙申重九前后得今日都无病一句成十首

今日都无病，重阳倏又过。

浊醪常醉好，佳菊未开多。

岂必皆时节，焉容不啸歌。

一樽二三友，风雨奈予何。

方回

方回　丙申重九前后得今日都无病一句成十首

今日都无病，持杯得自如。

空行万里路，枉读一生书。

可奈多魔障，真当弃腐余。

休官十六载，此计未全疏。

方回

方回　丙申重九前后得今日都无病一句成十首

今日都无病，閒将往事想。

不为一己计，宁受百人欺。

老钝文章拙，温恭礼数卑。

临风一杯酒，此意未全衰。

方回

方回　丙戌除夕次韵仁近二首

岁穷犹此客，不早见几微。

岂易赊邻酝，何惭典故衣。

余寒当有几，小忍未为非。

野烧回青润，春山饱蕨薇。

方回

方回　丙戌除夕次韵仁近二首

盆梅开欲尽，翠干已苔深。

物极容春蛰，人穷自陆沈。

钟知浮世事，灯识老儒心。

冶陌饶芳草，衰迟肯重寻。

方回

方回　丙戌十一月二十八日南至寓杭

卧厌邻人聒，晨兴亦喜晴。

心知云气好，眼眩日华明。

吾事元无节，南方暂偃兵。

新妆小儿女，谁识旧承平。

方回

方回　丙戌元日二首

犹忆儿时襁褓中，天南跋涉到江东。

间关岭海三千里，倏忽星霜六十翁。

追远无涯心事苦，苟生何益暮途穷。

雪消日薄寒尤力，独倚危楼数过鸿。

方回

方回　丙戌元日二首

歙山严濑寄荆扉，想见同时雪正飞。

柳动梅残惊岁换，儿寒女瘦望予归。

百年偏许诗名在，双鬓能知世事非。

社友踏泥肯相顾，酒钱更欲典春衣。

方回

方回　病后夏初杂书近况十首

含桃豌豆喜尝新，罂粟花边已送春。

岂谓单衣挥扇手，仍为败絮拥炉身。

唾壶甫换痰仍满，药贴多夸料不真。

火热冰寒但绝欲，世间疫疠本无神。

方回

方回　病后夏初杂书近况十首

怯寒重着旧绵裘，已见盆栽坼绛榴。

自厌一春常服药，忽惊半月不梳头。

画评懒与痴儿辨，诗序难禁晚进求。

带砺有盟犹未保，当时谁识种瓜侯。

方回

方回　病后夏初杂书近况十首

髒髒七十保余龄，鱼眼无眠夜夜醒。

魂梦不迷神女雨，形容欲似老人星。

参同契注房中术，归去来辞座右铭。

却笑空王太肤浅，张皇浪说八师经。

方回

方回　病后夏初杂书近况十首

客楼卧病过花时，老态如狂复似痴。

甚欲不餐烟火食，颇能时赋草茅诗。

余生自晓寸关尺，他日谁传髓骨皮。

少许青梅倾斗酒，心醒貌醉尔焉知。

方回

方回　病后夏初杂书近况十首

初扫蚕今欲茧时，无朝无暮雨垂垂。

渔家长价蓑衣贵，种户流涎麦饭迟。

跬步过从难跋步，等閒脱着系安危。

肉芝石髓身中有，可向山灵遽朵颐。

方回

方回　病后夏初杂书近况十首

六年三潦困余黎，谁识他年旧浙西。

靡有孑遗何可忽，不知归去果安之。

属方理屋又闻漏，垂欲出门仍畏泥。

家在穷山乱门外，自惭无策救儿饥。

方回

方回　病后夏初杂书近况十首

今年春夏极穷忙，日检医书校药方。

甫得木瓜治膝肿，又须荆芥沐头疡。

一生辛苦身多病，四至平和脉尚强。

寿及龟堂老睦守，不难万首富诗囊。

方回

方回　病后夏初杂书近况十首

富儿肥马跃雕鞍，同伴何由识木兰。

拄杖扶携元未老，交床随逐本无官。

三叉路口人心异，百尺楼头客眼寒。

黠鬼老狐足妖怪，架中閒摘旧书看。

方回

方回　病后夏初杂书近况十首

妙年刚谓世无愁，汗漫猖狂万里游。

梦里讲经天竺国，醉中横笛岳阳楼。

散花女已无踪矣，老树精今尚在不。

咋舌噬脐更摇手，颜瓢曾瑟外何求。

方回

方回　病后夏初杂书近况十首

一切牵缠断孟劳，何金为带紫为袍。

老从杨柳樱桃去，醉肯螟蛉蜾蠃家。

共庆龙从乾五会，谁工雉食鼎三膏。

折腰彭泽不归去，未必东坡肯和陶。

方回

方回　病酒良苦

一醉几於死，人疑哎出肝。

渴烧唇舌破，毒搅胃肠酸。

寝不知雷响，愁偏怯雨寒。

狎徒闻必哂，医叟疗应难。

冰水差能燕，糜羹屡废餐。

从今对花处，止可啜茶看。

方回

方回　病稍愈戏书三十韵

药滓弃盛钵，药贴堆满案。

药价殊不廉，药效一何缓。

身昔未病时，饮啖百无惮。

一病半月余，食味等土炭。

昼睡反多夜，夕呻每彻旦。

席硬骨加痛，衾垢肤转汗。

三更渴吻急，强起揭书幔。

灯量大如盆，故作红碧烂。

年今五十九，溘死讵足叹。

先君抱幽愤，较兹減三算。

杜梅两诗老，声价百代冠。

享寿仅及此，官职亦云漫。

又如同学生，何止夭阏半。

中道或无成，万事春凌泮。

老我幸已多，苟脱兵火难。

剥肤极杒削，糊口就退愞。

造物屡见赦，得失互惊惋。

未容遽朽腐，更遣足忧患。

假如即不起，游魂去常干榦。

殓具无可陈，襄事孰与赞。

二儿寓邻州，两月消息断。

何时捐别业，理舟抵归岸。

人生良艰哉，受此世缘绊。

抢榆及抟风，各各凭羽翰。

至灵可不如，外攻乏中捍。

自非有仙骨，宁免寒暑锻。

彭殇终同途，颜跖匪殊贯。

形凝靡不销，气聚会有散。

达者悟期理，卢胡一笑粲，

排闷写心谣，治命实非乱。

方回

方回　病因饮致

痰锁卦喉管，疮钉突齿龈。

猥勤无算爵，肯顾不赀身。

未即容殂谢，徒令受楚辛。

果能深避地，何敢妄尤人。

方回

方回　病中夜思

垂及七旬叟，行将三伏时。

归期秋未定，病势夜尤危。

眼困终难寐，心明尚可医。

阴寒伺阳燠，间隙不容丝。

方回

方回　泊赤岸微晓

今年夏雨水，浙右岁事失。

五月客杭城，市民几不粒。

逮乎书云间，稍稍喜晴色。

转手又不然，一雪二十日。

岂止闾巷穷，大半缺衣食。

我穷尤自笑，亦尝二千石。

今如故将军，俗眼不见识。

下舟北关埭，泥水何狼籍。

离披一破伞，{杠右上加臼}杌两败屐。

俗谚雨夹雪，未易得休息。

大雪复大雨，造物讵容诘。

柁师所见赁，修广仅数尺。

而我凡五人，卧处殊太窄。

初过皋亭山，垂近临平驿。

有酒二三壶，聊以慰仆厮。

吁嗟岁云暮，何苦事行役。

马援壮志已，阮籍穷途迫。

永夜不复眠，孤篷滴复滴。

天地岂不大，一叶寄兹夕。

方回

方回　泊崇德县晓作

岸上马蹄响，县中更鼓清。

篷背雨亦止，意当明旦晴。

梦记所泊处，乔木枯峥嵘。

天色果开否，浩浩惟风声。

篙师夜先起，船尾灯火明。

苦寒未可发，妇为治餐烹。

咀嚼似有味，宿昔余蔬羹。

人世如此耳，役役一饭营。

负贩规货利，干禄求荣名。

斯人以家浮，止尔了一生。

大者据疆土，以国相攻争。

至微若蝼蚁，行阵有战征。

我卧思此事，究竟终何成。

顽仆懵无知，鼻息如雷鸣。

方回

方回　泊皋亭山下

草草供行役，奇奇就苦吟。

饭迟缘共灶，舟窄仅容衾。

稍冷天须霁，将明夜已深。

江湖四十载，空负一生心。

方回

方回　泊嘉兴城北门外

老病今如许，江硝岂所宜。

未妨宁过计，不是故多疑。

歉岁真难度，奸人或见窥。

移舟入城泊，何敢强违时。

方回

方回　泊皂林

破鼓如敲板，荒营野市边。

地平天四履，月望日双圆。

徂谢悲人物，灾伤惜岁年。

吾行为何事，洛咏不成眠。

方回

方回　薄游叹

薄游庾公楼，俯仰三十载。

触目昔人非，惟有庐山在。

巴峡挟洞庭，彭蠡在沧海。

奔涛何时休，故道终不改。

翩舟事如昨，缁鬓忽已皠。

俗隘路方棘，体病气未馁。

春尽困旅琐，此意果谁待。

欲见湘南人，问之以兰茝。

川途恐寇暴，徒御鲜资贿。

危阳日九回，山茹且归采。

方回

方回　不恨

鼓腹千年有，平心一物无。

粗能全晚节，不敢恨穷途。

岂少真君子，何求老腐儒。

春风香百划，千丈古松枯。

方回

方回　不寐

孤灯独榻夜难晨，秋气初寒展转频。

每怪未尝成梦寐，自怜何苦费精神。

非关世事兼身事，欲学贤人与圣人。

更著冰霜当七十，向来虚费几青春。

方回

方回　不寐

眇忽微茫一入思，穿天匝地遍垓维。

残秋夜静山深处，孤客灯昏酒醒时。

自宝此身方有寿，不穷我辈更无诗。

少陵同谷七歌在，每一歌之泪欲垂。

方回

方回　不寐十首

清寒雪夜天，欹枕暗灯前。

总为多思虑，常令少睡眠。

著书传后世。讲学绍先贤。

老死将无日，空閒十二年。

方回

方回　不寐十首

孤灯深夜半，何乃抚床为。

道左时通料，心方世岂知。

孰刊前代史，肯作近人诗。

黠鬼应相笑，乾坤一老痴。

方回

方回　不寐十首

暮年无寐意，灯与影应知。

谁复名三叛，空劳赋五噫。

今人难与语，来世尚堪期。

准易扬雄业，真成覆瓿为。

方回

方回　不寐十首

无寐复无寐，自知仍自知。

少狂今始悔，宿疾尚堪医。

雪水消残酒，灯花送好诗。

元龙湖海气，老矣复何施。

方回

方回　不寐十首

世间无限事，总不属閒人。

必欲伸公论，宁如爱老身。

武成难尽信，泰誓尚非真。

卫府公闾语，何哉彼鬼神。

方回

方回　不寐十首

夜眠才合眼，即见此诸公。

骸骨已应朽，精神犹自通。

老怀常忽忽，暮景极匆匆。

知己恩难报，皇天识寸衷。

方回

方回　不寐十首

雪声兼雨声，静听到残更。

为底常无寐，宁当有不平。

食多嫌气浊，衾薄觉神清。

万古书灯眼，心常与共明。

方回

方回　不寐十首

涉世形容悴，违时嗜如偏。

偶犹身未死，岂为己无眠。

道丧文趋刻，谈高学类禅。

申生真毙犬，望帝竟啼鹃。

方回

方回　不寐十首

竺国轮回说，诬民断勿疑。

还知已死后，即是未生时。

六道何凭考，三身故强推。

反终更原始，不寐试深思。

方回

方回　不寐十首

细字昏难读，孤灯冷独挑。

黄虀余口味，白豆验心苗。

玉枕方春梦，金门正早期。

先生唯默坐，窗外雨萧萧。

方回

方回　步雪过长桥

太湖三万八千顷，物色分明为我饶。

风急落帆临古塔，雪深首屐渡长桥。

一蓑灭没渔家乐，数字欹斜雁路遥。

小立忍寒不能去，百年壮观尽今朝。

方回

方回　残春感事十首

寒暑元如故，乾坤岂不宽。

时情工刻薄，生理转艰难。

遑恤诸儿笑，终凭后代看。

渊明咏贫士，感慨异悲酸。

方回

方回　残春感事十首

守郡艰危日，还家老病时。

僮奴惊逝谢，宾客听分离。

耨草泥沾手，煎茶火燎髭。

固穷终不怨，百链出新诗。

方回

方回　残春感事十首

青简兴亡骤，苍规代谢频。

悬知千古恨，政似一年春。

甫换钟馗旧，俄闻杜宇新。

梨花自寒食，谁酹石麒麟。

方回

方回　残春感事十首

登高高处望，万嶂一溪横。

不满千家市，今休十载兵。

训狐号永夜，猛虎迫荒城。

此亦关人事，忧端未易平。

方回

方回　残春感事十首

学易何须博，乾坤第一爻。

两仪能细察，万象已并包。

枯秸供羸马，纖鳞餵乳猫。

吾衰有三韭，端胜易牙庖。

方回

方回　残春感事十首

果熟携竿扑，禽鸣挟弹窥。

自怜多病叟，无奈近邻儿。

排闼宁容锁，逾垣更问篱。

牡丹才半拆，摘去最红枝。

方回

方回　残春感事十首

底用春风急，诗肩暖亦寒。

儿曹如笋长，吾事只梅酸。

后死犹容健，余生愈觉难。

一瓢自穷巷，何止此堪叹。

方回

方回　残春感事十首

春雨溪桥断，才晴又浅流。

端能操古节，何至堕穷愁。

冯衍尝为郡，田丰不愿侯。

吾儿犹未解，余子复奚尤。

方回

方回　残春感事十首

格磔禽穿户，延缘蚁上衣。

雨来山气润，花过树阴肥。

去去春如梦，行行慕独归。

偶无宾友至，自取一杯挥。

方回

方回　残春感事十首

身起真寒士，名成老腐儒。

暂时金马署，终世石鱼湖。

旧种花犹有，新畲粟已无。

傍人忧饿死，吾自典衣酤。

方回

方回　昌化道中

县街长五里，当路卧耕牛。

民户时常闭，官征琐屑收。

永无灯火市，况有管弦楼。

崖石偏欺马，湍溪不受舟。

荤羶何可致，蔬茹尚滩求。

客籴珠同价，村沽水杂簄。

采樵多遇虎，护果最防猴。

烟火销荒店，茅茨溃废邮。

兵戈虽幸免，赋役更深忧。

不是山堪赏，行人步步愁。

方回

方回　长安

客从函谷过南州，略说长安旧日愁。

仙隐有峰存紫阁，僧居无寺问红楼。

兰亭古瘗藏狐貉，椒壁遗基牧马牛。

万古不随人事改，独余清渭向东流。

方回

方回　长至日书

年年春至此胚膠，地上严凝地底温。

能几蟾蜍圆月魄，即须霹雳起雷门。

知时久偃蛟龙势，养气深培草木根。

表里阳和见天道，梅花别是一乾坤。

方回

方回　陈

倏忽还如晋灭吴，六朝宫殿永榛芜。

千娇玉座酣醽醲，一命青丝系辘轳。

早使阁中无贵嫔，未应阙下有蛮奴。

他时月夜逢杨广，衣钵相传不早无。

方回

方回　陈家冈

倦马鞍鞯破，傭奴糗茹陈。

不为终老计，犹作远行身。

惶惑逢岐路，迟留俟过人。

经时无可问，极目尽荆榛。

方回

方回　晨起二首

近市招医士，空庖督爨奴。

羶荤犹可绝，药饵岂容无。

既欲营猫饭，仍当续马刍。

晨兴百需缺，独喜见吾雏。

方回

方回　晨起二首

蚊蚤宵为梗，葵榴晓可观。

偶无酲待解，自觉寝难安。

深癖穿蒙密，幽阴度屈盘。

忽惊一点露，滴人发间寒。

方回

方回　丞相大观文马公先生挽词三首

四载咸淳相，艰哉去国情。

极知几事密，或遂好谋成。

董卓徵荀爽，陈桓免晏婴。

为公翻左汉，尚觉寸丹明。

方回

方回　丞相大观文马公先生挽词三首

病笃辞台席，明年遂失襄。

少容公展布，岂遽国危亡。

此老为微子，吾君类偃王。

欺孤木绵鬼，寸斩亦何伤。

方回

方回　丞相大观文马公先生挽词三首

天地干戈阻，门生合会丧。

谓传和相钵，有靦陆公庄。

衰钝辜陶冶，危疑去庙廊。

空怀精卫意，无奈海茫茫。

方回

方回　呈李让臣就寄翰林阎学士

鞭霆来自紫皇宫，天上纶言播德风。

为报玉堂真学士，犹怜雪鬓老诗翁。

星明斗极璇霄北，水注蓬莱碧海东。

身不能飞心独往，承颜常在梦魂中。

方回

方回　呈吕使君二首

中川孤屿称诗才，雁荡龙湫遍赏来。

千骑君侯鸣竞病，五年朋友共敲推。

旧题谢守池边草，新寓逋仙屋角梅。

欲叩吟窗看奇句，不应相遇只衔杯。

方回

方回　呈吕使君二首

纷纷{衣中加八}{衣中加八}笑儒酸，独爱虀盐远绮纨。

国手文章无敌手，将坛家世上诗坛。

海艘荡寇鲸波静，江寺除凶鬼胆寒。

才调极高心转小，近时人物此尤难。

方回

方回　呈吕使君留卿

大门昔有谣，吕氏一千中。

华胄所自出，恭惟齐太公。

君伯先郡王，张韩刘岳同。

百战护诸将，易名称武忠。

武忠棣华众，皆有远祖风。

分阃伏斧钺，威望真非熊。

子姓几百人，人人俱英雄。

人人俱智慧，人人俱疏通。

三衢今使君，尤其明且聪。

剑光夜冲斗，玉气日贯虹。

好士出天性，坐满樽不空。

民怀吏胆落，于物大有功。

驿马走中原，蹇蹇臣匪躬。

北上夏云赤，南还春花红。

割牲饤鮳脯，邂逅孤山东。

念此门下士，陋巷甘固穷。

昨者诸彦集，长裾织青葱。

岂谓龙虎阁，著此垂翅鸿。

高怀极恋恋，莫景殊匆匆。

愿言一转手，西江挂飞蓬。

方回

方回　呈孟君复能静使君二首

细玩包瓜以杞爻，俊人肯与秃翁交。

公侯复始须廊庙，尔汝忘形未草茅。

各诵新诗针遇芥，相期古道漆投胶。

一樽百尺楼头酒，玄白无心赋解嘲。

方回

方回　呈孟君复能静使君二首

乃祖麒麟第一人，乃孙今代笔如神。

三迁孟子慈闱教，十二甘罗相阀身。

海内豪吟公与我，花边痛饮夏连春。

浮生倏忽关山隔，数步过桥莫厌频。

方回

方回　呈吴门王治中元俞都中参政伯大孙先人同榜

君家两参预，汉代韦平民。

留耕而耕存，惟有是以似。

乃祖忠文公，补天扶国是。

乃父敬愍侯，浮海将使指。

直谏炳遗藁，大节烨信史。

神游天地间，不亡何谓死。

先人前甲戌，忠文榜下士。

一升上云端，一沉堕井底。

老夫近乙亥，敬愍守吾里。

朱辬过桐江，共饮钓台水。

英英玉树郎，世济元凯美。

忠文既有孙，敬愍又有子。

邂逅忽相逢，不意闻正始。

贮胸逾万卷，运肘动百纸。

华年弱冠近，紧官半刺比。

长风破巨浪，未易测涯涘。

契好讵敢论，臭味差足恃。

异时吴阊游，小舟或一舣。

相门复生相，贻厥有如此。

乃知吾家儿，不过豚犬耳。

方回

方回　呈阎子静廉访翰学二首

先生谁解与传神，写向吾诗似亦亲。

文字老坡真学士，丰姿太白谪仙人。

明庭瑞彩陈圭璧，治世奇祥出凤麟。

一道澄清非所凂，湖山暂此岸纶巾。

方回

方回　呈阎子静廉访翰学二首

仍文星炯炯照吴钩，草诏金銮酒老儒。

今□□公高北斗，后身白传到西湖。

要途未若闲宫乐，心服□□貌敬殊。

臭味果然有投合，及门岂在急抠趋。

方回

方回　呈赵左丞

迩年士夫乏廉称，或以廉称不称能。

兼廉且能毅且弘，嗟我有眼见未曾。

君侯妙年翔鲲鹏，横击海宇无与朋。

孝事其亲行有恒，移忠于君德日升。

胸中朗彻水月澄，笔端变化云雾蒸。

惠者怀之威者懲，内作心膂外股肱。

浙右艰食何频仍，六年三潦岁不登。

劝分之意极哀矜，坐使粒价不敢腾。

馁腹再果僵复兴，今秋大稔稻没塍。

长吏于民无弋砫，如寒与裘暑与冰。

老夫昔也霜后鹰，即今仅似痴冻蝇。

一纪不仕閒如僧，少陵日困籴五升。

犹此客窗吟孤灯，往哉一见贤左丞。

方回

方回　承金汉臣寄诗将及一月次韵奉酬并呈徐蜚英

千里秋光一倚栏，危楼四望碧云宽。

遥知对垒分诗将，未觉同舟怯县滩。

九日与谁同把酒，八年如我倦弹冠。

会难别易驹阴迅，时展来篇细细看。

方回

方回　池亭秋思

忆昨困炎蒸，衣单犹欲舏。

秋气□□凉，饮可读亦可。

稍久罄瓶罂，猝难致肴果。

亦欲理蠹卷，未易启涩锁。

刚肠恶充饫，病骨嗜慵惰。

饥渴已两忘，岂较立与坐。

前除水满池，有亭窄如舸。

颓然一钓翁，照影愧巾裹。

鱼负密萍行，蛙升侧荷堕。

蛬蚻韵凄锵，虫蜢跳细琐。

函灵各肖形，品物一何夥。

气动不自由，孰非大专播。

沮洳伏污湿，类壤孕么黱。

诏以南面王，岂复知忖揣。

私独念横目，识性异螟蠃。

何谓等逍遥，弗更诹坎轲。

市斛陡翔踊，旅邮欠贴妥。

门楗敬逋篱，岸阁子美柂。

钧天奏万舞，遑恤下民瘅。

排阊宜一叩，有客答曰叵。

腐儒丛百忧，曷不自忧我。

方回

方回　舂硙吟

槁木岂有情，顽石且无知。

何术使之动，不假人力施。

纬竹以为车，堰水江之湄。

湍流既迅急，枢轴为斡移。

朽杵辄雀跃，死磨犹骥驰。

一日殆百斛，成功归簸筛。

吾闻往古初，冥冥若愚痴。

火食尚未悟，人与禽兽嬉。

圣智既有作，便利无不为。

机事至此极，机心开自谁。

所以桔槔人，旁贻瓮汲嗤。

马本齕草物，教之谙战鼙。

铁若不入治，焉有剑与锥。

工械日以广，生灵日以糜。

平生子方子，拙直为人欺。

见巧终不喜，讽此舂硙诗。

方回

方回　仇仁近母邢夫人挽诗

慈颜才一识，近获拜书楼。

忽化金棺火，应添石室筹。

乡邻传阃范，吊祭尽儒流。

令子令和靖，诗名甲此州。

方回

方回　仇仁近之姑苏别后奉寄

诗眼到姑苏，今愁古恨俱。

台惊吴后鹿，江问汉时鲈。

矫夺风应息，怀襄气未甦。

梅边早回首，飞鹤望林通。

方回

方回　出城

久病欣初愈，长忙爱暂閒。

出城因送客，沿路得看山。

方回

方回　出马家坞

野逈夏无暑，坞深朝更凉。

路随流水转，山背古城荒。

县宇欹红阁，僧庵缺粉墙。

暗惊兵乱后，犹有数莲塘。

方回

方回　出歙港入睦界

岚气湿征衣，千滩落翠微。

悬崖樵屋小，破庙祭人稀。

岸石看船立，溪禽贴水飞。

乡心与客思，向晚重依依。

方回

方回　初二日甲子雨阻风自次韵

居民汲江水，上下几千尺。

黮糵化为酒，不肯赊一滴。

高要堕黄叶，草树黯无色。

讵意阻风人，于此费永日。

篷低首难抬，薪重舟颇侧。

醉乡失乐土，愁城遇坚壁。

呻吟得新句，欲往题藓石。

岸滑不可登，纵写复谁识。

故庐百滩西，何事乃东适。

兀坐但默然，顺走阅健席。

豪举与时会，汹涌浪头白。

及夫气势尽，泡灭岂有迹。

方回

方回　初二日许公度使君来自西坑贼寨见访

曰予视贼垒，雨且二十日。

山行屡颠仆，泥行马没膝。

火攻未可施，诸军睨空碧。

小丑胆气粗，亦有砲与石。

持榜以招之，贷命续粮食。

彼谓一下山，求活岂可得。

使君廉且慈，眉攒咽为塞。

未必皆凶徒，胁从十有七。

暴露数月矣，武将正愤悒。

合围焉肯退，但欲事鏖击。

天意不肯晴，讵不念冤抑。

渠魁谋遁逃，所幸已就执。

焉得遂两解，曲赦与抆拭。

方回

方回　初凉

余民脱死初平寇，歉岁逢秋亦喜凉。

止水池边临树影，逆风林下溯花香。

尚欣邻壁肯赊酒，不管空庖无宿粮。

已往可惊来未测，延缘聊得抚流光。

方回

方回　初六日过湖

长于花担看梅花，不访山巅问水涯。

世换湖光无减少，时来春色与增加。

荒榛德佑权臣宅，老树咸平处士家。

一醉第三桥畔酒，佳蔬菜更美鱼虾。

方回

方回　初七日丁丑长至前喜晴

楼南红气满霜天，新霁湖山晓色妍。

七日喜逢长至日，百年惭到古稀年。

故园卷饼思新菜，冻井浇梅出暖泉。

谁信少陵夔府后，肯吟六琯五纹篇。

方回

方回　初晴

雨与花无怨，何其气候乖。

寒於春不便，晴以晚为佳。

帆落北风舫，窗明西日斋。

意行适邻圃，可免污吾鞋。

方回

方回　初三日甲子雨次日雪上元方立春

我比绛老今何如，甲子三百六十余。

雨多晴少几水旱，往往咎证符占书。

新正三日甲子雨，残腊未春何所生。

通理三白妄自宽，明旦寒檐雪寸许。

耳顺已过从心前，平生目击真可怜。

兵戈屠斫骨骸拄，疾疫葬埋墟墓连。

偶容脱遗鬼录内，贫无人知窘无对。

至此岂可逢歉岁，夜枕梦惊心欲碎。

虽然慎勿尤天公，迩年米价元不穹。

汝自不肯学贪吏，攒眉耸肩甘诗穷。

方回

方回　初三日水长二丈早行

夜闻舟人呼，江水溢二丈。

岸薪随波流，救者何扰攘。

亥子十月交，地气不当上。

岂不兆丰穰。积热化滂沱，

倾空泻盆盎。前夕适醉卧，

不省船背响。涛声撼醒枕，

于兹发孤想。炎方节候乖，

病叟体肤痒。遑遑欲何之，

曷日中园仰。星斗犹粲然，

晓征发双桨。起视所泊处，

方回

方回　初夏

忽复荒山唤子规，来归已是腊残时。

人穷怕老吾何愧，夏浅胜春古有诗。

草靸紵衫并竹扇，石榴罂粟又戎葵。

猫生三子将逾月，卧看跳嬉亦一奇。

方回

方回　初夏六首

衰懒新诗少，芳菲急景过。

来牟初饼饵，科斗已笙歌。

独幸閒扃户，谁方远荷戈。

隔墙落金弹，但避勿谁何。

方回

方回　初夏六首

梅熟琵琶肥，山寒更衲衣。

爨童锄菜去，饥雀入厨飞。

湖海归来晚，亲朋乱后稀。

可容无定力，事事与心违。

方回

方回　初夏六首

近午初微暑，侵晨尚薄寒。

暗窗蚕绩响，危栋燕泥乾。

问价纖絺贵，寻盟旧扇完。

野人言麦熟，出郭好同看。

方回

方回　初夏六首

茂密逾千树，深幽仅一家。

新蝉初蜕壳，稚菊始分桠。

润气青阴石，晴光白湿沙。

晚凉督园叟，添竹引篱瓜。

方回

方回　初夏六首

窗皎日穿纸，巾凉风透纱。

捕虫怜斗雀，蚀果去馋蜗。

肠滑嫌灰酒，脾虚已未茶。

暑天仍老境，强饭庶无他。

方回

方回　初夏六首

霹雳疑天裂，滂沱剧海翻。

势来能许怒，事过了无痕。

朱已泥樱核，青还茁菲根。

晚晴听人说，溪涨近城门。

方回

方回　初夏书事

平生万事鸟飞空，绿鬓苍颜俯仰中。

醉若山颓无旧侣，坐如泥塑有新功。

新成不觉窗移日，心定何烦扇引风。

结网小蛛恣来往，忘机应亦识衰翁。

方回

方回　除夕前大雨雪立春已八日

行园似觉褐袍单，拣好梅枝子细看。

节近年年多雨雪，客来草草治杯盘。

故知更事无如老，岂谓交春便不寒。

气数已回终是好，明朝红日上云端。

方回

方回　除夕前一日记事

残腊先班隔岁春，匆匆五十九年人。

一朝一暮即除夜，万是万非余病身。

老子附炉无奈痒，小儿索纸卒难嗔。

仆衫婢粉犹閒事，欠馈时官欠饮邻。

方回

方回　除夕再用韵答仁近二首

多公二十岁，筋力早衰微。

弃物犹残历，童心更美衣。

春光终古在，人事逐时非。

但愿干戈息，无庸咏戍薇。

方回

方回　除夕再用韵答仁近二首

多公二十岁，此夕感尤深。

颇觉北风转，不堪西日沈。

醉喧邻巷语，愁动故乡心。

七袠从今始，菟裘可缓寻。

方回

方回　垂欲归主客皆至

荒林野冢古原头，倚树何人识故侯。

幽僻閴寥变欢笑，针锋芥子忽相投。

方回

方回　春半久雨走笔五首

月余不浴不流头，垢服埃巾独倚楼。

万古事锁閒里醉，一年春向雨中休。

天时才暖又还冷，人世少欢多是愁。

治乱无穷如纠缠，华山高卧最为优。

方回

方回　春半久雨走笔五首

早从师读易乾元，晚乃微探性命源。

道在一前包宇宙，心无二处契羲轩。

行将死矣依先冢，即合归欤理故园。

二十余年复韦布，人生焉用两朱辬。

方回

方回　春半久雨走笔五首

才喜晴明又雨阴，寻春未了早春深。

牡丹芍药□□□，寒食清明上冢心。

诗癖已应吟万首，酒狂何止费千金。

□□百岁三分过，屡死焉知活到今。

方回

方回　春半久雨走笔五首

万事心空口亦箝，如何感事气犹炎。

落花满砚慵磨墨，乳燕归梁急卷帘。

诗句妄希敲月贾，郡符深愧钓滩严。

千愁万恨都消处，笑指邻楼一酒帘。

方回

方回　春半久雨走笔五首

耳焦发秃四肢枯，年近非熊异壮图。

见识渐高诗□□，精神常好酒相扶。

地舆茂育元非有，天宇空虚不是无。

自笑太仓中一粒，梦魂夜夜侍都俞。

方回

方回　春残归思

春残江水匝江城，尚忆初来雪未晴。

果菜芳辛频代谢，禽鱼孕育各生成。

昼长独坐拍棋子，夜静不眠欹柝声。

南望湘漓杳无耗，黟峰桐岘最关情。

方回

方回　春寒

灯节萧条雷后雪，花天料峭雨余霜。

经旬不出无情绪，恰见鹅儿似酒黄。

方回

方回　春寒纪异

今年一何异，人日苦连雨。

甲子复不晴，吾密识诸簿。

烧灯前一夕，轰然震雷鼓。

醉卧初未闻，遄骇雪霰舞。

乍暄汗肤烂，倏冻尫脊楼。

造物谑百昌，摩手遽斫斧。

侵寻二月初，野花半吞吐。

严霜甚腊天，挫使颜色沮。

日昏眜黑子，天暗堕黄土。

占谶或未习，灾眚亦可睹。

有客言近县，疠鬼肆虐侮。

槌撞体肢软，{左骨右列}棘喉咽楚。

一家朝团栾，暮辄踣四五。

上丁祭孔庙，儒冠列如堵。

鼻雍背肩缩，咯唾满廊庑。

閒居乏薪炭，畏风紧扃户。

病轻勿略医，芎芷自煎煮。

横纵乱方书，叠重着褐裿。

向来佳气和，藜杖涉园渚。

扫涸詗新泉，搜枯揽幽莽。

融澌跳鲋鲦，润壤泄蛙{上去下黾}。

谓即挈蛮榼，所至品村酤。

此意未获骋，叉戟已见拒。

遥遥莺花饶，惴惴蚕麦腐。

身患能有几，时忧卒难数。

乾坤亦大矣，一喙其何补。

小待春事深，汛墓宴别墅。

方回

方回　春寒久病

似觉今年太坎轲，春寒无策与降魔。

断支酒费贫如故，细读医书病更多。

客梦乡关心破碎，好花时节雨消磨。

时人岂识衣冠会，清朗兰亭晋永和。

方回

方回　春后喜晴

挈身归卧万山中，多谢灯花夜夜红。

老病面颜开鼓色，雪霜天地转春风。

菜鲜果脆深杯酌，衾汗鞋泥慢火烘。

宽著心肠任时运，一顽能御百忧攻。

方回

方回　春江多大风

春江多大风，每盛肯遽微。

吹人虽不寒，崩浪良足唏。

嗔读揭几帙，妒梦摇斋扉。

况乃驾舻栧，敢与争狂威。

郁郁羁思倦，寥寥遨侣稀。

危陟据隄阜，遐眺穷湾圻。

引雏鹊始大，长笋荻已肥。

草远安所极，絮残犹自飞。

眷此惜暮景，感怆将畴依。

去国候屡改，怀人事多违。

袍弊苦肤汗，药{上西下之}惧脉痱。

岂无一杯酒，脯茹与同挥。

道契讵易致，心赏何可几。

天地身一蚁，举动有是非。

汹涌复汹涌，四顾吾安归。

方回

方回　春尽

时时屈指春余几，日日攒眉雨不晴。

邂逅三年为此客，蹉跎一事竟何成。

牡丹花过劳乡梦，石首鱼来听市声。

自古忍穷尽豪杰，囊无挑药未须惊。

方回

方回　春前一日还家

最险王干三岭路，加之雨滑马行迟。

忽惊山客俱来迓，谁报家人已预知。

饤果待斟分岁酒，剪蔬先赋立春诗。

春闻六十犹痴谚，尚少一年焉不痴。

方回

方回　春晴

饕风虐雪到家林，才喜春晴春已深。

花片纷纷飞蝶乱，树阴渐渐早蝉吟。

贫宁不仕元知命，老尚能诗懒用心。

忽喜客来对棋局，旋沽村酒与同斟。

方回

方回　春日俳体

气至时来物不违，小园閒步见天机。

荷钱欲出鸣蛙出，柳絮才飞乳燕飞。

屋少地宽何不可，家贫春好未全非。

莫欺白发浑如雪，杯到犹能疾手挥。

方回

方回　春日小园即事十首

閒园草划欠楼台，一纪干戈梦里回。

尽失牡丹三百本，新移初见一枚开。

方回

方回　春日小园即事十首

小亭新筑赏天香，恍惚春风旧洛阳。

人道此翁畦菜手，元来亦解种姚黄。

方回

方回　春日小园即事十首

长忆江湖看雨时，插天挂尾玉龙垂。

归来老手今无用，养小鱼虾掘小池。

方回

方回　春日小园即事十首

摘花不恤种花难，几日工夫一日残。

最是好花留不得，不如只种菜花看。

方回

方回　春日小园即事十首

城中谁道有花村，吟出园门醉入门。

共笑老人骑老马，病身俱瘦壮心存。

方回

方回　春日小园即事十首

傍宅荒山几许长，荛夫芸子纵牛羊。

何当尽与栽桃李，叠石周遭筑短墙。

方回

方回　春日小园即事十首

颓然无用一憨痴，虽老元来未可欺。

鼻涕垂颐病拥塞，幽花香处最先知。

方回

方回　春日小园即事十首

莳药移花撰石名，稍加心匠可经营。

天真不假人为力，绿树啼莺一两声。

方回

方回　春日小园即事十首

四十九时初作郡，帆风笠雨十余年。

野花山鸟应相笑，依旧归来无一钱。

方回

方回　春日小园即事十首

身隐山中聊复尔，诗传海外岂其然。

□间日有人携酒，□恼如天亦醉眠。

方回

方回　春思

枯树重看发刺桐，似闻陌上已残红。

多端世故干戈后，大好春光老病中。

万户独难侯李广，两生宁肯圣孙能。

画楼著燕朱帘卷，别有冥冥物外鸿。

方回

方回　春晚杂兴十二首

七年守郡罢三年，卖尽山中五顷田。

书籍可捐衣可典，犹能醉面仰看天。

方回

方回　春晚杂兴十二首

林下萧然一秃翁，吟髭全白醉颜红。

米盐薪炭时时绝，自古诗人例合穷。

方回

方回　春晚杂兴十二首

卖茶犹说有征讥，蕨菜何为入市稀。

往往提篮采山者，怕逢猛虎竟空归。

方回

方回　春晚杂兴十二首

午亭春醉耸吟肩，终是风流不愧天。

屑麦调酥慢熬火，牡丹花共菊芽煎。

方回

方回　春晚杂兴十二首

漫浪桐江一把麾，往来今积十年诗。

次山自序舂陵集，岂望夔州杜二知。

方回

方回　春晚杂兴十二首

岂有耶溪父老钱，无朝无暮在樽前。

樱桃豌豆分儿女，草草春风又一年。

方回

方回　春晚杂兴十二首

随分栽蔬复种花，逐时温酒又煎茶。

两儿能售严州屋，便可归来共一家。

方回

方回　春晚杂兴十二首

尫羸老马尚堪骑，角笏金章已属谁。

政使死时无一物，清心壮胆有天知。

方回

方回　春晚杂兴十二首

溪鱼山笋佐新簄，大胜长安上酒楼。

春老犹寒宿酲困，酴醾花下拥绵裘。

方回

方回　春晚杂兴十二首

桐花落尽熟朱樱，无数珍禽绕树鸣。

乡羽翠衿政堪玩，伊谁轻著弹丸惊。

方回

方回　春晚杂兴十二首

城市尘埃不见诗，西村东坞可寻谁。

夏前十日尝新麦，政是江南最好时。

方回

方回　春晚杂兴十二首

芳草茸茸没屦深，清和天气润园林。

霏微小雨初晴处，暗数青梅立树阴。

方回

方回　春雨不已甚忧蚕麦二首

提篮彩叶雨淋淋，蚕妇无言恨自深。

绮陌惜花小儿女，愁眉相似不同心。

方回

方回　春雨不已甚忧蚕麦二首

笼炊汤沸饼如银，辛苦焉知种麦人。

今岁夏初似高凤，黄云欲割半沉沦。

方回

方回　淳熙癸卯钱伸东阳本

永和贞观晋沿唐，奉诏临摹老遂良。

展转流传非一手，虎贲犹得似中郎。

方回

方回　淳熙甲午东阳郡斋兰亭

大唐天子绐孤僧，转瞬人间几废兴。

一幅永和故茧纸，入昭陵又出昭陵。

方回

方回　淳熙戊申丘寿隽新昌石氏本

颇如画手善传神，绝喜他乡见似人。

俯仰之间已陈迹，如何千载尚如新。

方回

方回　次前韵赋隐居二首

昆冈玉火脱焚如，万事灰心此定居。

今古真成一梦耳，行藏略算十年余。

曾微实誉歌来暮，岂可虚言赋遂初。

邂逅乘车还戴笠，未妨多病故人疏。

方回

方回　次前韵赋隐居二首

举世纷如自泊如，荒园僻巷闭门居。

总干和鼎非吾事，啖茹燃萁不愿余。

林下一声蝉噪处，山间十日雨晴初。

空阶剩放苔痕长，始信先生屐齿疏。

方回

方回　次前韵将归隐黄山

我家黄山百里远，两峰插天翠如剪。

归心久落故溪云，柁转不由船不转。

采茶斸药呼邻翁，藉草地宽何不容。

挟兔园册教儿童，菜饱无异禄万钟。

底须太史占星聚，世人寻觅无知处。

海内故人脱相思，江东渭北空云树。

方回

方回　次前韵述将归

我虽无丝无竹亦无肉，犹有杜子美万卷书，

犹有陆士衡三间屋。作诗宁作郊岛之寒瘦，

终不屑元轻而白俗。文章杂在众人中，

大似浊河横济渎。平生浪费几吟笺，

何啻右军九万幅。既尝注漆园之十九言，

又颇拟栗里之四八目。道眼一照百皆妄，

未若奴耕婢织躬课督。江湖落魄但欠一归耳，

休官已幸天从欲。子男女七孙四人，

有菜共羹吾亦足。过此更徼非妄福，

政恐招忧复招辱。宅门夏荫双高桐，

园径秋香万丛菊。于是自歌招隐歌，

歌曰鹤怨猿惊兮在空谷。四十余年萍蓬将七十，

又何必越之南燕之北。

方回

方回　次前韵谢袁提学及其弟府判二首

公家贤伯仲，似是晋机云。

黄卷丁年共，青灯午夜分。

望风初魄动，饮德更心醺。

自合登台省，官犹类广文。

方回

方回　次前韵谢袁提学及其弟府判二首

春亭前日聚，一径入深云。

水绿痕初涨，花红蕾欲分。

频敲无限句。频敲无好句，

屡釂有余醺。不減山阴胜，

公宜作叙文。

方回

方回　次容斋喜雪禁体二十四韵

燠寒节若无嗟若，不寒而燠疫疠作。

叵堪穷腊阳气泄，况乃炎方土风恶。

大块积蓄久酝酿，元造斡回骤飘落。

朝曦掩翳九乌死，夜吹呼号万骑掠。

饯岁才轰爆竹声，鞭春初截土牛角。

芳芽脆甲缩芹荠，饥喙枵肠诉乌鹊。

小迟尚可诧祥瑞，大快一举洗污浊。

蛰虫且当伏深穴，贞松决不仆幽壑。

孤舟独钓柳何奇，衡门空宇陶如昨。

冻手三噢复三咻，泥屐一前仍一却。

未妨猎骑湿鞍韉，政恐征车埋轸较。

谁方轻暖拥文貂，我欲豪饮欠金错。

雀窥囷廪绝秕糠，蛛軃檐榱收网络。

老人畏怯小儿喜，富翁骄傲寒士虐。

蜚蜮定复扫蛮蜑，归雁未敢度幽朔。

衔枚猛将死不惧，煨芋野僧贫亦乐。

九头鬼车悉逃遁，三足毕方能距躩。

眼生灯晕蝶栩栩，肤涩衾棱鸡喔喔。

预占麦饵堆村场，绝喜米价减郛郭。

忽得肤使奇丽句，韵未易赓笔屡阁。

颍阴故事聚星堂，汶叟先生元佑脚。

禁体物语继醉翁，即今再见苏龙学。

幸公忧国仆无与，煎水烹茶聊一酌。

方回

方回　次韵宾昫观陆右丞王葆真二像

出城挟一儿，策杖极幽邃。

村俗谂父老，古迹按图志。

平生丘园心，贲趾远朝市。

行行墟墓间，是亦有何味，

陆家三太守，此邦荣世仕。

旧祠附学宫，缘情颇应义。

奈何埤雅公，像于王氏置。

君不平其然，似欲删厥位。

俚舛聊举隅，谄媚□触类。

一一口舌争，何事如人意。

方回

方回　次韵宾昫桂枝塘

吴越兹上游，一江贯千山。

山峻江更急，力耕云雾间。

民穷实可悯，俗俭无与班。

瓮灌既已拙，斗籴弥足叹。

十日天不雨，魃也肆厥奸。

吾昔忝长吏，郡图朝夕看。

水源浅易涸，无地施防关。

此陂筑千所，岁事或苟完。

幽人采荷衣，隄岸穷跻攀。

更觉沧浪篇，万顷吹波澜。

方回

方回　次韵宾昫令郎见示二首

盛名从昔起寒微，逆旅萧条未必非。

政可夜楼观月落，不应晓枕叹霜飞。

妙年振鬣思千里，他日干霄会百围。

通介随时有中道，稍容衰老擅渔矶。

方回

方回　次韵宾昫令郎见示二首

老我泥涂久，郎君玉雪清。

百年双鬓谢，一醉万缘轻。

孰肯延枚叟，端难少贾生。

修程未可料，聊此慰诗情。

方回

方回　次韵宾昫龙泉

小国号瘠土，根据千岩隈。

泉味天下最，莫许他郡偕。

宁当饮此清，饥肠鸣如雷。

广斥岂不富，咸浊良可咍。

谓兹大龙窟。无乃由齐谐。

患不甘且冽，榛莽能久埋。

心恻或不食，汲路荒苍苔。

蒙养内自充，何嫌世好乖。

君子有本性，勿问塞与开。

成功故偶耳，隐德弥佳哉。

方回

方回　次韵宾昫梅氏山居访茱萸

癖习嗜幽讨，刚气负殊穉。

寂寥荒山中，十载赋招隐。

偶逢梅尉孙，漠事一暗省。

斯人纵非仙，英概故不泯。

是日秋□霁，村坞足清景。

叶脱高木疏，云净远岑逞。

田家竟收获，岂复有遗秉。

芳萸摘并空，戍卒亦太甚。

怀古兼叹今，野老仅能茗。

此心谁当知，应有月中影。

方回

方回　次韵宾昫某氏坟庵

读君古墓作，因之怀抱萦。

老夫九年前，小雏怜宁馨。

一夕病弗起，殇车出北城。

卜兆邻古寺，守诃乏村氓。

去岁罹发掘，盗踪无由明。

跋马近往视，坏垣环枳荆。

藏中本无物，□至睨兹茔。

玉匣患不侈，宜尔巢鼯猩。

杨生昔舏葬，汉传留佳评。

世事可以鉴，悲哉聊此吟。

方回

方回　次韵宾昫啼字犹字二首

醉眼看东误作西，衣缁巾醭屦拖泥。

身无却少心徒壮，花自重开草更萋。

信马旧痕今已灭，干虹老气似宜低。

楼中是日喧呼甚，闻说邻儿亦止啼。

方回

方回　次韵宾昫啼字犹字二首

往年灯火醉樊楼，月落吹很小未肯。

不惜黄金追胜事，肯回青眼顾时流。

燕来鸿去春光在，死易生难病脉浮。

更问西池赏花约，心虽欲往豫兮犹。

方回

方回　次韵宾昫斋中独坐五首

舞燕歌莺子所无，不无灯照短檠书。

酒来形影相酬酢，诗就烟霞共卷舒。

八极渺茫供傲睨，一襟空洞极恢疏。

世间底是英雄物，未许曹瞒笑本初。

方回

方回　次韵宾昫斋中独坐五首

诗来似诉屈原醒，阿堵于公颇不庭。

白水真人从断绝，丹元童子尚神灵。

秋眠簟未捐桃竹，晚食齱应韭萍。

肯美张苍肥若瓠，从来吟影只伶俜。

方回

方回　次韵宾昫斋中独坐五首

蚁溃金隄薄俗颓，圣门谁与嗣云来。

良难托讽追风雅，只可微辞纪定哀。

有志向能穿虎石，无疑今始悟蛇杯。

掀天气焰吾尝见，转首空成一聚埃。

方回

方回　次韵宾昫斋中独坐五首

谁欤载笔掌丝纶，雾雨何伤隐豹文。

绝望都俞参稷契，劣能损益记周殷。

蠹残书册犹堪觑，草没阶除尽不耘。

郑老襟期少陵解，从渠衮衮更纷纷。

方回

方回　次韵宾昫斋中独坐五首

惯忍饥穷即圣贤，松心玉质未贞坚。

苦无乱己庸何憾，断不逢人便乞怜。

龟鹤算高终老死，星辰位定有推迁。

味公独坐诗中意，可惜侵寻绛县年。

方回

方回　次韵宾昫张考坞观茶花

头上洒酒巾，吹风行欹斜。

野径政自稳，世途殊未涯。

礼能致商皓，势足屈孟嘉。

君身独自由，时到山人家。

播植话禾稻，绩纺询桑麻。

侧闻此一坞，村酤亦易赊。

芙蓉万红萼，锦绣纷交加。

掉头不肯顾，特往观茗葩。

嗅芳摘苦叶，咀嚼香齿牙。

榷利至此物，谁为疲氓嗟。

方回

方回　次韵宾昫张氏山园红菊

惟菊可配松，受命天地正。

吾家植千本，朝耘暮灌润。

未言制颓龄，且用乐野性。

严霜百草死，后皇布肃令。

始知贞劲节，老硬异脆嫩。

俗圃莳红卉，赖君古道振。

斥谓非其类，一洗灵均根。

骚人昔所餐，此辈何敢竞。

恶紫如恶莠，鲁叟遁无闷。

世眼重脂粉，君子故安命。

方回

方回　次韵宾昫子镇草字

平生挟壮心，长剑倚晴昊。

岂意日昃歌，高台化为沼。

沈蛟九渊底，翔凤千仞表。

永言遁遐迹，未觉郁孤抱。

良辰值佳友，忽若咏凫藻。

大胜新亭集，洪流吟浩浩。

初筵客或讶，酒资焉所讨。

曰予贷诸邻，趁此风日好。

君看万金室，一朝不自保。

何如酣中隐，忘忧且娱老。

赵翁玉雪郎，弄翰颉颃早。

誉儿未妨癖，长松缘小草。

方回

方回　次韵伯田见酬四首

久缺笺筒到霅滨，相逢依旧气如春。

深藏尺璧元无价，时击圆蓍尚有神。

桑梓兵戈三峡路，衣冠文物五朝人。

片时略得陪清话，一扫胸中万斛尘。







卷83

方回

方回　次韵伯田见酬四首

世故吾其问水滨，向来不合典班春。

一从去作沧浪客，几度重题郁垒神。

垂死岂堪思往事，忍穷方欲作閒人。

喜公强健犹如故，未有清樽可祓尘。

方回

方回　次韵伯田见酬四首

半年洄泝越江滨，每愧羊裘老富春。

归隐尚能联比长，出游复肯祭行神。

枯肠近饱三爻梦，宿齿宜肩四豆人。

能顾寒斋共芳茗，蠹编时为拂蛛尘。

方回

方回　次韵伯田见酬四首

六桥久客旧湖滨，春日花开不似春。

游学顿无福建子，科名更说梓潼神。

暗惊渊实丘夷事，枉作书痴传癖人。

辛苦湘累辨兰艾，庄生齐物等埃尘。

方回

方回　次韵曹清父营生坟追和范石湖韵四首

桑榆未迫尚东隅，诸子盈前返哺乌。

早检青囊营□□，□□丹灶著工夫。

无生话可忘言了，自祭文能信手摸。

□□□年未遑办，一抔□□□良图。

方回

方回　次韵曹清父营生坟追和范石湖韵四首

古来奕世保松楸，八百姬周四百刘。

今代未闻□□□，□时尚想引{魉两换其}头。

干戈蒿里无完穴，□□兰亭有□□。

□□□□谁可免，一杯聊□祝千秋。

方回

方回　次韵曹清父营生坟追和范石湖韵四首

□□如斯举一隅，谁非长夜閟金乌。

裹尸马革真□□，□□□山浅丈夫。

羽化苦无仙伎俩，茶毗别是佛规模。

□□彭祖终须尔，匪悟浮休肯豫图。

方回

方回　次韵曹清父营生坟追和范石湖韵四首

杀心奕局响纹楸，鸡肋何如酒德刘。

世事但堪常袖手，人生政要早回头。

谁能卒办鱼千里，自笑终成貉一丘。

□□明年才七十，商山剩饫紫芝秋。

方回

方回　次韵陈正之团扇画一鱼二首

莫想银丝脍，冰盘一醉吞。

好为玉带佩，朝谒九重门。

方回

方回　次韵陈正之团扇画一鱼二首

妙得濠梁趣，任公犗肯吞。

□泉如有待，头角上天门。

方回

方回　次韵程以忠同饮

饮湿自嫌无圣酒，摘鲜犹幸有真茶。

艰危昔偶分侯竹，老病今还齕庶瓜。

已约社鸥盟水石，尚惊征马困风沙。

醉人不管傍人笑，瘦影伶俜乱鬓髿。

方回

方回　次韵程以忠同饮

风云变化世常有，丘壑盘旋谁与同。

驾驭孟嘉真得势，滑稽方朔浪言工。

律严诗友何妨少，租薄秋田亦幸丰。

两手搔头指欲秃，犹堪举酒吸长虹。

方回

方回　次韵仇仁近见赠

霜削风杒纭絮轻，忍能吊古上颓城。

穷途我辈俱相似，老态今年转可惊。

差喜有儿胜伯道，故知

婢效康成。

紫阳溪上余茅屋，终与沙鸥不负盟。

方回

方回　次韵仇仁近梅雨

客心何日渡桑乾，琐琐良难雨更难。

途潦家家逾户限，檐声夜夜过更阑。

归舟屡阻千滩涨，暑簟频惊五月寒。

会许灯花报晴信，书帷新照玉虫丹。

方回

方回　次韵仇仁近晴窗二首

涧毛足可继晨羞，窗暗窗明日去留。

古道海深磐石坠，时情风缓暖丝游。

天渊有间终何恨，人我相违各不求。

四顾茫然欲焉往，一寒端为效忠谋。

方回

方回　次韵仇仁近晴窗二首

往时渓涊玷蕃宣，处士名闻积有年。

甚欲同倾彭泽酒，未能略送始兴钱。

细看好句无疵处，时出名言亦自然。

苦海爱河争没溺，禅窗一榻篆茶烟。

方回

方回　次韵仇仁近题王子由隐居

凉窗暑却扇，燠合寒谢裘。

主人一不凡，永无俗客游。

地高山使然，十倍百尺楼。

人品似更高，不识王公侯。

是中即洞天，何所复昆丘。

灵府能自超，玄关元一幽。

染腴匪道味，涉累非仙流。

寂静保此室，毫发不外求。

有书亦时读，一日逾千秋。

方回

方回　次韵仇仁近谢诗跋

羁角朋从饰帨觿，成人可更戏桐圭。

万钧致力终能举，一字争工未易题。

鲁颂向来睎考父，雩风元自异公西。

长江破浪输君手，肯学村船逆上溪。

方回

方回　次韵仇仁近用韵见示五首

时惊驿走听庭宣，老朽于予孰使年。

鸣玉久忘緋结佩，穿花空忆锦连钱。

愧非今代王摩诘，许识能诗孟浩然。

野服幅巾亦堪画，丹青何必上凌烟。

方回

方回　次韵仇仁近用韵见示五首

眼过登伽皱面羞，湖山信美为谁留。

开通一办多王老，下泽唯思侣少游，

行役自量非得已，食贫能忍复焉求。

余生至此当知命，壮事虚抛更老谋。

方回

方回　次韵仇仁近用韵见示五首

久已休官卧紫阳，故园稍复葺荒凉。

虽无厦屋千间广，尚有书檠二尺长。

清赏五更花过雨，珍烹十月菜经霜。

客游漫惹兴亡恨，早觉归心晓夜忙。

方回

方回　次韵仇仁近用韵见示五首

治任犹近旦中觿，旅次今移日至圭。

恶况味逢佳节序，懒情怀怯好诗题。

向来守黑元知白，几辈平东复镇西。

定是仇仙知此意。卜邻端欲共花溪。

方回

方回　次韵仇仁近用韵见示五首

褒衣全觉近人轻，击柝鸣鼙满万城。

士气欲如枯草死，文声未见蛰雷惊。

绛侯岂识长沙傅，秦宓能非棘子成。

当复夜窗抱吟膝，百年长与一灯盟。

方回

方回　次韵仇仁近有怀见寄十首

我能纳禄君辞聘，大觉蓑衣胜袞衣。

有径弗行缘畏险，无形可见要研几。

就令枵腹常亡赖，尽胜枯骸永不归。

何限戟门委荒草，高堂犹记旧巍巍。

方回

方回　次韵仇仁近有怀见寄十首

谁识虚翁此一虚，归来不叹食无鱼。

早闻曾撰异三子，近喜陶诗赋二疏。

但苦老身多疾痛，时呼医士问方书。

君知湖海元龙否，豪气年来已尽除。

方回

方回　次韵仇仁近有怀见寄十首

老玩韦编尚可为，复能吃口对期期。

离明偶剔书灯见，坎止因斟砚水知。

岂厌微尘裨泰岳，只愁残照近咸池。

儿曹未悟侯王梦，不了邯郸黍一炊。

方回

方回　次韵仇仁近有怀见寄十首

身历干戈百战尘，休官仍似布衣贫。

每看事有难行处，未见心无不愧人。

秋稔粥饘犹可继，夜凉灯火已堪亲。

闭门读易吾谋决，莫用蓍龟问鬼神。

方回

方回　次韵仇仁近有怀见寄十首

寄来诗卷了无尘，想见家贫道不贫。

真复远追前辈味，颇惊顿异去来人。

驱车荡荡行须至，破的遥遥见已亲。

换骨得仙内丹熟，可须浮海望三神。

方回

方回　次韵仇仁近有怀见寄十首

少年忽作白头人，慷慨悲歌岂为身。

屈子独醒天可问，重华久去士常贫。

瓶无储粟陶元亮，马似乘船贺季真。

此味孰能相识察，陨霜硕果有余春。

方回

方回　次韵仇仁近有怀见寄十首

汉廷簪绂簉金张，初服逡巡返士乡。

勇退能为疏傅去，过刚似胜次公狂。

庭梧陨叶元非死，秋燕辞巢不待凉。

玩物察时远宋咎，不须空热九回肠。

方回

方回　次韵仇仁近有怀见寄十首

守雌甘似不鸣将，静看无庸手脚忙。

沮溺故难同孔子，绮园何独避高皇。

星移斗转光阴疾，林密山深气味长。

万事灰心如嚼蜡，唯余杯酒未相忘。

方回

方回　次韵仇仁近有怀见寄十首

犹喜看书懒作诗，暮年自合省云为。

预知阴雨骨骸痛，怯上好山筋力罢。

不寐有时忘数息，无疑焉用扣归奇。

寄声为报仇香道，近日交朋独尔思。

方回

方回　次韵仇仁近有怀见寄十首

相从汩没走泥涂，忽又还家半载余。

把盏何由尝我酒，典钱犹忆借君书。

儿孙十辈娱诗老，梅竹千株护野庐。

东望怀人屡搔首，能来相访定何知。

方回

方回　次韵仇仁近至日

浪说春回地底阳，驼裘正怯北风凉。

未来事甚云难测，已老身无日再长。

紫逻招魂千里雪，彤庭待漏五更霜。

閒人幸脱拘挛外，客枕何庸早起忙。

方回

方回　次韵酬郝润甫二首

与君山泽两舑仙，浪走尘埃汩市廛。

老貌相逢今又别，余生更觉不如前。

孰追赤制春秋笔，稍悟黄庭内外篇。

俯仰此心了无愧，冷看举世售栀鞭。

方回

方回　次韵酬郝润甫二首

幸君三复甫田诗，髀肉空消万里驰。

真与群飞争勇往，可能小退入深思。

古人未必成功易，智士宁无见事迟。

海阔天长一翘想，抟鹏岂料竟低垂。

方回

方回　次韵酬刘彦直

稷下先生旧老成，十年江表耸雄名。

观星南极孤槎远，赏月西湖独榻横。

笔底篇章追梦得，樽前风味胜公荣。

酒楼一诵惊人句，四座如闻霹雳声。

方回

方回　次韵酬吴僧一山行魁

为僧应胜我，可惜堕禅林。

铸错剪须发，书痴雕肺心。

闻名梅止渴，晤语旱逢霖。

一句诗传世，猿边几夜吟。

方回

方回　次韵酬赵无己

文才因学进，名誉待时隆。

定有仙能遇，元无鬼可穷。

刚贞侔铁石，猥琐笑蒿蓬。

百尺楼头目，时时没去鸿。

方回

方回　次韵邓善之论诗

未极皮毛落，端难颊舌传。

夔音谐柷敔，岐脉按铭弦。

举自常如见，关心或不眠。

江湖无正色，龋齿亦嫣然。

方回

方回　次韵邓善之书怀七首

二十八回见，天门阖左扉。

不嫌笔端退，但骇镜中非。

自爱希声瑟，谁知尚絥衣。

人生年七十，肯复壮心飞。

方回

方回　次韵邓善之书怀七首

老怀饶感慨，无一可欢娱。

久矣还初服，胡然落半途。

流年苏开雁，往事左慈鲈。

莫笑腰围减，还堪作酒壶。

方回

方回　次韵邓善之书怀七首

今代予元侯，书窗不外求。

寡言良有味，节用绝无愁。

真是温如玉，兼能爽似秋。

銮坡宜趣召，夜直结邻楼。

方回

方回　次韵邓善之书怀七首

我听髯张作，清于月夜笳。

曹思先七子，杜老到三巴。

有力能推拉，无疵可汰沙。

文潜遗论在，霜露老蒹葭。

方回

方回　次韵邓善之书怀七首

子将今月旦，可否判生枯。

高论真能借，羁怀未觉孤。

竹吟风拂席，花饮月当垆。

甚愿陪游屐，唯惭老杜殊。

方回

方回　次韵邓善之书怀七首

以逊而绵者，居然古性情。

温恭瞻道貌，响浪听心声。

施药痊诸病，留田与后耕。

日予拜嘉惠，欲报乏连城。

方回

方回　次韵邓善之书怀七首

昭谏先生宅，咸平处士庐。

大名无死朽，外物几乘除。

岁月勤稽古，山林永遂初。

能诗直余事，焉不蔺相如。

方回

方回　次韵范景文莺字早字二首

醉眼无国色，醉耳无霆声。

醉卧亦无梦，一醉泯七情。

宿醉魂死矣，谁欤奠孔楹。

酒醒魂忽还，里巷无不惊。

决定一锸埋，绝胜五鼎烹。

诗人张公子，中年捐燕莺。

独肯从我辈，共醉争筹觥。

果能再一醉，勿爽游金明。

方回

方回　次韵范景文莺字早字二首

深衣讲儒业，羽衣学仙道。

变性欲变衣，又谓田衣好。

三叉路口人，左右惑忧抱。

不如从我游，一醉玉山倒。

美岂无苏小，富亦有王老。

谁能一斗间，百篇挺华藻。

范侯诗酒流，观国声誉早。

睥睨蛉蜾豪，百万可一扫。

方回

方回　次韵方去言用予喜归韵见寄三首

秋高亲见老崖来，险阻嵌崎付一杯。

万古悬知名不夜，九泉谁免骨为灰。

轻鸥熟与风波狎，劲柏宁资粪壤栽。

却笑诸儿浪生死，大都暮落枉朝开。

方回

方回　次韵方去言用予喜归韵见寄三首

笔法君追宝晋斋，禅机我愧老蒲鞋。

尝僚台阃相知旧，得友江山到处佳。

铁马尘高频极目，锦鳞音断岂忘怀。

亦思竹底陪溪逸，人品终疑未易侪。

方回

方回　次韵方去言用予喜归韵见寄三首

野鸟呼风金粟堆，曲江宫殿委荒苔。

是非谁办笔褒贬，鸿燕屡惊春去来。

偃月人今奸骨配，浣花翁未醉眉开。

吟君诗罢登山崦，立尽余阳尚懒回。

方回

方回　次韵分仇仁近暑中二首

初減官河几许深，向来惟恐百城沈。

晴阶近喜收檐滴，暑屋殊嫌乏树阴。

妾妇齿牙工斗阋，比邻瘧疠厌呻吟。

悬知壮士无颜色，赖有同心可断金。

方回

方回　次韵分仇仁近暑中二首

瞬息凉炎代谢频，沉冥自养静中身。

读书快意如抓痒，得句言怀当写真。

幸不与闻当世事，可须常作半途人。

忽思秦汉干戈际，商岭犹堪避战尘。

方回

方回　次韵感学事二首

风雩谁识旧童儿，法令今惟柱后师。

刻枣谁书惊荡尽，踏槐遗老叹崩离。

堂中授讲亡高座，庑下题名剩续碑。

奎壁不存斋舍改，端能为泯少年诗。

方回

方回　次韵感学事二首

战鼙惊倒白头翁，慨想青衿旧日风。

或厌三场争小技，孰知一目网群雄。

虀盐此地涵濡久，藻鉴他时赏拔公。

松老槐颠异畴昔，定应穷极道还通。

方回

方回　次韵高子明投赠二首

中原从昔信多艰，尚有文才与古班。

诗律规随元好问，乐章雋永蔡萧閒。

要知精会神全处，须到声销色泯间。

此话无人胶凤觜，一蓑烟雨紫阳山。

方回

方回　次韵高子明投赠二首

四时天地共成春，千古羲黄寸壤邻。

空复飞车行万里，本无弱水隔三神。

大人尺蠖同伸屈，俗物群狙易喜嗔。

子欲从吾参此妙，倒翻银汉洗尘巾。

方回

方回　次韵汉臣闵口渡

岁月匆匆雁往回，马头西去又东来。

不知自有乾坤后，几度芦花谢复开。

方回

方回　次韵郝元隐浙西山

疏处温凉密处寒，未须向背问支干。

猿闲配偶双嬉戏，树古根枝万屈盘。

何限楼台荒宿草，几年歌舞罢鸣銮。

赖天独肯扶僧刹，佛大泥多许共看。

方回

方回　次韵胡正卿

长途疾足讵容休，政是嘶风抹电秋。

小复低回从吏隐，未应拘窘叹官囚。

声名甫逐涛江起，魂梦空随沁水流。

一顾即看逢伯乐，直须昼绣问刀头。

方回

方回　次韵恢大山拟古三首

高不至元恺，下不为庶顽。

木雁有不幸，雾豹藏其斑。

天衢龙凤翔，万一冀附攀。

未若颂我酒，善闭刘伶关。

岁寒昆虫蛰，日暮飞鸟还。

小侯大者王，焉识商颜山。

方回

方回　次韵恢大山拟古三首

六月甚锻鞴，我非金石顽。

谓古有不死，请看湘筠斑。

神仙虚空中，黄鹄高难攀。

月娥本无药，鬼门焉极关。

自能节嗜欲，即是丹九还。

内观无愧心，所至三神山。

方回

方回　次韵恢大山拟古三首

六度莫先慧，三风尤恶顽。

此心朗如镜，磨尽青铜斑。

微利毫发计，虚名分寸攀。

朝市多此人，平地剑门关。

老夫一丘壑，辙迹无往还。

彼哉岘山泣，况乃泣牛山。

方回

方回　次韵会真堂呈景高士

夜卧月一枕，晨漱泉一盏。

期人世未识，庐阜乃具眼。

片影下岷峨，辟谷谢堂产。

何树不可巢，老鹤以意柬。

屼屼九江城，九坡何{左山右产}{左山右产}。

碧天落吾手，了无藩篱限。

烟霞争目献，蛇鼠不待划。

空瓢无余物，非病未足赧。

山如缺一篑，城或少三版。

汝画古所讥，匠事誓终僝。

愚生雾雨姿，皮毛惜文{左虎右戋}。

纷华梯冲来，以道与镌铲。

匣剑藏百链，帨巾解六绾。

真游辟坦途，尘虑杜危栈。

康董不可觌，觇睨费瞠睅。

景叟无乃是，功行堪论撰。

便堂请丹经，岂必诏青简。

饥从景叟游，不顾八珍馔。

渴听景叟言，焉问九酝醆。

我漫尔其聊，此粲彼亦莞。

方回

方回　次韵寄川无竭并送所撰旃檀林记二首

彭门不记旧楼黄，吟社参寥未肯忘。

更着雪添双短鬓，早惊秋隔两重阳。

遥知剩种旃檀树，便拟同焚艾纳香。

勉为龟蚨驱兔颍，愧无雄健亢三长。

方回

方回　次韵寄川无竭并送所撰旃檀林记二首

多生曾结短檠，埋没书蟫不记年。

左郁右邻窥奥藏，南浯北峄问奇镌。

更饶曼倩三冬学，未抵天龙一指禅。

丝尽茧成终有日，与公同作老蚕眠。

方回

方回　次韵寄题堪上人云外轩

万重云外一蘧庐，想见降龙长者居。

溪上过桥谁觅路，峰头飞锡已凌虚。

汉台列像焉如许，陶岫吟归孰起予。

傥憩夜炉煨芋处，可能更读邺侯书。

方回

方回　次韵夹谷子括吴山晚眺

诗眼书胸碧宙宽，暮天摇落纵遐观。

霜明枫叶红于染，春点梅梢玉不寒。

北望遥迎书雁至，南烹屡餍脍鱼残。

一规明月悬江海，几许人家夜枕安。

方回

方回　次韵夹谷子括吴山晚眺

鹘飞欲没海天宽，万动盈虚静处观。

一画微阳迎日至，九畴休徵验时寒。

世间劫火灰何限，物外仙棋局未残。

好与苍生司性命，五风十雨报平安。

方回

方回　次韵夹谷子括吴山晚眺

落木萧萧泽国宽，偶舒岩啸纵川观。

六鳌海阔征帆远，万象天低步屧寒。

旅泊余生箪食菲，宦游旧味瓮虀残。

达人不堕牛山泪，何待将心与汝安。

方回

方回　次韵金汉臣见雪闻雁二首

山城酒薄客愁浓，卧厌秋霖万事慵。

九月十月忽飞雪，北人南人俱笑容。

方回

方回　次韵金汉臣见雪闻雁二首

月暗云迷度杳冥，飞鸣未肯落寒汀。

得无田里声相似，独此长官能细听。

方回

方回　次韵金汉臣五城道中

郊行胸次爽于秋，岁稔天宽百姓忧。

但有樵人歌陇上，永无廷尉望山头。

最宜旷野开诗思，未觉他乡动客愁。

想见霜林疏更好，绿阴时节忆曾游。

方回

方回　次韵金汉臣喜晴

雨足秧畴始放晴，乡邻所至有欢声。

宰公明察无冤狱，太守辛勤自劝耕。

我昔黄童成白首，谁今赤子视苍生。

定知米价秋来减，遍买村醪处处行。

方回

方回　次韵金汉臣喜雨

山高田易旱，已过一旬晴。

岂止商饥饱，真成决死生。

甘霖三尺透，病体十分轻。

想见琴堂老，催诗意倍清。

方回

方回　次韵金汉臣雨后病起见寄

一自蒲杯吊楚湘，倏成炎溽乍阴凉。

恨无枥上如飞马，往问斋中独宿床。

病起精神如雨止，怀归悉思与天长。

何时共□□诗说，直上高峰看夕阳。

方回

方回　次韵金直卿夏夜

楼高夜独吟，鉴古复寿今。

不竞当知命，无瑕在养心。

人声钟后绝，天影水中深。

风槛微凉处，时时一正襟。

方回

方回　次韵景安提学谩成三首

豪里俗事不留情，诗律峥嵘骨骼清。

初仅传闻心已服，每当展玩眼尤明。

笑谈足使千军扫，移斡真能九鼎轻。

焉得夜檠对吟影，同听急雪打窗声。

方回

方回　次韵景安提学谩成三首

敢着寻常白眼看，壑冰峰雪照人寒。

言诗已是登坛将，劝学聊为祭酒官。

士类相推无异论，亲颜遥觉有余欢。

即今人物皆公等，岂不忧时意稍宽。

方回

方回　次韵景安提学谩成三首

岁晚江空野泬寥，冲寒访我不辞遥。

褰裳却马从泥溅，掬水烹茶待雪消。

百战奚为蜗左角，一炊未办米长腰。

寻梅端忘车笠，握手城西遍六桥。

方回

方回　次韵景安吴山观雪

尽洗眼底尘，顿宽胸中忧。

此雪端为谁，奇哉君之游。

平步飞鸟背，长啸孤峰头。

恍惚阆苑，嫖姚结邻楼。

不了异天上，培塿视九州。

北方当此时，如蝟缩马牛。

南方幸不然，但觉瑞彩浮。

晴日一以出，壮观挽不留。

作急首妙句，小费灵府谋。

老夫傥可从，亦足祛穷愁。

凡骨绝仙分，胜览输高流。

乃后有佳集，次第或见收。

冰解烧痕青，问梅孤山幽。

方回

方回　次韵九月十七日饮陆君用见山堂

凤凰山下隐君庐，水竹宽閒十亩余。

稚子已能题砌叶，饮徒时许共畦蔬。

杜同谷怨长才柄，马伏波思下泽车。

何似此公一丘壑，潸心逸兴西阳书。

方回

方回　次韵君泽夜坐示子侄三首

灯影稀疏两岸楼，市声已寂睡声齤。

几家梦断三更过，此老心穷信极游。

服气仙人吾不学，坐禅释子彼何求。

夜思昼读诸郎识，俯仰青春鬓忽秋。

方回

方回　次韵君泽夜坐示子侄三首

一样乾坤几样人，甑生尘异袜生尘。

寒窗黄卷青灯雨，暖阁金钗玉斝春。

谁同公子梦方魇，我与先生诗又新。

□□儿曹供笔墨，为言不是写真真。

方回

方回　次韵君泽夜坐示子侄三首

两脚如麻坐到明，雨楼听尽五更声。

无人共唱寻寻觅，有子聊教仄仄平。

凌室不能藏腊冻，稼场或至误秋成。

谁知忧世书生意，惟愿天阶正玉衡。

方回

方回　次韵君泽正月五日早见示

人人有此珠，万古天地宝。

法当潜厥光，蚌谷护其表。

能使华岳移，可叱峡流倒。

未若床缺足，梓匠不自造。

脱华培深根，屏翳返内照。

与办以兴戎，宁讷而出好。

恭惟羲皇心，岂有夜与晓。

我眼彻地底，常见日皎皎。

爰自彖及系，纂述屡脱稿。

仙游慕升飞，佛障怯烦恼。

九转与八解，母不摆缠绕。

彼岂知吾学，往来玩大小。

艮止体阴负，离明决阳抱。

平生无所媚，不灶亦不奥。

突过子云玄，眇视老氏妙。

慎察进退间，以为先师报。

宜耦长沮耕，遑待方朔诏。

黑头气公旺，黄馘项吾槁。

一当蛰幽閒，一当翔穹吴。

何以明其然，□□□衰老。

方回

方回　次韵康庆之催借所著及谢见过

闻道公家所著书，担囊荷箧喘肩夫。

定应未肯轻传借，良贾深藏有若无。

方回

方回　次韵康庆之催借所著及谢见过

胸涵太古恐无邻，面著微埃讵许亲。

顾肯城南访穷巷，松风时煮一瓯春。

方回

方回　次韵康庆之见过醉归读予鄙作

饭颗山头老面瘦，沈香亭北碎颜醒。

二豪诗骨已沦渊，谁能汲古出深井。

康侯天笔雕风骚，一蹴已过庐山高。

大鹏运海翔六翮，我岂能为腹背毛。

方回

方回　次韵康庆之秋夜客怀自述

遁肥久已远羋罗，独慨流年老易过。

宦学向来千龃龉，功言竟复两蹉跎。

是山可隐在人耳，今雨不来如彼何。

群蛰闭关迫摇落，未须轻奋怒蝇戈。

方回

方回　次韵康庆之秋雨喜凉书怀五首

躁求慾火炽，寂守德宇凉。

期人老世故，秋雨锄骄阳。

季郼鸡浪斗，臧谷羊俱亡。

矢诗写高怀，耸如见清扬。

方回

方回　次韵康庆之秋雨喜凉书怀五首

少年健如虎，不信发齿落。

风雨凄其秋，众叶失所托。

深潜泉自滋，猛锻石亦铄。

细思陶元亮，大胜王镇恶。

方回

方回　次韵康庆之秋雨喜凉书怀五首

补袞据鼎鼐，赐履铭旂常。

流汗每浃背，孰知北窗凉。

协力诛楚新，见忌于高光。

商山与富春，采钓庸何伤。

方回

方回　次韵康庆之秋雨喜凉书怀五首

游子悲天涯，志士栖山阿。

少游一款段，何必減伏波。

矍铄岂不伟，末路终蹉跎。

催科拙下考，当如阳城何。

方回

方回　次韵康庆之秋雨喜凉书怀五首

雨陇秋告稔，风庭夜饶清。

疲庶感幽念，未用思神京。

矧兹九日近，亦足醉菊英。

公暇一出野，细询田父情。

方回

方回　次韵康庆之题予桐江诗卷

每愧诗无古风调，背山楼阁晒花褌。

稍知海若吞河泊，敢眩蹄涔一勺浑。

方回

方回　次韵康庆之题予桐江诗卷

小儒百窘似贫户，薪及扅襦作褌。

梓泽珊瑚许窥否，未多玉璞与金浑。

方回

方回　次韵康总管庆之和碑字韵二首

周颂岐阳鼓，秦铭泰岳碑。

览观明古镜，推测妙神蓍。

真复登三事，何如赋万诗。

江湖频作郡，棠荫有人知。

方回

方回　次韵康总管庆之和碑字韵二首

山游灵运屐，寺乞简栖碑。

岁计多栽菜，流年懒问蓍。

醉眠书当枕，禅戏偈成诗。

鬓白非今日，何劳晓镜知。

方回

方回　次韵李景安提学同过伯几

万卷芸香拥燕居，客来谈论汹淮湖。

精言琴律根前辈，朗诵诗篇压老夫。

胥谓买邻迁爽垲，只应负郭欠膏腴。

真能隐处非难事，恐有天边尺一呼。

方回

方回　次韵李景安提学同过伯几

宦学因之当卜居，定能骑舫遍林湖。

遗编早已探千古，绪论何难夺万夫，

近日人才愁閴寂。此君风味极芳腴，

香山老子閒无事，张丈殷兄或许呼。

方回

方回　次韵李太白

太白配苏黄，如松柏与竹。

不受春风恩，劲气尚可掬。

诗名乃其余，受命天地独。

间生五百年，相望若信宿。

予老栖圣门，措辞愧言卜。

一览紫极题，三作白圭复。

群仙悯世顽，互生反乎覆。

曷日从之游，神交道心熟。

方回

方回　次韵李允道四言

之子酒所，龙蛇挥扫。

清风拂砚，明月视稿。

佳思涌出，傍观惊倒。

岂不有学，升之曰造。

方回

方回　次韵连伯正见赠

古调于今底所寻，麟胶忽嗣绝弦音。

骤观布置如平易，徐认萦回极杳深。

露下九皋秋鹤唳，月寒三峡夜猿吟。

宁为清绝更凄楚，肯弄文君户外琴。

方回

方回　次韵灵鹫清长老二首

粗读书难尽信书，世谁鲠直但何谀。

平生湖海悲游子，晚岁乾坤老腐儒。

知己尚堪抬醉眼，从僧似欲剃吟须。

可当灵鹫兼三竺，日伴猿饥侣鹤舑。

方回

方回　次韵灵鹫清长老二首

得句无僧字不清，公来一日两诗成。

龙雷珠浦东坡和，海日江湖老宋惊。

鲁直尚能推大国，长卿谁可诧长城。

二桃三士抱吟膝，我所师兮葛孔明。

方回

方回　次韵刘君鼎见赠二首

厌闻世态已如聋，旧雨人来久绝踪。

自笑云萍无定止，不图针芥有奇逢。

侯门列鼎三牲奉，田舍巾车一鹿容。

试问吟怀欲何向，定应羞傍马医钟。

方回

方回　次韵刘君鼎见赠二首

真复多多穷传记，端能亹亹著诗文。

名场早捷千军阵，胪陛应符五色云。

乱后湖山今稍稍，閒中宾主几醺醺。

衰迟亦欲陪赓唱，未必当筵逮所闻。

方回

方回　次韵刘元煇初寒夜坐并序

山肩寒耸月随归，榾柮炉红闭板扉。

跨灶郎来湿课册，齐眉人为摺深衣。

花传喜信灯如语，草就佳篇字欲飞。

旧日声名刘夜坐，能传家钵似君稀。

方回

方回　次韵刘元煇飞雪数片之作

六幕垂同冻不埃，舞霙呼我燕窗开。

已从衣上霏微见，未肯檐前汗漫来。

就砌拾看呵指笋，隔帘迎数斗妆梅。

衰髯却怪全相似，且置閒愁拨蚁醅。

方回

方回　次韵刘元煇喜予还家携酒见访三首

白紵乌纱巾，久不见此客。

眉长耳有毫，眸子秋水碧。

惠然顾柴门，坐对山气夕。

荒芜渊明径，寂寞子云宅。

携酒意殊厚，细酌话宿昔。

袖中出新作，关键有阖辟。

五十始学诗，定复笑高适。

繄予骨相屯，年年困行役。

里社何幸还，尾君杖屦迹。

苦辛厌奔驰，忧患饱阅历。

胸中万不平，一笑春冰释。

双鸡古侯膳，拜赐书之策。

顾无明月珠，何以报私觌。

方回

方回　次韵刘元煇喜予还家携酒见访三首

我其方玄英，君可刘宾客。

年皆七旬近，相对诗眼碧。

向来每过从，剧谈动至夕。

久别坐何事，蓬蒿翳荒宅。

归舟落孤帆，曾未逾信昔。

空庭迟汛除，野径缺锄辟。

便能致果馔，共此片时适。

萍氏宽征讥，章甫复力役。

尚可卜孟邻，未至削孔迹。

飘芳渐纷纷，晴巘正历历。

此酒不快饮，忧抱何由释。

但愿长穷健，纵无马可策。

从步顷刻间，亦足奉良觌。

方回

方回　次韵刘元煇喜予还家携酒见访三首

死者已无知，生者暂为客。

三年归故庐，松竹元自碧。

屡惊山中人，永卧泉下夕。

一二老朋友，何处卜兆宅。

独君有寿相，气貌不异昔。

冷官故稍卑，良畴焉从辟。

幽抱能自宽，胜味各有适。

中守神既全，外物至莫役。

未悟如梦寐，忽觉无痕迹。

眼明远堪眺，脚健险可历。

万重烟霞间，不乏仙与释。

吾侪数老翁，撰日散游策。

当有佳诗篇，付与来者觌。

方回

方回　次韵刘元煇元日

九十日春已十日，清晨閒步小园中。

池痕欲涨去年水，柳色渐回东畔风。

砥道歌游全似梦，专槃生化本无穷。

阴晴寒暖频占相，世事唯宜岁事丰。

方回

方回　次韵吕肖卿讲学三首

平生但力田，岂计不逢年。

吾道桴浮海，斯文笔补天。

早能丹点铁，曾用白嘲玄。

万虑今亡矣，焚香易一编。

方回

方回　次韵吕肖卿讲学三首

玄珠在掌握，一失永难寻。

岂不求成道，谁其办苦心。

待时花结果，着力杵磨针。

何幸忘年去，能鸣治世音。

方回

方回　次韵吕肖卿讲学三首

忽复机锋对，真堪底里倾。

果能成伏老，时许唤殷兄。

可惜兹逢晚，相期不计程。

受恩凡两世，焉敢恝无情。

方回

方回　次韵齐君见过

从容谈笑猎文场，焉用椎锋更挽强。

政使成功能裂土，未如闻道许登堂。

勇捐将印机心息，深隐书帷古味长。

我亦暮年懒干禄，肯来同醉简编香。

方回

方回　次韵前广德赵教授

修程万里未为赊，年少曾逢世运嘉。

早擢高科题雁塔，合班迩列餍龙茶。

宦情划似云归岫，时事惊如雨送花。

书林宝藏饶词藻，肯羡青霄富贵家。

方回

方回　次韵前住中竺希鉴上人五言

中兴今佛法，百倍胜儒绅。

达磨重初祖，观音再化身。

此心元是道，何物不为尘。

轂觫齐王眼，焉知一角麟。

方回

方回　次韵全君玉和高士马虚中道院

古人无欲非引年，古无有欲之圣贤。

曰无欲者无私欲。昊皇鲁叟画系传，

柱下木子知止足。岂谓出神凌紫烟，

骖鸾驾鹤事恍惚。别异道家分神仙，

浅之又浅伯阳契，痴儿妄诧玄又玄。

内丹水火一升降，髑髅立变童颜妍。

三载告成夺天地，汝拖肠鼠能攀牵。

私欲如此大莫大，破入寒狱赦倒悬。

遨昆登阆谓不死，终然白骨埋黄泉。

腐儒一笑了万事，何谓赤明龙汉前。

号召风师呼雨伯，杖剑叱喝急急律。

四时饭噉百花香，万间厦入一壶窄。

洞天有天魂兮来，弱水元无跬步隔。

拄杖化龙为作凫，意所不求忽自得。

醉眼暂作如是观，谁识咏归暮春瑟。

和同光尘赤一法，岂敢訑訑见颜色。

方回

方回　次韵全君玉元日二首

五更皆早起，惟我是閒人。

展镜须仍雪，添杯脸暂春。

有终还复始，无旧不成新。

万古烧痕意，陈根岂尽陈。

方回

方回　次韵全君玉元日二首

春攽诸郡国，汉守喜惟良。

旦宿重中尾，时花竞向阳。

古今新旧历，老少后先觞。

万事比如此，无如且醉狂。

方回

方回　次韵权季玉枕上偶成

迩日屡闻亲药鼎，客怀沈郁与谁论。

细参素问心无病，勤剔青灯眼未昏。

九折政思为孝子，七襄未用乞天孙。

察君诗味如枯淡，中有无穷古意存。

方回

方回　次韵仁近见和怀归五首

诸公合沓据天津，往事微茫问汉滨。

老病腐儒无可意，雪霜死草有重春。

散花不复来天女，中酒焉能致圣人。

谁一生尘赋罗袜，吾家已恐甑生尘。

方回

方回　次韵仁近见和怀归五首

轮蹄追想禁街驰，尚有君平卖卜帷。

遁世久忘三接卦，怀人空赋八哀诗。

敛华就实嗟何及，悟往知来尚可为。

归去井梧应好在，白头江令自堪悲。

方回

方回　次韵仁近见和怀归五首

日短晴窗顷刻阴，乾坤万虑入孤斟。

故交剩见车逢笠，初学谁羞屋画金。

菱镜岂堪朝幌觑，茗炉聊伴夜瓶吟。

生平不倚心如铁，似觉难禁世故侵。

方回

方回　次韵仁近见和怀归五首

万险千艰历历更，是非他日伏谁明。

著书何用心徒苦，欹枕无眠耳自鸣。

劫火不虞逃厄运，浮沤亦复任残生。

说与稗官应末減，堂厨初未识鱼羹。

方回

方回　次韵仁近见和怀归五首

端能何地脱尘寰，万壑松风梦寐间。

无限三槐仍九棘，孰知东国与西山。

声名赫奕终非福，滋味悠长莫若閒。

马足车轮不到处，陶门惟有昼常关。

方回

方回　次韵仁近九日予病不出

炎凉飘忽叹如流，久客仍逢岁不秋。

高处未应堪著眼，闷中惟可独搔头。

市酤太恶难沾醉，晴色良佳竟倦游。

戏马龙山总灰灭，儿曹焉悟此身浮。

方回

方回　次韵仁近客兴二首

阅世纷如起灭沤，可须金羽较沈浮。

自知人老宜坚坐，更为春寒倦薄游。

羌蹇尚能哦楚些，仪邻不复梦唐楼。

载书归老黄山下，待唤溪翁赁半舟。

方回

方回　次韵仁近客兴二首

华年君俗隐山村，如我弥当杜筚门。

落落筋骸作老病，奄奄气息仅生存。

黄精满谷春苗嫩，丹卝藏山石溜温。

足可无求度残岁，自编诗集教儿孙。

方回

方回　次韵仁近讶约予不至

风尘矫虔称寡孤，疲甿暴骨纷痕瘏。

骤得如愿宫亭湖，鬼妾色悲充尔娱。

老夫旅庖悭薪蔬，爨仆揶揄朝连晡。

畴昔过君观异书，谇语谓为饥所驱。

前二千石出无马，徒步亦无傍人扶。

忽往倏还元不拘，休官解缚身自如。

有酒可再折简呼，索诗即恐技如鼯。

归与归与巾柴车，不用祖席歌骊驹。

青山白云落吾手，春天梦断章台柳。

方回

方回　次韵僧自文见赠四首

去思无德政，岂有吏民碑。

家乏千头橘，官羞七尺蓍。

樵蹊谈野史，茗榻和僧诗。

是事山中好，归来始得知。

方回

方回　次韵僧自文见赠四首

浪说扬州鹤，居多荐福碑。

听师无孔笛，弃我不灵蓍。

冷阅人间事，閒题物外诗。

修行真有力，肯被鬼神知。

方回

方回　次韵僧自文见赠四首

空庭风卷叶，坏庑雨淋碑。

起废须成厦，占孚预击蓍。

红楼追曩集，碧落待谁诗。

非有钩牵□，□□亦未知。

方回

方回　次韵僧自文见赠四首

莫诧横磨剑，宁为没字碑。

问花惊兔麦，赋药护羊蓍。

今我都无事，非公不作诗。

夜窗各坚坐，两地月明知。

方回

方回　次韵邵君以客名斋二首

细读来诗窥所学，忘机忍事用功深。

远同随笔洪公号，妙得吟窝邵子心。

怀抱春浓重酝酒，语言渊嘿绝弦琴。

我能容物天容我，无是无非镇似今。

方回

方回　次韵邵君以客名斋二首

我能容物天容我，容足元消地几多。

结莫逆交聊尔汝，闻无义语勿谁何。

飘零踪迹因循惯，冷淡光阴苟且过。

人世政如蚕食叶，百年谁办茧成窝。

方回

方回　次韵沈茂实小园偶书

人因雅俗分高下，同是园林兴不同。

时觉燕莺相尔汝，焉知蜂蝶有雌雄。

岂惟酒可兼诗可，常在花中与竹中。

秋老纱窗犹未换，要令深夜月华通。

方回

方回　次韵沈茂实小园偶书

秋风稉稻又尝新，续食年年肯济贫。

远学佺期响□□，近同东老致仙人。

贵公勋业一杯水，俗子面颜三斛尘。

流火授衣诵豳什，戒寒深恐雁来宾。

方回

方回　次韵受益九日

归欤岂少旧林塘，何用痡瘏陟彼冈。

白发转添吾辈老，黄花不减去年香。

每嫌佳节多风雨，犹喜炎陬缓雪霜。

典尽寒衣偿酒债，衰翁聊以醉为乡。

方回

方回　次韵受益苦雨二首

乃者黄梅近，朝朝以雨书。

将无作人鮳，孰不困河鱼。

近郡淹城郭，连村浸室庐。

何当与奇术，辟谷驾飞车。

方回

方回　次韵受益苦雨二首

甘泽关民命，随时不在多。

滴穿檐下石，烂倒水中荷。

天有凶荒岁，人无政事科。

诚心能抚字，乖气转为和。

方回

方回　次韵受益题荆浩太行山洪谷图五言

画闻与画见，巧拙不同科。

譬如未入蜀，想像图岷峨。

可以欺他人，不可欺东坡。

又如写神女，瞥然巫山阿。

宋玉一点笔，眸子横清波。

上党太行山，怀孟逾黄河。

水落天井关，长剑垂新磨。

昌黎寻李愿，借车方口过。

劈斫开崖壁，巨扁侔斧戈。

荆浩家其间，烟霞恣麾呵。

亲见胜剽闻，胸次所得多。

天亦宝此画，易世终无他。

退之太行诗，幼诵今鬓皤。

洪谷太行画，恍兮聊浩歌。

方回

方回　次韵受益喜晴二首

谁扶一轮日，与扫万重云。

水已落数尺，田犹收几分。

大钧回叶气，疏网削深文。

尔饭堪餬口，忍为梁上君。

方回

方回　次韵受益喜晴二首

高楼晓气清，钟鼓报新晴。

乍睹阳乌色，频闻喜鹊声。

纵难期上熟，差足慰深耕。

忍见民穷极，唯宜岁事成。

方回

方回　次韵受益再题荆浩山水图当是洪谷子自写所居

太行荆浩之乡里，佳处立参仍坐倚。

崖树涧石皆写真，想见今毫吮沁水。

当年自号洪谷子，画成署名细如蚁。

此岂自图其所居，屋上峰峦插天起。

栅门鸡犬锁寒林，僮马盘山暮烟紫。

高者佛寺平者川，关仝范宽焉得比。

我少学画中弃之，时到古斋漫随喜。

好古人多识古希，不意永嘉闻正始。

方回

方回　次韵送郝同知还闽二首

平生奔走遍区中，老尚流离作寓公。

合坐黄堂称太守，愿求丹剂学仙翁。

繄谁虎豹占文变，何限貂蝉出武功。

可似有心随李耳，流沙西迈过崆峒。

方回

方回　次韵送郝同知还闽二首

字画多年逼献之，高材天赋岂人为。

一枝秃笔无能敌，百尺名楼有所思。

碛马塞鸿忘旧梦，建茶闽荔富新诗。

皇天具眼终徼福，多病从来喜让夷。

方回

方回　次韵送胡教论炳文如金陵二首

子有山中田，何不力自耕。

曰予抱奇志，犯輗为此行。

于兹匏瓜系，曷若凤凰鸣。

徒步未可料，一日秉国成。

老夫察时义，不待易四营。

大物苦难运，高位防易倾。

苟且忝一命，奔走疲送迎。

乡里政自佳，归来训诸生。

方回

方回　次韵送胡教论炳文如金陵二首

治郡愧坐啸，归田服躬耕。

始觉少年误，浪作万里行。

书传极古汲，词艺争先鸣。

岂知老欲死，一事终无成。

之子初游远，物务思经营。

北望中原阔，东视长江倾。

金陵冠盖地，岂无倒屣迎。

心赏少不至，谨无负平生。

方回

方回　次韵送张文焕

廊庙端非岩壑姿，慵庵未是可慵时。

浮荣故自无心向，素抱其如有己知。

天上要途终一武，江南绝景已千诗。

欲从无祖赤松子，小待功成亦未迟。

方回

方回　次韵送张文焕

深愧衰残蒲柳姿，忽思同眺万山时。

各将谷雨崖烟写，独许溪鸥野鹭知，

两载再逢怜我老，五更不寐和公诗。

愿闻事丛如房杜，一曲清商自尉迟。

方回

方回　次韵孙元京见过言诗

骚坛争长各称兵，未卜谁欤霸业成。

欲疗左肩治谷废，合除白俗扫元轻。

屡更落落心犹壮，常恐空空气骤盈。

据险作难终未是，赖公指示轨图平。

方回

方回　次韵孙元京见过言诗

眼底惊嗟见此流，只嫌接对未云稠。

苏门逸响追长啸，湘浦余情续远游。

新息今须乘果下，襄阳谁漫钓槎头。

吾衰久矣公犹健，好控飞车跨九州。

方回

方回　次韵唐师善见寄

闻风足使鄙夫宽，家世言诗自杏坛。

万卷古书侔藏室，十年深谷隐王官。

大材益厚榝楠植，至宝终垂琬琰刊。

愧我老衰已无力，青云中道铩飞翰。

方回

方回　次韵唐师善见寄

归来数亩小园宽，风有轩棂月有坛。

总为才疏能忤俗，兼缘兴尽合休官。

空山老死知无补，往代兴亡稍欲刊。

洛下寄书藉黄石，莼鲈终恐愧张翰。

方回

方回　次韵滕君宾日

数步朱塘路匪赊，晦翁亭创自端嘉。

遥闻古屋环修竹，拟汲寒泉荐苦茶。

万镒黄金何足宝，四枝丹桂有余花。

诸孙风骨今犹别，师友渊源自一家。

方回

方回　次韵汪庭芝投赠

鱼龙仙派古来闻，南渡枢臣七世孙。

幸不幸间身且隐，玄之玄处道常尊。

惜閒剩读真书传，入静时思旧户门。

送往恤孤尚留意，亦防公议恐无恩。

方回

方回　次韵汪翔甫读予诗稿见寄二首

我诗蒯侯剑，玉具谢华装。

老矣三荒径，悠哉一瓣香。

漫垂船子钓，懒下赵州床。

忽忆高轩过，仙巾戴华阳。

方回

方回　次韵汪翔甫读予诗稿见寄二首

十年兵甲梦，投老卸戎装。

有药医诗病，无花恼梦香。

书明萤度几，簟冷竹遮床。

属与公携酒，蹉跎换岁阳。

方回

方回　次韵汪翔甫和西城吕全州见过四首

想见花间路，篮舁草草装。

叩门驯石喜，入室蠹鱼香。

蹑石苔粘屐，眠松露滴床。

焉知人世事，积甲又宜阳。

方回

方回　次韵汪翔甫和西城吕全州见过四首

闻道过从地，衣冠异俗装。

小孙迎劝酒，后院出行香。

贾客珠量斗，侯家笏满床。

未如耆旧辈，庞马隐襄阳。

方回

方回　次韵汪翔甫和西城吕全州见过四首

五鼎封君食，千金奉使装。

傥来皆外物，不朽有真香。

满酌圣贤酒，虚争上下床。

细思诸葛事，只合卧南阳。

方回

方回　次韵汪翔甫和西城吕全州见过四首

骤见累侯印，遄闻趣相装。

相期终古事，未用暂时香。

清论玉霏麈，高眠雷撼床。

前鱼又堪笑，红袖泣龙阳。

方回

方回　次韵汪以南归途见寄

身轻更觉马蹄轻，倦听昕堂讲鼓声。

示病早能效摩诘，赋归真复继渊明。

食租近郭膏腴足，卜筑依山爽垲成。

疾寄新诗似怜我，弃田捐宅不聊生。

方回

方回　次韵汪以南閒居漫吟十首

恭惟天地心，物物息相禅。

诗人卜丰年，生意寓雪霰。

彼但言其消，譬梦幻泡电。

痴悯狙公赋，忿斥过国战。

焉知往圣作，视世岂邮传。

向明赞化育，司牧必南面。

寸丹对上穹，退以学自练。

至其出为物，过暍忍不扇。

吾目故未瞽，此道若有见。

自养非所养，焉敢事荒燕。

方回

方回　次韵汪以南閒居漫吟十首

渴心望古人，无井可不凿。

但勤驽马驾，定胜屠门嚼。

长怀谪仙翁，英爽谢冥漠。

兹山肯神游，曷日旌{旗其换童}落。

惚恍琴高鱼，飘摇子晋鹤。

空余泣鬼诗，光燄耿如昨。

升天人有分，换骨岂无药。

舐鼎化鸡石，此语君勿噱。

读书三万卷，太白亦可学。

方回

方回　次韵汪以南閒居漫吟十首

采芑采于田，采芹采于水。

岂弟君子心，作人岂异此。

神农昔尝药，志在起人死。

百圣一乐育，亦如尝药然。

医国得一士，亿万性命悬。

诡诞王母桃，幻虚太华莲。

孰为返魂草，足扶天地颠。

嗟嗟燕昭王，海上求神仙。

不务长尔国，徒欲长尔年。

方回

方回　次韵汪以南閒居漫吟十首

何人不骸骨，龙蚁共一朽。

圣贤独不死，天若顾之厚。

太昊初画卦，迄周兴井柳。

经制斯大备，中坠赖鱼叟。

立言栋纲常，万古绝夷丑。

荀扬犹微疵，晚出揭韩斗。

力御异端侮，圣门俨先后。

未学能臻兹，身泯誉常有。

方回

方回　次韵汪以南閒居漫吟十首

晋季有诗人，忽如古伯夷。

其人果为谁，请读渊明诗。

同时颜谢流，望风悉披靡。

东阡西陌间，黍稷何薿薿。

烹葵酌浊醪，世味世复美。

百万呼卢公，枉为寄奴死。

漫仕心未安，托辞避邮史。

自挽何谓亡，宇宙与终始。

眷言尘缨客，试问沧浪水。

方回

方回　次韵汪以南閒居漫吟十首

夏葵时丹卉，秋菊培金蕤。

曷不蓻菽粟，犹足疗调饥。

曰予心不然，求饱何党之。

倾日与傲霜，志定节不移。

怀古睇此物，聊足慰我思。

不见恩泽侯，崇侈事台池。

失势一蹉跌，书堂荆棘滋。

岂复有绯紫，走趋列宾墀。

小圃异金谷，应无坠楼悲。

方回

方回　次韵汪以南閒居漫吟十首

占易用九六，初爻变乾坤。

时当退且慎，复命归厥根。

浑天日夜转，中星异旦昏。

北辰俨不动，帝居华盖尊。

于人是为心，君子严操存。

肯受外物汩，澡扰摇精魂。

皇泽甦旱暵，时雨翻天盆。

敢不效微力，先后风雷奔。

方回

方回　次韵汪以南閒居漫吟十首

九关守虎豹，崇墉方言言。

馁也自其分，秉耒耕荒原。

江左瑜盖辈，岂必贤虞翻。

汤网无厄羽，文治无困麟。

一物有疾痛，圣王视犹身。

如何杏坛上，鸣鼓攻门人。

材有善不善，大匠严选揄。

所以获麟笔，有秋斯有春。

方回

方回　次韵汪以南閒居漫吟十首

鱼龙古仙翁，诸人赖私淑。

五教绍虞敷，六艺极周郁。

邦侯绝相知，异君大雅姿。

胡欲撤皋比，不愿为人师。

老我羽已铩，栖此鹪鹩枝。

君当上青云，阿阁巢长离。

方回

方回　次韵汪以南閒居漫吟十首

亿劫日月曜，万古河江流。

惟有人寿短，况不皆白头。

石火仅微吐，草露已遽收。

下士惑齐物，祖述逍遥游。

说梦悔蚁国，悟空惊蜃楼。

实路我异是，鑽仰师尼丘。

志学至从心，绝笔于春秋。

相鲁故匪泰，厄陈初佑忧。

比彭十不一，聘辙半九州。

中道叹不行，尝欲乘桴浮。

颜子夭穷巷，季路戕凶矛。

是亦各有命，岂伊圣门羞。

人生敬闻道，寒饥胜王侯。

修身以俟死，言行无悔尤。

寄语夜读子，继晷崇膏油。

方回

方回　次韵汪以南教授美康使君新政因及贱迹四首

吾州今岁得儒臣，坐镇浮浇力万钧。

月榭风台寻古迹，烟畦雨陇劳遗民。

长庚往往诗无敌，子美云云笔有神。

老懒未遑致三请，低回只欲老垂纶。

方回

方回　次韵汪以南教授美康使君新政因及贱迹四首

溃蚁狂澜拔地来，日多事变少人才。

鼎钟古篆盲谁识，布素轻缣拙易裁。

夷甫风流空自命，子山词赋有余哀。

邦侯博雅难酬对，且向筵前覆酒杯。

方回

方回　次韵汪以南教授美康使君新政因及贱迹四首

汉廷久已推三杰，鲁国弱难致两生。

云雨蛟龙真有势，风霜草木易无情。

小迟玉玺徵黄霸，定许青门老邵平。

勇据皋比作歌颂，依稀駉駜似难赓。

方回

方回　次韵汪以南教授美康使君新政因及贱迹四首

石壁峰前旧泮林，新培槐市绿成阴。

川流决溃终归海，木德回环会守心。

夷轨得朋殊未艾，长谣怀感抑何深。

矧伊色笑逢民则，好续当年躥躥吟。

方回

方回　次韵王君偕子同来访

愧子初来坞路赊，曾微酒旨与肴嘉。

答诗辄便拈拈笔，接话才能供淡茶。

膝上佳儿如玉雪，山中雪事几风花。

良畴世世勤菑播，终待明时遇宅家。

方回

方回　次韵王俊甫山长九日登乌聊二首

山色初明小雨开，可容无地拓襟怀。

荒寒试与登临去，奇崛能随感慨来。

何限诗愁关世故，终凭烂醉了生涯。

风流二谢犹堪恨，俯首刘郎戏马台。

方回

方回　次韵王俊甫山长九日登乌聊二首

江边危阜俯江皋，去马来牛细若毛。

古道向来元寂寂，俗流何处不滔滔。

漫拈老笔雕空阔，径命芳樽洗郁陶。

天地年年有遥落，悲秋端谢楚人骚。

方回

方回　次韵王起宗勉为高子明绘松岩图

松下客携琴，岩中人读书。

声气相应求，妙写人画图。

洒落真意趣，冷淡閒工夫。

体中脱不佳，明窗时自娱。

谁方策龙骧，万里{薾艹换竹}云衢。

卿自用卿法，未用轻贤愚。

方回

方回　次韵文蔚约梅上人来访

惭非限客郑当时，猥荷高人不见遗。

顿悟可能参佛理，淡交谁是喜僧诗。

过从未许泥行数，属和多因险韵迟。

彼此缄滕各收拾，他年开卷两相知。

方回

方回　次韵吴僧魁一山十绝

百结袈裟破唐帽，子为何物我为谁。

敦知各有直钩钓，解出珊瑚海底枝。

方回

方回　次韵吴僧魁一山十绝

天河泻水洗心君，瞎眼能观聩亦闻。

不是唐皇迎佛骨，大颠焉得见韩文。

方回

方回　次韵吴僧魁一山十绝

潘江陆海一笑唾，暂借禅衣隐此身。

坡谷两翁合为一，座间始可着斯人。

方回

方回　次韵吴僧魁一山十绝

七十三回生一阳，子年未半升我堂。

筠溪牧潜即汝是，一系驴橛须耐霜。

方回

方回　次韵吴僧魁一山十绝

筠溪四十三岁殀，师弟与兄传夜衣。

国手棋高更有着，百年政恐疾于飞。

方回

方回　次韵吴僧魁一山十绝

已学故学天隐说，多因误剃镜中头。

戏拈当日颜良案，两足何堪踏两舟。

方回

方回　次韵吴僧魁一山十绝

长安应制住红楼，浪惹玄都紫陌愁。

天目有山无捷径，落花莫放出溪流。

方回

方回　次韵吴僧魁一山十绝

隋朝桧下访仙真，五十年前夜榻身。

至道宫前天目顶，羡公去作卧云人。

方回

方回　次韵吴僧魁一山十绝

东南衲子密如云，何限参寥与惠勤。

泉下欧苏今不作，伽佗只夜乱纷纷。

方回

方回　次韵吴僧魁一山十绝

高安僧宝姚圆至，盐水谁其成酱冰。

莫为猢狲打筋斗，回头不记读书灯。

方回

方回　次韵鲜于伯几秋怀长句

逾燕涉漠将十霜，西风满眼榆林黄。

时逢北客话围场，鞍马意气犹扬扬。

骆驼红乳蒲萄酒，袒割一醉千百觞。

君今病店卧南方，掉头不顾尚书郎。

紫阳山人饿欲死，江湖一壑秋田伤。

哀歌相和意惨怆，夜视宇宙何茫茫。

方回

方回　次韵鲜于伯几秋怀古体

斯人晚始识，浪走天下半。

既将戟为髯，更用田作面。

大材异拱把，劲翮谢笼绊。

去年主糟丘，稍厌盆盎乱。

忸怩较毫里，踊跃凌汗漫。

今年灶产蛙，田里足咨怨。

民穷如受围，合遣老将援。

医王殊不灵，瘧鬼未即窜。

卧念为鱼者，厄运孰与逭。

羸马驻刍秣，稚子且葵苋。

大似周南留，宁有东平恋。

或报御史除，摇首亦弗愿。

点勘篆籀古，掇拾简编断。

秋雨吟斋灯，夜月邻砧练。

一醉洗抑郁，岂无爱酒伴。

蠖屈未可欺，鹏抟讵能算。

方回

方回　次韵象山书院山长汪德载垂访

古学非如进士场，渊乎深处海难量。

善藏未用争饴利，中立悬知异狷狂。

度远出寒公案在，渐修顿悟话头长。

公□与我评兹事，一洗人间粉黛妆。

方回

方回　次韵谢曹之才见赠

崦嵫苒苒迫斜晖，梦断铭功十二旂。

邻曲过从穿不借，故乡书问寄当归。

因穷敢向中途悔，小隐无令始愿违。

万境皆空心已死，沾泥落絮肯重飞。

方回

方回　次韵谢董君读予诗稿

少年客洛走缁尘，自倚诗才敌万人。

岳耸河奔争气势，霜严月郎借精神。

镜中颜床惊非昔，笔底工夫苦不新。

辜负桐江好山水，花开叶落十秋春。

方回

方回　次韵谢董君读予诗稿

宇宙茫茫战马尘，中原文献不无人。

诗裁彩笔天公妒，书拥青灯夜气神。

簁雨簸风六月冷，磔云裂雾千峰新。

何当君病早勿药，共倒松阴百瓮春。

方回

方回　次韵谢洞霄俞仲囦

卷舒来卷彻初终，物象惟君指呼中。

夜鹤一声醒閴寂，晚霞千变绘虚空。

市朝往事惊阳焰，林壑幽居胜阆风。

如许高流吾未识，半生湖海浪萍蓬。

方回

方回　次韵谢遁翁吴山长孔昭三首

笔追古作未云赊，正始遗音到永嘉。

谏列合骑沙苑马，从臣宜赐壑源茶。

吟边彭泽先生柳，梦里长安进士花。

不朽故知非爵位，文章海内旧名家。

方回

方回　次韵谢遁翁吴山长孔昭三首

乾淳一老去非赊，里社游谈亦孔嘉。

仙驭不还缑氏鹤，禅机空说赵州茶。

神农为我先尝药，迦叶谁今又笑花。

欲向君侯问端的，流风应谢鲁东家。

方回

方回　次韵谢遁翁吴山长孔昭三首

降原陟巘敢嫌赊，风物元从僻处嘉。

晴日缓行果下马，春山初试雨前茶。

野桥潇洒泉如雪，石壁巉岩藓自花。

剩欲移居此中住，便依诗老作邻家。

方回

方回　次韵谢河内张明府来访

此老良高谊，能来问故侯。

人清严濑水，家住沁园州。

兀坐元无事，閒谈幸少留。

重逢定何日，归梦在瓜畴。

方回

方回　次韵谢胡子游学二首

瞻紫阳山日仰高，此翁暮景亦云劳。

一爻变卦逢初遁，万古哀心寄续骚。

倬彼大贤犹蠖屈，矧予小技仅蝉号。

竹林书在吾能读，不厌千遧更百遭。

方回

方回　次韵谢胡子游学二首

泮宫分席佐邦侯，免使诗人讽不求。

九转定应能点铁，一泓何可着吞舟。

稍知今是山林晚，独奈吾衰岁月流。

径欲为君赋招隐，朝簪窃恐未容抽。

方回

方回　次韵谢黎制干

寿垂登八十，落笔尚凌云。

阅世千帆过，观人一鉴分。

黑知须未梁，红觉貌如醺。

勿谓先生老，非熊或遇文。

方回

方回　次韵谢李寅之鄂渚见寄

龙沙象徼各行役，汉树江云频寄诗。

政尔一天心不隔，其好两地梦相思。

投簪得谢今无事，命驾寻盟会有时。

未爱镜湖矜敕赐，更能宣室对神釐。

方回

方回　次韵谢李寅之鄂渚见寄

叩户惊传千里使，开缄快睹七言诗。

古希年迫公犹健，不仕风高我所思。

儿大知书聊慰意，家贪食粥亦随时。

迩来稍喜休兵革，赛社秋场醊祭釐。

方回

方回　次韵谢吕君见寄二首

弱冠清修更老成，诗来重　°故人情。

向曾屡共阿戎语，今乃新闻侯喜声。

材大君当为杞梓，哭微吾仅比瓶罂。

平生吟社雕零尽，合许忘年友与盟。

方回

方回　次韵谢吕君见寄二首

鄂城未至客湓城，谁识惓惓欲见情。

端肯寄书凭雁足，遥知求友认莺声。

论心政愿投胶漆，临路良难渡水罌。

江海一生今老矣，待来重结岁寒盟。

方回

方回　次韵谢平心胡祠监见惠生日五首

晚生何敢跳前贤，夫子宫墙赐及肩。

忆枉朝车十官宅，喜成邻舍万山巅。

尚堪湖学生徒齿，恰少汾阳考第年。

想得囊中有仙诀，形容枯槁但神全。

方回

方回　次韵谢平心胡祠监见惠生日五首

五朝遗老冠时贤，家祭犹无掩豆肩。

文采春花洛阳苑，精神秋隼华峰巅。

难兄共对三千字，晚境今开九十年。

富贵朱门百杂碎，先生归卧故庐全。

方回

方回　次韵谢平心胡祠监见惠生日五首

势途勇退似差贤，焉用鸿门切盾肩。

早赐輼輬埋厚夜，宁扶楖栗走荒巅。

泥龟不羡鹍鹏路，粪菌徒输栝柏年。

我谓是身如尺璧，深藏短褐庶能全。

方回

方回　次韵谢平心胡祠监见惠生日五首

酒可吾中孰圣贤，定开愁眼耸吟肩。

共怜雪鬓双垂叟，时到花屏万仞巅。

暂借松阴消永日，敢求药诀觊长年。

风惊尘愕奔车跌，醒者苍黄醉者全。

方回

方回　次韵谢平心胡祠监见惠生日五首

风追电逐角材贤，我独从公息担肩。

野旷杖藜临绝景，山寒采梠度层巅。

淡汤煮饭身无病，小秤收租岁有年。

臭橐腐仓死兵火，何如清节保生全。

方回

方回　次韵谢王君

妙年富才藻，亹亹迫渊云。

逸势波澜阔，神功混沌分。

百为争细故，一笑付微醺。

天地江河在，终垂万古文。







卷84

方回

方回　次韵谢魏公辅二首

之子如天马，终归十二闲。

相期作名士，不厌坐穷山。

师席抠趋际，亲庭定省间。

鹤仙门户冷，今喜一珠还。

方回

方回　次韵谢魏公辅二首

男儿初嗜学，如日晓行天。

意气无余子，诗书有夙缘。

果能知此道，深欲候吾船。

梦寐心常在，孤灯可不传。

方回

方回　次韵谢吴太初

落笔谁云古意赊，四灵何得擅东嘉。

跨鸾未所吴刚桂，对鹤频烹魏野茶。

商略春词犀堕雪，留连夜酌烛生花。

如君三世工文墨，江左于今有几家。

方回

方回　次韵谢夏自然见寄四首

与子俱逢掖，寒瓢共碧流。

歙今全似鲁，睦亦盛于邹。

竹屋南溪外，风帆古渡头。

相寻欠相遇，遄复堕音邮。

方回

方回　次韵谢夏自然见寄四首

门人浮小艇，不比旧专城。

自愧频来往，何烦数送迎。

病身缘畏饮，去路似贪程。

别后君诗进，他时定有名。

方回

方回　次韵谢夏自然见寄四首

通经闻大道，余事始为诗。

初或无人识，终须有己知。

真能深造否，孰谓晚成迟。

小袖朱弦手，何忧乏子期。

方回

方回　次韵谢夏自然见寄四首

士气兼文脉，湮微复几年。

浅肤专徇俗，高亢类谈禅。

春动霆声起，云开月体全。

古人方册在，达者以心传。

方回

方回　次韵谢徐赞府

越燠燕寒万里赊，相逢重接话言嘉。

乘车君不轻予笠，缺酒吾惟啜子菜。

斯立官衔清似水，叔原乐府丽于花。

内交傥许如元白，各赋春深二十家。

方回

方回　次韵谢严养晦酒边说易

四正为奇偶四隅，旧窥七七古河图。

易虽未画元知有，极果何形孰识无。

方寸天开通造化，半生夜坐下工夫。

老衰多学精专少，病体抠趋但要扶。

方回

方回　次韵谢余知郡和予识山会饮韵

衣冠奇古旧儒风，湖海襟期臭味同。

七字不妨容我和，一樽酒欠与君中。

春光是处饶生意，山色何曾碍太穿。

九叠云屏三笑路，何当偕访虎溪翁。

方回

方回　次韵谢俞山长见赠

年衰才尽懒挥毫，定有移文责鲁皋。

学到紫阳今欲绝，诗如清老子能高。

栖迟矮屋官犹冷，傲睨芳樽气自豪。

试遣俚音辱聪听，未应堪比郁轮袍。

方回

方回　次韵谢喻岩叟

妙年璧水播英辞，半世闻声鬓未丝。

赐姓远从梁武日，家风复见喻凫诗。

九霄空阔飞胜势，万卷纵横讲授师。

重到庐山亦何喜，喜君知我我君知。

方回

方回　次韵谢喻岩叟读予近作二首

观君于势利，如箒扫丝窠。

阅世云翻雨，持心济贯河。

端居冠必整，閒赋砚频磨。

我岂无新作，何堪对雅歌。

方回

方回　次韵谢喻岩叟读予近作二首

鬓须全是雪，政坐癖於诗。

老不谋丹穴，贫犹泥墨池。

今年逢旅卦，何日赋归辞。

得句求君廖，时容诣讲帷。

方回

方回　次韵谢周兄见访

弱壮之间几辈流，不凡已与老成侔。

笔端可挽千钧弩，胸次如登百尺楼。

良木政须资长养，芳兰未厌□□□。

□□衰晚不闻道，幸早专心似奕秋。

方回

方回　次韵休宁程君圉来访君先公伯祥，秋崖先生之至交也。乙卯冬同饮于

秋崖劲笔敌黄陈，贽卷当年许望尘。

十载江湖春雁断，万山烟雨石羊新。

余生敢忘尊前话，先正曾同席上宾。

今日相逢两家子，可无努力继前人。

方回

方回　次韵徐容斋赠丘通甫

绝如山谷赠初君，奇绝新诗妙绝文。

斥逐三彭精异术，破除二竖奏元勋。

千茎白雪难重少，一匕玄霜幸见分。

可惜向来缺参请，按摩搬运漫辛勤。

方回

方回　次韵徐赞府蜚英八首

长官行县课农书，耕叟治田贾趁虚。

上到岭头望应喜，人烟今密旧时疏。

方回

方回　次韵徐赞府蜚英八首

高低田水入溪流，溪岸閒横野渡舟。

麦饭家家甑中有，永无犊佩起山头。

方回

方回　次韵徐赞府蜚英八首

树形万怪石千奇，我亦曾行亦有诗。

焉得一官如长吏，出郊长是看山时。

方回

方回　次韵徐赞府蜚英八首

悬崖复岭间冈坡，如此天边远碧何。

谁道此中曾得句，道傍老树阅人多。

方回

方回　次韵徐赞府蜚英八首

骑入州城出县城，不须人送不须迎。

连峰峻岭崎岖极，政自胸中掌样平。

方回

方回　次韵徐赞府蜚英八首

摩拊惸嫠达下情，领州作县总书生。

清诗要自清心出，比自新安水更清。

方回

方回　次韵徐赞府蜚英八首

屏除呵殿少人知，随马囊诗更有谁。

五百不来村落静，自然生齿似螽斯。

方回

方回　次韵徐赞府蜚英八首

老农持底报君公，十日甘霖五日风。

夜静山中看天象，福星偏许照江东。

方回

方回　次韵徐子英读予所抄赵章泉诗

陈隋余习尚尘飞，可乏诗坛白羽挥。

凡物晚成华者实，如吾素论是耶非。

三生不堕扬州梦，一笑应知佛祖机。

苦不若人亦余事，真源向上更深微。

方回

方回　次韵徐子英江楼二首

虚器浮名蜃结楼，潮痕才落水添舟。

医工药不关生死，詹尹蓍宁究咎休。

华盖天临批凤诰，长杨日侍射熊侯。

是人有命皆能致，终许难凭智力求。

次韵徐子英江楼二首

娱老曾微燕子楼，谋生又欠木奴洲。

不无造物司行止，岂与齐民系戚休。

幸际乾龙亨庶物，故希晋马锡康侯。

妙龄今日如公等，声气方当叶应求。

方回

方回　次韵许大初见赠二首

相逢未觉道途难，把酒论诗数夕间。

磊落胸襟开古谊，从容色笑借和颜。

长年役役鱼千里，末俗悠悠虎九关。

赖是同乡复同味，一寒如此遽春还。

方回

方回　次韵许大初见赠二首

风灯雪屋话艰难，各喜诗成咳唾间。

早幸渊骞同阙里，终当园季隐商山。

草玄执戟空投阁，枕曲参军善闭关。

只恐傍人足嘲讶，如泥烂醉不知还。

方回

方回　次韵许瑞石送邵容斋见寄

款段余生谢伏波，咏归心事竟云何。

藕花又趁榴花发，诗债仍兼酒债多。

击壤先生黄色论，卖薪老子翠微歌。

吾侪胸次元相似，谁道金章胜钓蓑。

方回

方回　次韵雪后

檐澌余滴溅风櫺，三日晴犹剩半庭。

足使蝗蝻俱屏迹，未妨莺燕尚潜形。

调盐冻字难为墨，透瓦炊烟渐放青。

共笑爱梅痴老子，夜深温水换铜瓶。

方回

方回　次韵阎学士靖轩赠受益山居二首

十里方诸影绿鬟，空蒙潋滟一窗间。

天河不洗读书眼，未可同君上此山。

方回

方回　次韵阎学士靖轩赠受益山居二首

八月涛江五月湖，画图一见粟生肤。

君家奄有两奇观，更觉天真胜画图。

方回

方回　次韵俞好问庆予七十

固穷早类从心孔，懒读今如便腹边。

时制堪惊小戴记，初筵敢拟卫公篇。

云何此老偏令寿，其或斯文遂有传。

见一庵前碧溪在，花瓢归饮许仙泉。

方回

方回　次韵俞如问旅思送之游松江

芰制荷纫未絮衣，溪船信宿自堪归。

倚门尚尔嗟行役，抱瓮元来久息机。

江阔天遥鸿雁断，日斜岁暮稻梁稀。

芋炉有地煨风雪，骨肉团栾夜共围。

方回

方回　次韵元煇中秋雨

良辰合与一樽酬，有酒无朋也自愁。

万事只堪花老眼，一年又过雨中秋。

鸣砧处处凄邻巷，击檄相望起戍楼。

更着乱蛩环独榻，平生天地付神游。

方回

方回　次韵元煇昨游

藕花茭叶忽明眼，此地聊乘解愠风。

无酒尚堪翻作有，苍颜终不变为红。

虚声浪漫盈天下，急景奔腾过日中。

万事可容着心力，迩来诗句亦匆匆。

方回

方回　次韵袁提学题皇甫真人清虚庵二首

清地虚天渺何许，芒鞋未往意先飞。

山中叱石初平隐，月下吹笙子晋归。

不死真人千劫在，无垠浊世一尘微。

何当日燕丹池水，长共寒猿啸月霏。

方回

方回　次韵袁提学题皇甫真人清虚庵二首

犹忆清虚下云汉，转头劫堑已灰飞。

三山恍惚惊鳌动，千岁凄凉望鹤归。

风度羡君仙骨莹，年华迫我世缘微。

岂无道侣歌招隐，许脱红尘卧碧霏。

方回

方回　次韵赠仇二近

如池之酒如林肉，不与寒士作厦屋。

马畜弥山金满堂，此但可以骇愚俗。

得时引类上云霄，失势举族填沟渎。

曾不若仇翁方叟两穷交，相与坦荡忘边幅。

知我无钱借书令我典，至今市井小儿相指目。

嗟今之人我未识，可鲁阳虎宋华督。

屈心抑志谅未能，及物济人非不欲。

古人胸次一相知，刘文叔忘其腹，

严子陵忘其足。后之君子若自求福，

考槃遁肥远匪辱。檀道济号为万里之长城，

何似陶元亮醉卧一篱菊。危途所至太行坂，

深坑莫测沃焦谷。我将归老紫阳山，

尚恐乌大夫之马币聘温生洛之南，聘石生洛之北。

方回

方回　次韵赠道士汪庭芝二首

鸤鸠不遇岂非天，斗谷于菟亦偶全。

中野履霜宁怨命，通宵煮石且随缘。

此身幸是无还有，所学当令后胜前。

肯复杏坛闻木铎，可能蓬岛问风船。

方回

方回　次韵赠道士汪庭芝二首

七叶衣冠尺五天，赤眉兵起竟谁全。

备尝庶孽流离□，□会仙直接引缘。

身世万端艰苦后，家门十载变更前。

操持正要看帆柂，勿便夸为到岸船。

方回

方回　次韵赠上饶郑圣予沂

郑里茶山乃诗祖，继之章涧两泉吟。

端能捷疾追芳躅，当复幽冥入苦心。

力到光前还绝后，事殊思古定伤今。

儿啼可止有新样，黄叶元来不是金。

方回

方回　次韵赠吴羽士月湖大椿

万事平生大道杯，恍然曾过望乡台。

荣华外物毛端细，飘忽阳神顶上回。

罗殿堪思蛮峤瘴，郁仪永谢劫池灰。

何□乞我刀圭剂，同见蟠桃几度开。

方回

方回　次韵赠赵岂卿吟啸公之孙乃父亦能诗

大门祖父昔闻声，交臂差池恨晚生。

欲与万山修郡志，谁能三世擅诗名。

故知龙颔无鱼目，更觉松心异舜英。

字稳句圆经几炼，定应九转已丹成。

方回

方回　次韵张耕道喜雨见怀兼呈赵宾昫

疲氓多菜色，去守乏棠阴。

属虑千峰旱，俄闻六月霖。

面滩船欲涩，茗务井还深。

香润回瓜圃，声酣起蔗林。

炎官初恣肆，道暍稍侵寻。

畏日方焦野，油云忽冒岑。

此凉甦万病，厥价倍千金。

解郡虽逾岁，留家尚至今。

田登欣火贱，屋老惧书淋。

遥念儿衣醭，兼虞妇灶沈。

凄清传古调，忧闷豁烦襟。

拭汗紕練帨，搔头断玉簪。

却思穿石罅，共坐听泉音。

韭脆鲜鳞缕，梅芳煮醖斟。

一江同照影，两地隔论心。

疑雪佳公子，输君日对吟。

方回

方回　次韵张鹏飞三绝

舐犊区区笑老牛，阿瞒焉恤一杨彪。

英雄误理大床话，卖药惟应学伯休。

方回

方回　次韵张鹏飞三绝

酒箴酒颂日夜读，后喜伯伦前子云。

浪说平生三万卷，一言无用总虚文。

方回

方回　次韵张鹏飞三绝

雪天人品最高者，蓑笠江干一钓竿。

才有侍儿焉识此，党晖陶谷总酸寒。

方回

方回　次韵张师道庆予七十

斋沐披来卷，焚香道主臣。

误蒙玉堂老，垂顾草庐人。

帝所闻韶奏，朝廷掌制纶。

属请长孺告，肯逐子云贫。

公伫登翘馆，吾惟钓富春。

骨将埋冢墓，心敢望陶钧。

百岁倒七指，万形归一尘。

庄生真浪语，岂有八千椿。

方回

方回　次韵张文焕慵庵万山堂即事二首

张侯诗思涌如泉，吟榻横陈翠麓巅。

十雨五风今乐国，千村万落几人烟。

赏心眺览知何算，转首音尘竟弗传。

句勒口碑天共远，不虚佳月佐觥船。

方回

方回　次韵张文焕慵庵万山堂即事二首

新晴钟鼓暮楼台，人与清空两不埃。

日已顿无宣子畏，云应全为退之开。

夜凉河汉牛初渡，秋爽关山雁欲来。

好向丰年作张主，未须松鼎煮丹胎。

方回

方回　次韵张慵庵观予奕棋

与牧豬奴可不同，嗟予老矣尚心童。

戏拈玉子鸣飞雹，良喜青裾驻织葱。

浪设机关何所益，仅存边角未为雄。

小鬟有着能相恕，冷被傍人笑此翁。

方回

方回　次韵张慵庵立秋有怀

西风一叶未为稠，积雨寒添客思秋。

试以物情观燕垒。可无心事寄菟裘。

砚何堪办三钱水，竹岂能逾十稔楼。

真是先生有归兴，不应如我雪盈头。

方回

方回　次韵张慵庵言别就送

屡陪幽话探玄关，虚往无何已实还。

远眺每穷千里外，佳吟时见一联间。

致身霄汉名方起，回首林泉意欲閒。

闻说姑溪卜新筑，会须容访郭青山。

方回

方回　次韵张中白元日

瓣香清晓肃冠绅，户外遥山展翠颦。

瘦影自怜耽醉叟，欢声何限喜晴人。

匆匆节序梅花老，袞袞尘埃世事新。

自有天来至今日，不知芳草几番春。

方回

方回　次韵张仲实读予近稿

平生穷到骨，不受世人怜。

肠倒三江洗，诗凭万口镌。

旂常无可纪，衣钵尚堪传。

今日如斯者，输君独妙年。

方回

方回　次韵张仲实见赠

久縻官务费爬梳，一旦投閒得自如。

紫绶金章已高阁，青鞋布袜是安车。

漫郎心事诗能说，散圣禅流发未除。

物我重轻中了了，可能秤象待苍舒。

方回

方回　次韵张仲实岁晚

老穷胜夭达，敢惜岁时迁。

食玉多忧死，披簑且醉眠。

西湖非昔者，南雪尚春前。

稍足陶瓶粟，诸公不用怜。

方回

方回　次韵赵宾暘见寄长句

百忧攻心成白首，不少自宽死已久。

我初作郡犹未贫，□□比□□□□。

方回

方回　次韵赵达夫过访

无限溪山画不如，特寻花竹到贫居。

相迎具茗凉堂上，独肯冲泥苦雨余。

伐病政思翻素问，论诗徒觉过黄初。

脱然百脉俱甦醒，药饵登已可疏。

方回

方回　次韵赵达夫问疾

烦君遣信问何如，霖雨无人叩陋居。

孰信着绵当夏半，自惊伏枕已旬余。

百年未办书传后，一壑犹欣服返初。

处约得衰更多病，从今誓与酒杯疏。

方回

方回　次韵赵朴翁赴衍圣公峄山书之招

邹鲁相望击柝间，亦颜谁许独晞颜。

同源泗水别溯水，接壤峄山连泰山。

万山元勋辟杨墨，一时浮论主雍环。

七篇事业君能讲，男子临岐泪肯潸。

方回

方回　次韵赵云中饮呈孟君复二首

旧业田荒百顷莱，眉头长与醉怀开。

春愁忍共金钗诀，夜禁偏嫌玉漏催。

聚散有情都是梦，古今无物不成灰。

何时再觅狭邪路，白骨谁非塌井苔。

方回

方回　次韵赵云中饮呈孟君复二首

可遨昆阆步瀛莱，只爱鑽腮笑靥开。

暮雨朝云元易散，昏钟晓鼓故相催。

身如病鹤犹遗骨，心似焦桐亦未灰。

纵使吾曹不排闼，不应门阈上苍苔。

方回

方回　次韵芝田上人子虚二首

年长山僧五十秋，每携诗卷过吾楼。

老衰英妙心相似，灵隐亭前水不流。

方回

方回　次韵芝田上人子虚二首

为问葛藤禅律论，口箝舌结更无言。

何如了办眼前事，且说诗家不二门。

方回

方回　次韵志归十首

远望舒长啸，幽踚发永叹。

能诗今不少，得句古云难。

涉世颠毛白，希贤寸腑丹。

他乡仍故国，何处可求安。

方回

方回　次韵志归十首

老不任时栋，穷犹宅士乡。

端能甘澹泊，未觉厌荒凉。

古井深泉冷，閒庭异草香。

田翁来问字，略为说偏傍。

方回

方回　次韵志归十首

痴与狂皆有，贫兼病亦应。

屡尝三斗醋，不梦一条冰。

买药凭船贾，分茶谢家僧。

短衣射猛虎，老矣竟无能。

方回

方回　次韵志归十首

还家五月初，倏忽又旬余。

凉剂医羸马，尘编磔蠹鱼。

小迟延客饮，作急报儿书。

歙睦频来往，何时永定居。

方回

方回　次韵志归十首

添竹复添花，清阴一倍加。

病身思灼艾，暑节近浮瓜。

晚景今如许，初心岂有他。

甘贫仍守拙，肯羡五侯家。

方回

方回　次韵志归十首

解语莺能巧，交飞蝶许狂。

苔纹深碧毯，榴靥竞红妆。

粗已成幽圃，犹当筑小堂。

未妨无暑药，熟水紫苏香。

方回

方回　次韵志归十首

楸局堪谁对，铜壶拟共投。

高轩能坐致，浊酒岂难谋。

林鸟供歌吹，园蔬当馔羞。

谓无忧不可，聊以此消忧。

方回

方回　次韵志归十首

谯国资深入，彭门纳晚成。

至今为癖习，自幼有常程。

朽老宁孤瘦，飞扬勿剽轻。

悬知千载士，肯竞一时名。

方回

方回　次韵志归十首

书盍多多读，诗须细细评。

后生才染指，半道遽寒盟。

直取珊瑚出，宁争熠燿明。

伯牙弦已绝，举世喜筝声。

方回

方回　次韵志归十首

近城一耕叟，仅有使牛能。

人似愚偏寿，家由俭故兴。

不知求仕宦，未省结交朋。

笑我儒冠误，今如退院僧。

方回

方回　次张鹏飞解官旧韵

聚敛臣应愧直臣，暂閒身似胜官身。

险夷异路良难测，进退忘怀直任真。

万国山河封域广，九天日月照临新。

乌台凤沼登耆旧，屈指如公几正人。

方回

方回　村女

青荷叶伞茜裙红，随母归宁省外翁。

莫笑梳装未京样，兵余犹见太平风。

方回

方回　村咱有呼予老朝奉者

真公真相自难诬，非相非公亦好谀。

谁忽谓予老朝奉，心知不是赝称呼。

方回

方回　存心具饮

朝雨复暮雨，暑气日已微。

凉轩水□爽，幽坐延秋晖。

孤抱无一惬，前事有百非。

可读书本少，能言士尤稀。

积倦蠹帙翻。久辍犀柄挥。

吾儿忽具饮，山茹姜葖肥。

青慈古茗器，十觞联若飞。

此生老且死，所幸岁不饥。

似闻吴中潦，米价良足唏。

东游岂不快，何如且言归。

一醉未易得，家贫今典衣。

典衣亦常事，冥心甘息机。

方回

方回　大北早行

重雾须髯湿，深林草树香。

山中人未起，马上晓偏凉。

晴屋悬新麦，寒田莳晚身。

近来兵事息，烟火渐微茫。

方回

方回　大风寒微晴

穷旅宽愁思，严寒作淡晴。

终须开日色，何可欠风声。

地白犹含冻，天青渐放明。

吴门稍和暖，应有故人迎。

方回

方回　大浪滩步至东馆

瞬息阅一纪，作郡初此来。

小城虽寂寞，尚复具舆台。

患难偶未死，覂乏良可咍。

夜泊大浪滩，沽酒登崔嵬。

随我别无物，但有双破鞋。

破鞋足徒步，何必车中栖。

质明日尚凉，行行高峰西。

秋暑草不露，脚胫黏灰埃。

破屋一小憩，老妪若见哀。

万事岂可测，熙怡付刘谐。

方回

方回　大雪泊平望买酒戏书

天若不产绵，世多冻死民。

世若不酿酒，亦复愁杀人。

冻面无人色，泊舟下塘侧。

绵衣既云薄，酒亦何可得。

妙绝少陵句，舟重欲无闻。

袖手复缩脚，意张思一醺。

试一问篙工，酒自此间有。

奈何泥滑滑，寸步未易取。

不恨衣绵少，但愁无酒钱。

能将钱致酒，即似衣添绵。

忍冻至于此，犹喜肆嘲弄。

此雪遂大作，不冻复谁冻。

方回

方回　大雪出三桥寓桥

冻雀愁鸢噤不哗，漫天浩瀚逐风斜。

映楼横过三千丈，接屋平铺十万家。

静夜有窗皆贮月，寒空无树不开花。

诗成欲捻冰须断，聊举深杯答岁华。

方回

方回　大雪约程以忠不至次日以诗问之

御寒时著火文武，等醉岂拘杯圣贤。

土润春应萌有日，尘清野更洁於天。

谁呵冻笔诗能画，独上高岗意欲仙。

剩有篱根未消处，试裒枯簊取茶煎。

方回

方回　大衍易吟四十首

卦下观一彖，卦中求六爻。

今人仅知此，着眼未为高。

方回

方回　大衍易吟四十首

太极元无极，先天异后天。

今人不识此，读易岂其然。

方回

方回　大衍易吟四十首

谓今三画卦，不自偶奇生。

便指三为八，徒功口舌争。

方回

方回　大衍易吟四十首

乾坤用九六，义例析为三。

朱子申欧说，开编请细探。

方回

方回　大衍易吟四十首

阳爻极六位，进退贵因时。

德则何忧亢，神而不可知。

方回

方回　大衍易吟四十首

六阴升已极，坤下战乎乾。

建亥阳生处，居然复卦前。

方回

方回　大衍易吟四十首

用九不为首，阳画位屯初。

百八十五变，刚爻可舍诸。

方回

方回　大衍易吟四十首

十年女乃字，守节以胜情。

凡诸卦用六，观兹利永贞。

方回

方回　大衍易吟四十首

屯初康险难，蒙上觉昏童。

开辟乾坤后，君师大有功。

方回

方回　大衍易吟四十首

德盛时逢险，乾刚坎在前。

谚云姑少待，乐饮岂徒然。

方回

方回　大衍易吟四十首

讼吉观西伯，师中验太公。

得人师不战，反已讼无终。

方回

方回　大衍易吟四十首

小畜过无坎，胡为以雨云。

互观藏兑泽，止水亦兴云。

方回

方回　大衍易吟四十首

履若蹈虎尾，五刚亨厥躬。

乾三独柔变，是以哸人凶。

方回

方回　大衍易吟四十首

盛夏靡草死，岁寒松柏贞。

泰须防陂复，否有大人亨。

方回

方回　大衍易吟四十首

大有同人盛，离柔寓戒辞。

无威斯近弱，不广即为私。

方回

方回　大衍易吟四十首

谦卑六位得，豫乐四爻非。

庄敬与安肆，冥冥祸福几。

方回

方回　大衍易吟四十首

泰变即为蛊，否变仅为随。

元佑绍圣事，至今心骨悲。

方回

方回　大衍易吟四十首

俯下知临吉，其如仰观何。

相孚不待荐，一盥已为多。

方回

方回　大衍易吟四十首

离明用狱四，噬嗑贲旅丰。

中孚夹离卦，两画玩虚中。

方回

方回　大衍易吟四十首

剥三与复四，皆处五阴中。

自拔弃其类，吾推道是从。

方回

方回　大衍易吟四十首

仁道成已极，体元乾长人。

独休不远复，当且学回仁。

方回

方回　大衍易吟四十首

午月至子复，书云七日来。

六日七分说，观天何隘哉。

方回

方回　大衍易吟四十首

无妄均所与，大畜患不多。

性岂无知者，心如未尽何。

方回

方回　大衍易吟四十首

艮上戒舌驷，震初羞指鼋。

细观颐内外，口是祸之门。

方回

方回　大衍易吟四十首

大过本末弱，厄运逢瞒奴。

文举有死耳，渊明其归乎。

方回

方回　大衍易吟四十首

习坎德天险，重离文日新。

明内始照外，亨心方发身。

方回

方回　大衍易吟四十首

咸取男下女，恒言妇事夫。

始感终当□，君臣其谨诸。

方回

方回　大衍易吟四十首

姤阴进不已，吾遁其奚言。

阳壮过于泰，口虞羝触藩。

方回

方回　大衍易吟四十首

夜暗勿遽戚，昼光无疾行。

自昭惟进德，用晦岂伤明。

方回

方回　大衍易吟四十首

一女卦反对，不同而后同。

始知天下事，苟合最为凶。

方回

方回　大衍易吟四十首

在险惟反己，出险即及人。

让夷急病者，蹇解二忠臣。

方回

方回　大衍易吟四十首

损其不善者，惟善则益之。

自然获天佑，可受十朋龟。

方回

方回　大衍易吟四十首

五王复唐祚，不杀武三思。

苋陆察爻义，惜哉张柬之。

方回

方回　大衍易吟四十首

六籍火未熄，龙兴芒磝云。

呼韩朝渭上，已纳王政君。

方回

方回　大衍易吟四十首

原筮而后比，无疑方可升。

不食匪井患，有言奚困亨。

方回

方回　大衍易吟四十首

震动对艮止，革故继鼎新。

饮啐随时义，天机信屈伸。

方回

方回　大衍易吟四十首

屡厄未济旅，难逢既济丰。

巽谦能自降，蹇困讵为穷。

方回

方回　大衍易吟四十首

易乃一量秤，铢铢分重轻。

百千亿万事，义理是权衡。

方回

方回　大衍易吟四十首

全卦定凶吉，逐爻殊否臧。

顷刻有变易，纵横无典常。

方回

方回　大衍易吟四十首

凶人凶其吉，吉人吉其凶。

曳轮能自信，揲策勿求通。

方回

方回　代次韵闻砧

谁家秋夜捣衣声，遥忆良人在戍营。

野宿貔貅天一角，树移乌鹊月三更。

怨怀想像闺中切，逸韵悠扬枕上清。

砧杵催成岁迟暮，换时亦觉壮心惊。

方回

方回　戴帅初赋道人萧了空坐逝出神事借韵

漆园老子蝶魂飞，缑氏仙人鹤驭归。

往事何凭烟漠漠，余生几度雪霏霏。

早容身厕三千列，偶许年过七十稀。

籍湜叛韩吾岂敢，平生不惯食言肥。

方回

方回　丹青歌赠王春阳用其神丹歌韵

世上若无钟子期，破琴勿为俗子嗤。

人间亦有王昭君，奈何众女嫉蛾眉。

我粗能诗子能画，笔力岂不山可移。

希声绝色识者少，妾妇嗃嗃仍嘻嘻。

宣和画史我尝读，山水王诜并郭熙。

儋州秃翁早题品，元佑文章众首推。

坡诗一句不收拾，熙丰孽党遗群儿。

大坡小坡俱写竹，黜不登载无一枝。

河东颛征领节度，贼贵时实筹兵帷。

谓此昏椓亦善画，缪取人主玉色怡。

画之是非且不辨，国势竟随阉宦痿。

花光墨梅方盛行，乃坐山谷屏斥为。

简斋五诗动万乘，此等佳作亦弃之。

五日十日一水石，王宰见赏杜拾遗。

如许名手无其名，可谓世衰人才衰。

简不肯破菜不泼，朝士闳籍涂粉脂。

青城北辕五马渡，正邪稍稍分荼饴。

万事尽如画谱意，焉得炎正不中微。

雪苏黄冤尚伊洛，始觉七政齐衡玑。

锦囊玉轴锁御府，径与宗祏同灰飞。

米元章史论稍公，遗物太仓存一稊。

子能画，亦能诗。

众人不识不必疑，相逢但当醉如泥。

方回

方回　丹阳道中大雪

轻船摇兀涕垂颐，我见人船更谓奇。

琐细穿篷仍急舞，迷漫渡水故斜吹。

孤村茅屋炊烟绝，匹马毡衫冻仆随。

此是老夫有声画，丹阳道上雪天诗。

方回

方回　丹阳苦寒再赋

冻雪犹凝滞，阴风欲怒号。

树梢栖鸟堕，船底积冰胶。

孰匪焦先室，谁能范叔袍。

竟无沾醉策，足与苦寒鏖。

方回

方回　淡竹岭农家

茅坞石巉岩，无云亦有岚。

纸材槌稚竹。泉笕穴枯杉。

跣足何曾袜，趙肩或不衫。

邻家石茶磨，妇借自能担。

方回

方回　道山座主先生平章吕公挽歌辞五首

一门真将相，天地间生之。

表海太公望，封王郭子仪。

□□堪袭阃，跨灶早持麾。

福寿完终始，人□□□□。

方回

方回　道山座主先生平章吕公挽歌辞五首

乃公同此老，两柱共擎天。

初作二千石，才生十九年。

汉阳□最大，岭外帅何缘。

极恨湖滨相，奸臣喜弄权。

方回

方回　道山座主先生平章吕公挽歌辞五首

□公三十岁，死守汉阳城。

焉得江陵阃，能支鄂渚兵。

椿庭才不起，槐府已无情。

最恨木绵鬼，乾坤一掷轻。

方回

方回　道山座主先生平章吕公挽歌辞五首

昔仆叨名第，繄谁极作成。

首捐登仕诰，误掇别闱□。

□□人皆喜，权臣独不平。

可怜身欲死，无以报平生。

方回

方回　道山座主先生平章吕公挽歌辞五首

大别登秋兴，南楼望战尘。

兴亡元有数，生死不无神。

将相名千古，儿孙近百人。

生灵活亿万，报岂止公身。

方回

方回　得存心书诉贫

务得终多惧，图全敢叹穷。

懒能争口腹，差觉负儿童。

客久丛咨怨，年衰绝变通。

云台少冯衍，未必尽人雄。

方回

方回　得老

方腴前臑与同甘，茄瓠朝朝满菜篮。

万马昔从行漠北，一蓑今得老江南。

将军夜度弹筝峡，处士秋栖挂篰岩。

予夺喜嗔两堪笑，暮三何必胜朝三。

方回

方回　登高临大江

客思忽不乐，登高临大江。

风湍睇遥席，云岫思幽窗。

淮蒌昔未茁，庐瀑今已淙。

我本休官人，曷为栖是邦。

中肠有所思，所思渺天末。

戎徼融古雪，波浪日以阔。

西从巴硖下，南与洞庭合。

身无黄鹄翅，九疑不可越。

宿负子钱急，岁收南亩稀。

儿女望我还，岂不歌式微。

仿佛汉阳树，突兀吴王矶。

佳音或跫然，未忍轻言归。

邻墙善蓍翁，盍往决咎吉。

鬼神素所昧，忠信讵云忒。

聚粮别里门，业已掉臂出。

小俟麦风凉，马蹄患不疾。

方回

方回　登上竺兴福寺新阁五首

狮子峰高侧见巅，怒飞危欲堕檐前。

千松万竹阑干畔，瘦骨秋寒似雪天。

方回

方回　登上竺兴福寺新阁五首

面面峰峦杰阁新，好山借我倚栏身。

商量壁记留名易，未是题诗第一人。

方回

方回　登上竺兴福寺新阁五首

跳过西湖万万重，半天蓬鬓洗松风。

自惭不得留终日，又向船中入市中。

方回

方回　登上竺兴福寺新阁五首

乳窦峰前路不穷，穿林逾岭浙江通。

紫阳山雨钓台月，消得潮头几信风。

方回

方回　登上竺兴福寺新阁五首

燕蛰蜂{外广内音}菊始开，秋凉入骨病堆貀。

吟僧欲约山中宿，后夜须携絮被来。

方回

方回　登屋东山作

我生篾拘束，萍梗堕游宦。

迟暮齿发落，归来岁已晏。

□□一纪前，罢官避谗讪。

故人为买地，诛茅偃岩涧。

忍饥苦不坚，浪出蹈忧患。

缪遭千骑拥，云贵阅万甲擐。

亦尝排九阊，稍纳小臣谏。

途穷事已去，运尽泪空潸。

狼虎瓷吞噬，鬼蜮肆亵嫚。

岂料全性命，复此莳葵苋。

坏屋如敝衣，随意补破绽。

北檐者马槽，南墙葺羊栈。

东山一何高，癖习喜登{左间右见}。

荒蹊乏耘丁，褰裳现{俊亻换骨}骭。

百谷锁密雾，秋阳和除铲。

聚落草树分，耕畲冈陂间。

凄其寒事迫，天意欲过雁。

蕴隆兹可虑，旨蓄焉所办。

曰予本窭士，枯淡少小惯。

但恐涸辙鱼，生望绝罩汕。

赀用傥粗给，终老寄衰慢。

不然弃去之，七泽钓葭{上艹下乱}。

蛟龙无定宅，麒麟不受豢。

眯目埃堁儿，孰能判真赝。

方回

方回　登秀山至半而还有怀宾昫

拥书终日汗如浆，试上崔嵬觅晚凉。

忽喜孤烟支拄杖，偶逢平石寘绳床。

十年世事头须白，六月江城草树苍。

莫尽山颠且山半，待携诗友共清觞。

方回

方回　典秀山宅半

半宅分僚友，门开别向西。

送书人未识，归舍犬犹疑。

老喜吟窝窄，廉从典价低。

余山兼剩沼，亦足杖吾藜。

方回

方回　店绐叹

均为横目民，贤否天壤异。

苟怀长者心，必徇君子义。

道途分两岐，书木立标识。

行人免颠迷，岂不亦一惠。

大泽陷项王，亡楚固天意。

奈何效田父，动以绐为智。

军旅比骚动，所至迟迁避。

有屋空无人，有人门亦闭。

隔篱缪云云，前有佳店肆。

荒榛狼虎间，日暮竟无诣。

嘻其孰使然，险薄乃至是。

试尝评往册，匪敢立怪议。

友或失之初，绝交宜早计。

临危乃卖之，吾终罪郦寄。

呜呼今之人，此辈殆满世。

方回

方回　丁亥生日纪事五首

千世谋生百念捐，穷空肯复受人怜。

九还未悟长生诀，七袠初开本命年。

寡欲自来甘淡薄，忘机时或放狂颠。

归舟已办赍粮绝，犹欲经营买鹤钱。

方回

方回　丁亥生日纪事五首

山路访僧规已定，晓楼闻雨事还非。

今年生日无人识，几度儿曹望我归。

清茗半瓯浮雪乳，古香一剂炷烟霏。

割牲酾酒贫难办，只待天晴浣虱衣。

方回

方回　丁亥生日纪事五首

我生之日忆我父，痛甚少游眠古藤。

忍见金汤今堕甑，劣容诗礼尚传灯。

策名作郡了无益。罔利肥家终不能。

决定归欤守先墓，种瓜聊得似东陵。

方回

方回　丁亥生日纪事五首

先君俊誉早飚驰，晚落蛮陬祸事奇。

六十年前生子日，三千里外忆亲时。

霍光擅汉人皆恐，侯景归梁国欲危。

埋骨瘴烟抱冤愤，蓬莱水浅定前知。

方回

方回　丁亥生日纪事五首

杯酒谁欤可共挥，残年心事转多违。

颇闻铜柱征蛮急，孰念葵丘遏籴非。

典质衣裳今已尽，留连舟楫可无归。

故园堪共吾儿灌，政恐淫霖岁亦饥。

方回

方回　丁亥十一月初八日南至二首

閒客何庸早起忙，高眠懒复问云祥。

宦情不作葭灰动，吟笔宁争绣线长。

逆旅四年逢此节，徒行六间日吾乡。

冲风踏雪须归去，荠菜肥甜白酒香。

方回

方回　丁亥十一月初八日南至二首

涉险骑危一纪强，四惊阳复寓钱塘。

山深黟歙生涯薄，水溢苏湖岁事荒。

暂遣归宁怜小婢，尚迟绝少抚诸郎。

官壶岂似无灰酒，有客携来亦尽觞。

方回

方回　丁亥元日二首

元日如常日，閒人更老人。

后杯真寿酒，便服胜朝绅。

何物称三品，今朝过六旬。

候门怜稚子，莫放杏梢春。

方回

方回　丁亥元日二首

孰不闻钟起，吾犹拥褐眠。

家人分两地，客邸跨三年。

果蓏思携幼，粢盛忆祀先。

故山归去好，当及挂灯前。

方回

方回　丁桥晓行

苕水无声镜面光，渔家孤艇泊中央。

十幅生绡谁画得，一轮斜月一篷霜。

方回

方回　丁戊行

丁日释奠集儒士，戊日赛社髈农民。

四海干戈万事革，独此仿佛殷周因。

古礼仅存吏治落，农极憔悴儒尤贫。

章甫行市笑骂众，夫须服田科敛频。

今年五月大霖雨，旧谷已□新□□。

精凿有之敢靳价，万钱不得五斗陈。

青衿生徒□困馁，白首父老空嚬呻。

仲秋甲子雨益甚，山怀河溢阴逾旬。

庭酹坛献想草草，瘠牲酸酒羞明神。

一旦警急盗贼起，生聚未保明年春。

钱塘儿女长市井，书灯耕耒两不亲。

但知佚乐逐浮末，岂料离乱遭风尘。

丁戊二祭实素昧，竞诧潮过天凉新。

肯念道傍横死人，芙蓉金菊迎佳辰。

方回

方回　丁酉生日二首

今年五月冷非常，拥袖无聊一老尫。

应俗但宜司马好，全生不必次公狂。

绛人甲子差相近，皇考庚寅暗自伤。

病酒客楼听泥屐，愁边更用雨淋浪。

方回

方回　丁酉生日二首

未甦残醉茗频煨，夙荷诸公载酒来。

照镜所存唯雪鬓，典衣已尽况银杯。

色婴单豹偶然耳，带索启期焉怨哉。

弱水元无三万里，此心安处是蓬莱。

方回

方回　丁酉元日年七十一

晚节诗如白乐天，每逢元日有新篇。

九胪唱第今三纪，七袠开端又一年。

风雪五年怜过马，儿孙百指望归船。

老身穷健无烦恼，犹倚文章卖酒钱。

扶胥湾口铁山头，汗漫空为万里游。

一第仅如晁济北，万诗堪继陆严州。

可用老扶灵寿杖，也曾亲到结邻楼。

余生无所求于世，今世何人识故侯。

方回

方回　东晋魏收选《元魏书》，目东晋为僭，晋宋以下为岛夷，世称秽史，

刘琨劝进岂无闻，王猛临终亦有云。

秽史汝能诬正统，老伧谁实蓋余分。

山阴禊事流觞帖，彭泽归来植杖文。

二物万年终不泯，可能草木张吾军。

方回

方回　东坡真迹

欧苏一代两文忠，赖是滁阳起醉翁。

谁欲儋州杀坡老，靖康战血鼓腥风。

方回

方回　东山庙

灵迹从来擅胜游，兹山亦复甲吾州。

杉腰一殿悬金屋，云脚千家耸画楼。

钟鼓邻僧新院宇，桑麻平世旧田畴。

乾坤大数谁能问，生者聊存死即休。

方回

方回　读方处士墓志挽诗题其后阎集贤承旨文赵翰直书傅学士序

瑰文宝翰勒坚珉，薤露诸篇序更新。

凤阁鸾台三学士，羊裘鱼钓一诗人。

登金竞奋凌云笔，埋玉如瞻垫雨巾。

逢掖的过二千石，九原不死气如神。

方回

方回　读放翁诗作

放翁六十二，起家守严陵。

三稔即只召，礼闱直青绫。

虚翁四十九，外补当兵兴。

七稔始受代，万死脱怨憎。

放翁□□豪，决起天池鹏。

短章异大篇，往往蛟龙腾。

虚翁亦嗜诗，瘦骨枯崚嶒。

欲和郡中作，百冗嗟弗能。

曩读剑南集，几夜挑孤灯。

今兹一再读，愤气填我膺。

公昔承平日，从容泥轼凭。

啸咏遍泉石，醉乐多宾朋。

而我值变故，祸患来相作。

钤须意少暇，晓夕惟战兢。

拙稿千取百，秋暮号蝉蝇。

仰望子陆子，绝意天阶升。

忽梦一老仙，电眸齿如冰。

手执玉如意，坐控琴高鲮。

指麾若讲授，揖我谓我譯。

大道有坛阶，所□□级登。

汝年故未耄，亢健侔霜鹰。

乞汝九万笺，但勤攻剡藤。

异日大罗天，后车许汝乘。

西风萧萧凉，桐江碧澄澄。

祠诀隐丹崖，古刻刓苍棱。

万重云雾间，往问南山僧。

方回

方回　读旅闷诗再赋

身心喜自如，贲趾出无车。

官职休停后，田园废荡余。

宁从若敖馁，不奉子公书。

折槛今烟草，朱云气未舒。

方回

方回　读孟君复赠岳仲远诗勉赋呈二公子

维岳兵穆王，复讎议不合。

老桧卖中原，神龙困蚁{左口右替}。

维孟忠襄公，缓兵策弗纳。

清之三京师，万众死者{三十集中}。

憸党梗国论，孰与噬而嗑。

世事可流涕，循至虞不腊。

秦郑两奸驵，百年棺已阖。

骨朽遗臭在，厥后极茸阘。

岳氏家几传，阳羡溪山市。

故书三万卷，金石烂模搨。

孟氏神童孙，卜宅占苕霅。

诗声鸾凤鸣，众作扫蛙蛤。

猗欤先王公，百战动摧拉。

身在国庶几，心与天响答。

造物报勋裔，纵未黄其合。

各各神仙姿，不受尘土杂。

臭味崇芝兰，情谊笃鹣鲽。

着我珠玉间，鬓蓬愧衰飒。

冷话暗灯火，清宴倒壶榼。

时凭城边楼，同望湖外塔。

二豪马蹄花，春堤厌蹴踏。

而我枯如僧，山肩一破衲。

未甘脱儒冠，萧寺求挂搭。

终不望汉廷，安车聘申盖。

顾独喜结交，勿疑朋簪盍。

同道脗漆胶，开诚去栀蜡。

将相棨戟门，六辔驾群軜。

七十返初服，无复韍{左韦右末}{左韦右合}。

岂其珠履中，不许青鞋靸。

方回

方回　读孟信州和方亨道六月雨时当雪天改为欲作雪先作雨次韵

十月墐户入室处。东作丰登未可期，

南方瘴疠已堪御。去年雪不及腊间，

霜天桃杏敷红颜。今年夏竟无冰卖，

富屋钱谩堆如山。秋来数郡融风烈，

万舍烟灰千屋拆。骄阳失性化为霖，

鞭蛟笞龙精髓竭。救火救水不少閒，

民生下土何其难。此时早降六花瑞，

时寒休徵犹可还。雁低楼外彤云起，

万里北风开爽气。雨声一变为霰声，

霰效前驱雪踵至。古称民以食为天，

天欲饱民殊易然，但恐燮理无真贤。

果能燮理得真贤，岂不一白二白三。

方回

方回　读书遇难字

痴癖好冥搜，忘忧亦解愁。

划逢难字窘，遍取韵书求。

忠恕闻何博，昌朝辨亦优。

孚尹能进业，燠林勿包羞。

方回

方回　读四明尊尧集

大道行天如日月，群儿簸弄竟何如。

自悲责沈曾为学，安得尊尧更有书。

义胆轮囷千古在，神州攻战百年余。

诬辞逆像今俱已，犹恐忠贤恨未祛。

方回

方回　读素问十六首

昼夜雨不止，旬余复旬余。

垢衣裹弊絮，念已朱夏初。

逆旅何可处，出门但泥涂。

属时乏美酒，积闷无由除。

翻阅故箧中，偶得黄帝书。

维昔世未季，曰土牧田驹。

五运今未测，飘骤将焉如。

大谷十二俞，孰砭斯民瘉。

方回

方回　读素问十六首

真人古不死，变形能登天。

圣人乃其亚，在宥亦长年。

尧舜寿逾百，犹若膋腊然。

后世妄庸子，多欲求神仙。

方回

方回　读素问十六首

上古僦贷季，色脉通神明。

人处禽兽间，于物澹无情。

针石有不用，祝由足移精。

世降尚毒药，一误百祸生。

方回

方回　读素问十六首

煌煌金兰室，历历玉版文。

伏羲之所为，传逮轩辕君。

妙测天人际，岂徒针药云。

予实有左癖，此岂非三坟。

方回

方回　读素问十六首

素问虽医书，读之患不精。

大可用人国，小亦可用兵。

行所胜不胜，逆从决死生。

勿待阴阳间，关格不相营。

方回

方回　读素问十六首

反治非反治，缪刺岂缪刺。

不同将无同，不异所以异。

寒热故殊途，左右肯易位。

圣贤善用权，初不失经意。

方回

方回　读素问十六首

窭人冒杀气，感寒多两伤。

贵者不其然，所患由高粱。

美石能发{疗了换真}，芳草能发狂。

喜怒不中节，邂逅身亦亡。

方回

方回　读素问十六首

方隅各有四，明堂朝八风。

圣人以治世，不受外邪攻。

方士祠太一，贵神分九宫。

祸福初不验，徒用欺盲聋。

方回

方回　读素问十六首

病人有谷气，面黄无不瘳。

黄不欲太明，如缟裹栝楼。

相工摭绪余，喜色占眉头。

得非许负术，亦从岐伯求。

方回

方回　读素问十六首

尝富后乃贫，其病名失精。

尝贵后忽贱，病又名脱营。

区区得丧间，性命系死生。

不有穷愁者，著书如虞卿。

方回

方回　读素问十六首

故贵或脱势，封君有败伤。

良医所不治，其人神已亡。

秦汉以至今，此事纷披猖。

失侯可种瓜，奈何失国王。

方回

方回　读素问十六首

凡火以水沃，无不立销灭。

龙火行雨中，沃水乃愈烈。

甚者则从之，不以寒治热。

后主先所因，神圣有祠诀。

方回

方回　读素问十六首

三阴与三阳，应天之六气。

五行加相火，于地分六位。

羲画箕子畴，恐亦出此意。

汉儒灾异学，可择但勿泥。

方回

方回　读素问十六首

用针取工巧，用药称圣神。

伯高不尽言，极艺未易臻。

针法今鲜传，甚于药杀人。

与落庸医手，寡欲全其身。

方回

方回　读素问十六首

鬼臾区所陈，太始天元册。

后世言阴阳，胥于此焉出。

九星首天蓬，遁甲云古术。

要是秦汉间，良医所祖述。

方回

方回　读素问十六首

三品别贵贱，四制寄奇偶。

主病则用之，上药或弗取。

得士寒畯可，量才世胄否。

豕苓鸡壅言，吾亦闻庄叟。

方回

方回　读太原王氏家记二首

卧冰公相旧家声，纪载铿锵乐九成。

大姓江山同久远，雄文日月竞光明，

双亲强健跻高寿。两纪休閒致盛名，

冠豸澄清聊一出，万钟千驷未为荣。

方回

方回　读太原王氏家记二首

中原表表日星垂，积善传家泗水湄。

一瓣心香邹国庙，八分手笔峄山碑。

检身粹行言相应，报国精忠孝可移。

千万人中无一二，庭闱偕老及期颐。

方回

方回　读陶集爱其致意于菊者八因作八首　八曰松菊犹存

种松今世见松老，种菊常年见菊开。

十一月霜花欲槁，巾车岂可更迟回。

方回

方回　读陶集爱其致意于菊者八因作八首　二曰空服五华

金英足可换君骨，绿醑宁当腐我肠。

空服九华无九酝，帝乡何似醉为乡。

方回

方回　读陶集爱其致意于菊者八因作八首　六曰采菊东篱下悠然见南山

采采东篱亦易寻，悠然见处孰知心。

心曾目送飞鸿否，谁不能近叔夜琴。

方回

方回　读陶集爱其致意于菊者八因作八首　七曰秋菊有佳色裛露掇其英

饮酒成诗二十篇，诗成多在菊花边。

秋英掇取枝头露，想见朝趄起卯前。

方回

方回　读陶集爱其致意于菊者八因作八首　三曰菊为制颓龄

自性不随黄落去，始能为尔制颓龄。

涪翁具眼曾拈出，我为重吟换鬼听。

方回

方回　读陶集爱其致意于菊者八因作八首　四曰尘爵耻虚罍寒华徒自荣

杯空无酒非瓶耻，耻在虚罍敢怨嗟。

想见此翁不憔悴，天寒犹自有荣花。

方回

方回　读陶集爱其致意于菊者八因作八首　五曰芳菊开林耀青松冠岩列怀此

人间红叶去无踪，膏沐谁为百草容。

霜杰同时谥贞秀，抗衡惟许老蟠龙。

方回

方回　读陶集爱其致意于菊者八因作八首　一曰秋菊盈园而持醪靡由

陶公爱菊满园秋，甚欲持醪竟靡由。

世事重华那复尔，无钱更觉少陵愁。

方回

方回　读魏鹤山先生渠阳集五首

登门四十九年多，细读公书百遍过。

今岁摘抄靖州作，遁翁堪配不传轲。

方回

方回　读魏鹤山先生渠阳集五首

濂翁传到紫阳朱，复见嘉端此大儒。

一论道原一原道，他求伦拟汉唐无。

方回

方回　读魏鹤山先生渠阳集五首

汉唐台阁画功臣，何似宣尼从祀人。

欲绘两贤继张吕，临邛魏老建安真。

方回

方回　读魏鹤山先生渠阳集五首

投荒弥远凶徒炽，出督清之狡计行。

得柄欺君例如此，国亡徒剩正人名。

方回

方回　读魏鹤山先生渠阳集五首

瀛登湘渡偶皆同，一了乾坤此两翁。

前后身吾虽未信，俱遭权孽肆奸凶。

方回

方回　读宣枢南山朱公遗集二首

疽根蟠阃内，命也可由人。

蜀雪犹坚壁，江风已震邻。

功名拘气数，文字见精神。

仰药临危日，何曾爱此身。

方回

方回　读宣枢南山朱公遗集二首

廿年前一见，池口卸帆亭。

老子髯初雪，门生鬓未星。

汉衰诸葛死，楚恨屈原醒。

恻怆观遗集，犹欣有宁馨。

方回

方回　读子游近诗复次前韵二首

射至于侯又中侯，盍求诸己勿人求。

欲升海底珊瑚树，不藉沙边舴艋舟。

急要瑳磨删俚语，可容藻鉴徇常流。

端能过我论兹事，一听盆缫轧轧抽。

方回

方回　读子游近诗复次前韵二首

江湖流辈互相高，刻楮搏沙漫自劳。

孰肯剖肠湔垢滓，始能落笔近风骚。

通疏障碍河东注，剔抉幽微鬼夜号。

汉魏以来数人耳，曲须和寡始为遭。

方回

方回　独立

午窗睡起懒衣裳，独立楼头数过航。

苔藓瓦连苍晕古，梧桐桅覆绿阴凉。

北来话旧玉堂雨，西望怀人白笔霜。

方回

方回　独游塘头五首

纳谒心全懒，紬书眼倍昏。

偶思行药圃，独往叩柴门。

湿岸凫梳羽，颓塍枣露根。

元来好诗句，只在数家村。

方回

方回　独游塘头五首

诗必城这外，胡为不出城。

渐逢人少处，初听水流声。

异卉栀香酽，纤梢笋粉明。

是中亦堪隐，浪出误平生。

方回

方回　独游塘头五首

蒲藕上塘种，养鱼于下塘。

积泥春粪树，储水岁浇秧。

未藉知章敕，堪浮逸少觞。

扫松须憩此，系马古垂杨。

方回

方回　独游塘头五首

密树窥青果，方塘数绿荷。

久晴田水细，向晚野烟多。

兀坐几忘起，成诗费屡哦。

归鞍犹觉早，再欲叩烟萝。

方回

方回　独游塘头五首

雊雉古原侧，归牛荒潦滨。

炊烟已昏野，花气更留人。

剩欲培幽筑，端容买近邻。

向来惟有梦，今此岂非真。

方回

方回　独酌有感

破窗枯叶共秋声，寒近贫人共喜晴。

守道故知终有命，感时焉得便无情。

今年浙右全伤水，何日天涯尽寝兵。

闻道街头卖黄雀，且须沽酒作南烹。

方回

方回　断河酒楼得花字落字二首

忽此四十载，弱冠来京华。

缪乘朝士马，偶驾刺史车。

谤墨满褚笥，战血腥干铘。

良喜返初服，草屩牧羜豭。

曷乃浪复出，头雪眼已花。

市人幸不识，徒步趋酒家。

惊倒道上客，高楼何欢哗。

醉卧忘解衣，巷瓯朝鸣茶。

方回

方回　断河酒楼得花字落字二首

六客三老翁，范张雅善谑。

逆耳两能受，傍观殊错愕。

当其未醉时，容言极温恪。

美俗夸英多，玄理探敷落。

罚{左酉右光}弗少恕，谈锋遂相斫。

傥非德将之，岂不咎狂药。

红尘玄都观，玉树临春阁。

此感独慨予，默然引深酌。

方回

方回　断酒半月余

毒手遭风伯，危机伏醉乡。

不成摩诘

，未悔次公狂。

饮器质钱尽，酤垆添价昂。

酒徒容改事，瓦碗茗芽香。

方回

方回　断桥西人家三首

无数菰蒲间藕花，万丝垂柳曳风斜。

竹篱茅舍浑如画，最爱桥西第一家。

方回

方回　断桥西人家三首

主人傥不粗能吟，辜负湖天水竹林。

我若移家来此住，诗人无数日相寻。

方回

方回　断桥西人家三首

望极苏堤欲尽头，丛篁老柳水天秋。

船中遥看家家好，却恐君来住亦愁。

方回

方回　遁翁赐诗不已复次韵二首

登畿稍借隙阴赊，告后谋猷岂不嘉。

未断周妻及何肉，已忘党酒与陶茶。

病躯度日惟凭药，秃鬓经春不识花。

赖有公诗满归橐，定成多宝骇贫家。

方回

方回　遁翁赐诗不已复次韵二首

极知旅琐酒难赊，亦欠鱼如丙穴嘉。

稍向市工求旧砚，更从山户觅新茶。

芙蓉欲度崔嵬岭，芍药犹余烂漫花。

但恐归途别怀恶，时须回首故人家。

方回

方回　二色桃花

阮郎溪上醉腮融，蓦忽深红又浅红。

料得金闺描绣样，一花成换几针茸。

方回

方回　二十八日残雪不消怀旧

老眼今犹见雪明，几番绝景慰生平。

三高祠畔吴江棹，百战军前鄂汉城。

颠沛艰难垂欲死，登临慷慨谩多情。

骆驼乳紫青貂暖，老矣无由再玉京。

方回

方回　二十九日岁除

六十年前幼学儿，端平明日改嘉熙。

黟川亡妹来归日，歙陇先君改葬时。

学问文章成画饼，科名官爵着饶棋。

细思未觉家声坠，能忍穷人不是痴。

方回

方回　二十七日又大雪凡半月

茂林枯树总模糊，半月檐声乍有无。

天鼓北风神转王，地穷南海瘴全苏。

战鼙戍角夜烽火，旅棹征鞍朝道途。

辛苦一生亦奇绝，暮年犹许画寒炉。

方回

方回　二十三日大雪弥甚

压船塞户路迷迷，絮帽毡衣马缓驱。

一夜遽然三尺许，万家欢谓几年照。

美观顿觉湖山改，生意潜回草木枯。

面贱米平来岁事，饥民谁与续朝晡。

方回

方回　二十三日天气绝佳西军还二十四日东如绩溪

独会绿阴下，追思秋日春。

眠蚕方放大，早麦欲尝新。

岂意贼生贼，忍闻人食人。

何时兵遂解，纵遣上城民。

方回

方回　二十五日庚辰连作暴雨即霁

昨日占天色，心知有异同。

甫能湖水绿，不合晓霞红。

龙挟滂沱过，蝇惊霹难雳。

斯须即开霁，共快楚台风。

方回

方回　二十一甲子晴

昨日大风声，今朝甲子晴。

整襟衣顿爽，开匣镜偏明。

早就鲸鲵筑，终全燕雀成。

清和旧时节，新面入山城。

方回

方回　二月三十日

酒病专欺老，诗材苦欠新。

客窗庐阜雨，故圃洛花香。

岁支江声急，家人夜梦频。

遥知扫松处，笋茗正芳辛。

方回

方回　二月十六日夜独酌思归四首

閒忆山中一片云，归欤莫待草风薰。

老身岂可为形役，俗语何堪著耳闻。

乍醉乍醒终郁郁，孰非孰是几纷纷。

颠寒踣饿男儿事，已办渊明自祭文。

方回

方回　二月十六日夜独酌思归四首

聊复埋身黡蘖昏，倘来倘去肯销魂。

瓦犹幸有三间屋，绢可全无二丈褌。

壮士笑谈跻将相，寒儒衰老误儿孙。

社公雨作春灯暗，独尽花前酒一樽。

方回

方回　二月十六日夜独酌思归四首

不谢车尘觅饷偎，前行后指亦危哉。

一贫牵绊似绳缚，百怪攻攒如箭来。

自倚此中惟拙直，未知何故每惊猜。

是尧非桀俱尘土，且可深杯更浅杯。

方回

方回　二月十六日夜独酌思归四首

楼前春水欲生蛙，楼上无眠夜忆家。

官道靴鸣知有雨，故溪船去好移花。

耆年极荷神只借，直性难禁世俗哗。

便可真归不须梦，烂烹新笋煮新茶。

方回

方回　二月十七日偕宾昫市饮二首

误著儒冠玷甲科，休官重到旧沙河。

未妨缓步微行好，犹恐傍观窃议多。

我辈相逢唯酒可，桃花如许奈春何。

雪儿人物今难得，一曲离骚醉自歌。

方回

方回　二月十七日偕宾昫市饮二首

无官岂畏犯金科，饮量真能海纳河。

人老自于春色淡，花开最恨雨声多。

向来伴侣今都尽，乃后光阴复几何。

更挈残樽趋曲巷，小姬摘阮和燕歌。

方回

方回　二月十五日赵君实南山别墅俟主客俱不至

篱落梅残野菜青，田间閒看鹤梳翎。

主人不到客且去，细雨南山暗画屏。

方回

方回　二月十五晚吴江二亲携酒

今日山城好事新，客来夸说齿生津。

喜晴郊外多游女，归暮溪边尽醉人。

鲜笋紫泥开玉版，嘉鱼碧柳贯金鳞。

一壶就请衰翁饮，亦与花朝报答春。

方回

方回　二月十一日晓发龙山风顺

繁华销歇市朝空，此地何堪着固穷。

久似坎蛙居井底，忽如野鹤出笼中。

宿酲夜解催花雨，归棹春乘上水风。

及得清明到家否，新芽茶绿牡丹红。

方回

方回　二月朔大雪已五日三首

侵寻半月是花朝，大雪漫天五日飘。

腊月如春众芳吐，繁华时节却萧条。

方回

方回　二月朔大雪已五日三首

燕山雪花大如席，岂料江南亦见之。

腊前六出知焉往，却在春风二月时。

方回

方回　二月朔大雪已五日三首

牛马毛寒缩如蝟，古今此句绝奇奇。

今春大雪亦将尔，莺死无声社燕迟。

方回

方回　泛浙江二首

不为潮从海上生，元来水浅浪波平。

屈曲盘旋船百转，始知从古浙江名。

方回

方回　泛浙江二首

海门山到富春山，碍石冲沙水几湾。

不是此江故盘屈，雪涛何得诧吴蛮。

方回

方回　范文正公楷书昌黎伯夷颂平江李使君信之久藏真本以归文正远孙族长

班固人表吾尝疑，第一武王二伯夷。

我谓伯夷可第一，武未尽善宜二之。

退之第一唐文人，希文第一宋辅臣。

韩为夷颂范为写，三绝谁为什袭珍。

星奎运逾三百年，皇佑庆历诸钜贤。

逮至渡江乾淳后，珠题玉跋盈长篇。

范氏袞袞饶公侯，幽州栝州至苏州。

行军元昊惊破胆，义庄睦族春复秋。

子子孙孙居吴中，指李后人今黄龚。

锦囊偶贮此三绝，燕香夜寒吐长虹。

袞衣绣衣观且夸，故国乔木兴咨嗟。

大尹不吝归赵璧，祠以少牢复其家。

提学翰林索我诗，肯捐此宝真复奇。

授者良难受者易，即此可刊遗爱碑。

方回

方回　方去言府判挽诗二首

诸老非前日，吾宗有若人。

大圭全粹质，劲柏挺长身。

仓卒完乡县，艰难寝战尘。

深惭铭笔短，未足永坚珉。

方回

方回　方去言府判挽诗二首

壬戌同登日，秋崖尚见之。

王家子敬字，谢氏惠连诗。

乡校六龙渡，宗盟七桂枝。

残碑麟笔绝，后死叹吾衰。

方回

方回　访临川杨仲权于天庆

隐居何所为，性懒绝造请。

驾言东城东，恍兮异人境。

修廊寂无声，未忍践竹影。

独立味玄澹，徐步入深冷。

秋光照虚庭，拱揖冠服整。

中有专气翁，学道早脱颍。

诚极语谢饰，几动意潜领。

煮茶杂椒樧，案酒粲梨梬。

悦神良会稀，遗物閒晷水。

术官陶元亮，遁世陆修静。

异代复同调，霞外兹可骋。

研幽挹高致，探妙发遐省。

可言壶中天，心远尘自辟。

方回

方回　访唐师善山居

苕溪南问旧长桥，渡水穿云不作遥。

迂道征鞍何自苦，隔林吟屋屡相邀。

晚晴浓淡烟俱好，春近高低雪尽消。

尚觉粗材欠诗料，政须余馥乞唐瓢。

方回

方回　访吴式贤归赋诗复以未用韵成篇如前数

秋仲已数晨，残暑饕余威。

两旬赫斯旱，岁事将告饥。

五谷既不熟，百卉亦具腓。

白露辍救田，巫祝绝祷祈。

湍漭原野间，行行策征騱。

所至问父老，最苦螟与蜚。

官府发令宽，疲甿犹庶几。

奈何迫赋役，有弦终无韦。

初筮或金紫，不复先绿绯。

牛羊为求刍，今乃如猎围。

戚吁良易察，厥病不在厞。

适我故友家，美奂思如翚。

谓言绿林蜚，秉畀灰炎煇。

别墅今尚佳，细故未足欷。

明窗可教子，辛苦出萤帏。

地出禁酒界，煮鱼刲豪豨。

饤果灿□枣，芼羹芬藿薇。

老衰感嘉意，满斟余十挥。

缪忝五年长，一命先登畿。

三益夙好在，万事危途非。

此来听所谈，字字侔珠玑。

终当簉凤沼，否亦齿虎闱。

民瘼熟览采，一一笺斧扆。

何乃怀其宝，不受良工睎。

昔□更四稔，泮水撷藻芹。

晚节岂倦游，故托左臂痱。

方回

方回　访西湖郑高士

不为寻仙了，吾能远出湖。

水滨维舴艋，屋角认棕榈。

漉瓮分红酒，挥毫写白须。

思诗看素壁，待与再来书。

方回

方回　放夜

深夜楼前笑语哗，禁街钟鼓暂停挝。

冶游谑浪非吾事，富足欢娱有几家。

春酒可能融鬓雪，书灯独自照梅花。

黄柑犹见升平物，四十年前客永嘉。

方回

方回　废宅叹

兹为何人宅，桂柏犹苍苍。

楼阁已倾卸，下有室与堂。

窗户半拆卸，髹漆留余光。

釜去存破灶，画剥欹颓墙。

想见全盛时，日夜崇豆觞。

书塾在其左，子弟声琅琅。

问今安所往，岂不有死丧。

死丧则不然，避兵移他乡。

他乡亦不远，深阻逾磵冈。

自古有避地，兵来尚可避。

惟有避役难，追逮穷所至。

昔住大宅人，今为忍冻民。

方回

方回　分韵实得閒字再赋

一城最高处，晚色引跻攀。

莽莽斗牛野，重重吴越山。

秋将佳句画，人共老僧閒。

聚首非容易，何妨酩酊还。

方回

方回　夫容

粲粲夫容花，昨日犹鲜妍。

憔悴忽乃尔，霜实使之然。

南山有松柏，初未见贞坚。

弱草一已萎，独立众木前。

世不逮王霸，天犹生圣贤。

君谅达兹理，何用常忧煎。

方回

方回　孚舟亭独坐

荦确莳籼米，浅清钓鲦鱼。

兹事不在多，克俭即有余。

俯仰六十载，山城八迁居。

忆昔罢阃幕，始有此屋庐。

鞠躬畚瓦砾，流汗薅茅苴。

前后列花果，左右环图书。

谁令厕朝士，又驾太守车。

大兵革宇宙，乘时沸猱狙。

斸掘坏畦径，抉偷夷庭除。

厨荒败炊爨，室空移贮储。

归来问邻旧，死徒徒欷嘘。

募工淘秽井，课仆通污渠。

旋理短檠灯，复荷长柄锄。

倏忽九寒暑，出入无驴舆。

忍贫不肯仕，人谓回也愚。

今岁事大谬，群贼屠郊墟。

古树伐作薪，野茹挑为蔬。

淡食已数月，穷乃至此欤。

筋力既衰劣，鬓毛苦凋疏。

以今较畴昔，百事皆弗如。

弗如又何嗟，不系天命且。

柴荆永日闭，池亭秋霁初。

朝看白云起，暮对丹霞舒。

独坐心自赏，是身如空虚。

方回

方回　孚舟亭新成赋十绝

岸人胆落傍船看，灶吐鲸吞一叶寒。

鬼伯神官莫狂荡，灵台无愧自平安。

方回

方回　孚舟亭新成赋十绝

南北东西四面看，舸轩虽窄自心宽。

永无金马门边梦，岂有黄牛峡里滩。

方回

方回　孚舟亭新成赋十绝

春浓面面透花香，秋皎团团转月光。

窗户总空天是壁，如吾肺腑没遮藏。

方回

方回　孚舟亭新成赋十绝

六爻虚实相为用，二位高卑各有宜。

顺抚说随心不爽，风漂罗刹有还时。

方回

方回　孚舟亭新成赋十绝

傍石横陈八柱亭，一篷撱矮似船形。

松声浪作风涛吼，何处风涛不惯经。

方回

方回　孚舟亭新成赋十绝

心许天知不愧天，酣风醉月仰天眠。

自疑略似知章马，人道还如太乙莲。

方回

方回　孚舟亭新成赋十绝

不须有客问张恁，且要无人觅庾冰。

好是夜寒负浪静，月明空载一孤僧。

方回

方回　孚舟亭新成赋十绝

人间踏地有风波，归老山林莫问他。

身是我船心是柁，早寻岸泊奈侬何。

方回

方回　孚舟亭新成赋十绝

向来人唤老梢工，解使帆樯八面风。

今日钓鱼亦无力，劣能听雨卧船篷。

方回

方回　孚舟亭新成赋十绝

不待圆□□□□，□□□□□□□。

栖梁燕乳春声豫，细玩天机坐此亭。

方回

方回　辅德庙碑歌

绿之渚兮浣侯衣，青厥蟾兮神所依。

未壮而逝兮匪夭，白首者拜兮莫之敢非。

潮来兮潮往，侯朝出游兮夜归。

侯昔家兮今庙，奠椒醑兮神其我釂。

渺渺兮绿之渚，子陵在上兮子胥下。

羊裘孔乐兮鸱夷犹怒，勾吴炎汉兮俯仰今古。

侯之愿兮天不违。保我民兮靡兵靡饥。

水无蛟蜮兮山无{左豸右区}豹，有苹有芷兮岁其报。

彭殇共尽兮孰尽而神，不死者心兮幻者身。

雨八荒兮先我桑梓，刊此石兮百世之史。

方回

方回　复次前韵四首呈二袁君并王君申禄

良辰古难得，歌吹遏行云。

豪意牛心割，清言獭胆分。

予惭四皓老，公胜七贤醺。

苦雨忽三日，垢衣生苏文。

方回

方回　复次前韵四首呈二袁君并王君申禄

卧雪名家彦，诸孙耳又云。

永怀玉笋立，肯放紫荆分。

埙奏仍篪奏，贤醺复圣醺。

高才能下问，所谓孔文文。

方回

方回　复次前韵四首呈二袁君并王君申禄

今代王摩诘，诗机织锦云。

高棋饶算数，善射较毫分。

泥屦难相过，残樽愧独醺。

何时重握手，星聚应天文。

方回

方回　复次前韵四首呈二袁君并王君申禄

老予尚行役，旅棹泛江云。

足迹更南北，时光几至分。

百年丁字误，万事卯杯醺。

先汉功臣辈，惟宜戆少文。

方回

方回　复次韵吴遁翁

乾坤磔裂岁年赊，忽复中原庆获嘉。

雷焕竟能出神剑，张华才许识真茶。

一身北去南来雁，万事朝开暮落花。

诗句辱公过相奖，已甘终老作田家。

方回

方回　复过临平

岸上类呼喝，船中剧荡摇。

倒桅将过市，落牵为逢桥。

蟹断非羲卦，渔榔即舜韶。

客愁元历历，诗思亦飘飘。

方回

方回　复记乙酉重九

无酒无钱不可赊，穷居犹胜走天涯。

晴轩小圃篱门掩，时有人来觅菊花。

方回

方回　复如严陵就省先墓

暮景能几何，行役复行役。

薄命不由人，岂不愿休息。

江鄂访知旧，不遇悔浪出。

子舍寓严濑，逋负日夜迫。

老夫匪亲往，未易纾此急。

买舟更东下，赀粮费捃拾。

是时梅雨已，巨浪百谷集。

深江水气凉，古岸树阴密。

壮观足忘忧，飞泉落奇石。

晚拜先子墓，旧庐化榛砾。

恶邻肆焚燎，用意甚寇贼。

大木幸俱全，不至损茔域。

其人偶遇赦，罚不毫行一。

予亦持恕心，讵敢太刻覈。

标民陆续至，樵茗弛担笠。

杯酒先癃耄，幼稚与果核。

一僧独沾醉，座间具纸笔。

索诗苦不已，佳句岂易得。

松风杂滩声，睡醒残月白。

明发鼓征棹，矫首望青壁。

山川信佳哉，纡余绕崷崒。

何当即归来，于此筑书室。

方回

方回　复雨

郁蒸终不解，白昼忽昏迷。

树暗全如暮，禽惊误欲栖。

银丝斜翠壁，雪练堕青梯。

壮观何须数，茫茫后土泥。

方回

方回　复雨

三月寒如腊，绵袍脱又添。

摘花谁过户，观雨独垂帘。

伐病思奇剂，稽疑望吉占。

客怀闷良极，晴暖亦何嫌。

方回

方回　富阳田家

自从丧乱来，懒复治生事。

行行过田家，因之动幽意。

早稻青已黄，晚稻亦垂穗。

霅霅割稻声，自与割草异。

是时秋欲半，蒲柳风日脆。

儿卧牛自行，客熟犬不吠。

螃蟹出篱间，茅茨临水际。

使吾劣有此，亦足活老稚。

宦学四十年，进退两不遂。

扶犁手尚可，奈无可犁地。

方回

方回　改白云庵疏语为李道大

昔有隐君子，中年洛阳居。

击壤歌太平，洛人为结庐。

名曰安乐窝，花间行小车。

昔有贤宰相，退休寓洛都。

心乎爱此老，卜邻同里闾。

买园广其宅，至今传画图。

贤宰富彦国，隐君邵尧夫。

走也非隐君，贤宰今不无。

草草白云庵，隙地日自锄。

欲筑三两亭，冠盖延朋徒。

劝君可绿蚁，揣己无青蚨。

解剑肯指廪，芳名宜大书。

方回

方回　感旧

春暖莺簧绝，宵寒鬼燐微。

美人应骨朽，华屋已灰飞。

巷陌名空在，毗邻事总非。

昔贤歌麦秀，不必泪沾衣。

方回

方回　感事

直道难容世，深言易绝交。

但称司马好，勿解子云嘲。

彼自盟黄棘，吾宁藉白茅。

一竿至清水，归去老江郊。

方回

方回　感叹三首

浪说千军战，空登二纪名。

乾坤恩甚大，毫发事无成。

长日柴门掩，閒人俗眼轻。

窃花无力护，笑道近专城。

方回

方回　感叹三首

长歌归去来，无乃已迟哉。

遇事佯如聩，从人唤作獃。

胡僧需酒肉，戍卒借亭台。

岂不二千石，闲居自可{左日右台}。

方回

方回　感叹三首

孰识维摩病，犹疑子夏肥。

少曾逢顺境，动辄履危机。

奕局雨斜湿，吟笺风急飞。

夜寒逢恶客，酒尽未云归。

方回

方回　感昔

古郡峰峦拥，吾家望最奇。

水疑无去处，树少不阴时。

岘首名犹在，西州意自悲。

典刑与风景，宁复后人知。

方回

方回　艮思台冬日

晚台閒一望，城尽古溪头。

冬暖人多病，山深市早收。

打门惊客至，乏酒遗儿谋。

数蟹才堪擘，酣眠失非忧。

方回

方回　艮思台秋眺

风亭月榭欲为之，十许年前已筑基。

秋着碧山环作画，天将白鸟点成诗。

抚松已幸追陶径，梦草无烦忆谢池。

典午纪中摇落语，白头洄泝不胜悲。

方回

方回　庚寅

江湖秋水事茫茫，近县犹闻有战场。

多病多忧欺此老，半醒半醉了重阳。

见山篱下无人至，戏马台头几客忙。

万事不同时节似，感今怀古倍悲凉。

方回

方回　庚子元日

腊天何故燠于春，恐为衣单念小民。

略见雪才余一寸，叵堪雨却过三旬。

野中荠麦不胜旺，市上杏桃无数新。

白尽此头浪多事，可怜七十四年人。

方回

方回　龚侯玉豹图

龚侯之先楚两龚，远孙挺挺有祖风。

五鼎食肉不挂意，万卷读书曾用功。

草字隶字各神妙，古诗律诗俱豪雄。

虽有一癖好画马，不比人间凡画工。

飒爽修髯雪三尺，长安市上无人识。

等閒幅纸写骅骝，或者终身求不得。

我未尝求忽得之，袖出玉花驄一疋。

开卷如闻嘶风声，蹴踏青天砲霹雳。

曹霸昔遇唐明皇，画出此马真龙骧。

黄金拜赐南薰殿，赫奕门户生辉光。

升平难保金易散，晚岁奔波逃战场。

却得少陵诗一首，名撑宇宙相悠长。

龚侯不干万乘主，但欲追寻穷杜甫。

老笔一洗韩干肉，天闲至宝落环堵。

诗非杜甫画胜曹，无乃心神漫劳苦。

龚侯此笔游戏耳，别有文章垂万古。

方回

方回　估客乐

为吏受赇婴木索，汉相忽遭东市斮。

不如估客取邪赢，居货罔人人不觉。

布素寒儒守乡学，夜夜孤灯同寂寞。

不如估客醉名倡，百万呼卢投六博。

估客乐哉真复乐，大舶飞山走城郭。

珊瑚未数绿珠楼，家僮多似临邛卓。

十牛之车三百车，雪象红牙水犀角。

养犬喂肉睡毡毯，马{外广内殷乙换二}驴槽亦雘。

生不羡凤凰池，死不爱麒麟阁，

估客乐哉真复乐。迩来六月钱塘潮，

一估传呼千估愕。大风来自度朔山，

吹倒岷峨舞衡岳。一江一日殒千艘，

四海五湖可隃度。诸宝下输龙王宫，

蝦蟹龟鼋恣吞嚼。人言估客乐，

估客有时也不乐。百年计较千年心，

不禁一日风涛恶。

方回

方回　古店

古店看题壁，儒风岂易还。

匪因登贡籍，即为叩贤关。

腾踏云霄上，沉埋草莽间。

其人俱已矣，遗迹尚斑斑。

方回

方回　故太学徐君哀辞

蹈海沈江合比踪，子阳蛙坎可能容。

自闻门外韩擒虎，岂乏云间陆士龙。

信矣百年谁不死，哀哉三子亦相从。

烂为井底泥无恨，肯顾区区马鬣封。

方回

方回　故王氏安人挽辞

淑配生同邑，钱王锦绣乡。

甫登重卦寿，遽掩若堂丧。

桑梓推真节，芝兰笃义方。

冥冥资佛力，长子作缁郎。

方回

方回　怪梦十首

高枕非难就，深杯未易谋。

五须疑噩梦，久已惯穷愁。

老矣何嫌死，归欤岂愿留。

晓梁数声燕，搔首倚五楼。

方回

方回　怪梦十首

倜傥千金尽，艰难斗酒谋。

有生谁不死，惟醉暂无愁。

彭泽先生去，周南太史留。

谁家锦步障，还坠绿珠楼。







卷85

方回

方回　怪梦十首

休官二十载，丝发不身谋。

肯顾江淹恨，焉知庾信愁。

但当思反鲁，何必望封留。

闭目常危坐，胸中百尺楼。

方回

方回　怪梦十首

身谋曾不暇，何况子孙谋。

我老宜多病，痴人岂识愁。

管窥天谓小，绳挽日难留。

将骑言何猥，苍茫下白楼。

方回

方回　怪梦十首

勤能将拙补，命辄与仇谋。

尚有江湖债，终无世俗愁。

已衰犹未死，欲去又还留。

万事鹅儿酒，诸公燕子楼。

方回

方回　怪梦十首

文宗韩吏部，诗学杜参谋。

余子焉能凂，吾徒别有愁。

潮阳宁远谪，补阙肯中留。

往事惊棋局。

方回

方回　怪梦十首

子午参同契，春秋类是谋。

生前焉用学，死外别无愁。

岂料犹穷健，胡为此滞留。

客怀谁可比，王粲赋登楼。

方回

方回　怪梦十首

三朝前谷雨，寒甚过时谋。

夜短难声早，春阑燕语愁。

独行仍独坐，难去又难留。

粗守持身法，坚城护百楼。

方回

方回　怪梦十首

万变观时事，谁其肉食谋。

乾坤一儒腐，今古两眉愁。

白首生何益，青春逝不留。

孤灯夜夜坐，晓角动军楼。

方回

方回　怪梦十首

昔日颛朝柄，何人误庙谋。

渐惊吾辈尽，谁识向来愁。

忠鲠芳香在，奸邪臭秽留。

一时穷富贵，蜃气结成楼。

方回

方回　观岸树

行舟观岸树，意若有不足。

岂惟树柳杨，亦颇间篁竹。

猥琐匪大材，谁谓真不曲。

北风稍向南，南风稍向北。

弱质不自由，随风作反覆。

我家有乔松，似是千秋木。

下无藤萝缠，上无禽鸟宿。

清阴荫百亩，颜然立于独。

八面吹不动，矧肯变寒燠。

是可托吾庐，隐居于此卜。

焉能江湖间，浪与此辈逐。

方回

方回　观灯小酌十四夜半大风而雨

皓月微红映落霞，试呼樽酒答年华。

柑为天下无双果，梅是春前第一花。

自古良辰难得友，暂时老子不思家。

夜深忽作大风雨，乐事元来亦未奢。

方回

方回　观圃

行行观我圃，物理析秋毫。

日夜新花发，春秋老树高。

力耕何所获，瓮灌未为劳。

天地一樽酒，螟蛉视尔曹。

方回

方回　观丧事

悠悠谁到百年身，百万杭民一聚薪。

棺内棺前争几许，挽郎自是白须人。

方回

方回　观食叹

里巷有穷叟，颓屋仅四壁。

晨出暮乃归，升合赖筋力。

何能致大嚼，所具但粝食。

上以饫老妻，不以毓子息。

每饭焉得饱，醯酱或弗给。

惧然咀啖间，相对无戚色。

谁家粗禄仕，粱肉颇丰殖。

至亲本不多，辛苦养奴客。

雕盘割玉脂，香甑淅珠粒。

精腶及美糗，俊味岂易得。

大姬挟怨怨，不举至日昃。

小婢亦仰面，屏置若弃掷。

政尔万金重，不作一钱直。

主人敢兴问，翠眉愈烦啧。

乃知钟鼎门，庖宰刀机赤。

不如□□底，破铛煮荞稷。

方回

方回　观世音像赞

观见世间，苦痛之心。

而往救之，脱彼呻吟。

咄，千□□□，

□□只眼。曰何以故，

以心观心。

方回

方回　观蚁行知雨

行行密密复疏疏，衔子沿阶粟粒如。

几夜夏寒疑未雨，槐安国有五行书。

方回

方回　归兴

投老深知万事难，骨骸熬暑又煎寒。

暗量已觉穷无敌，退省犹须强自宽。

稚子能吟青玉案，异人初付紫金丹。

先生归去山中好，剩有閒云许细看。

方回

方回　癸巳生日二首

夜来终日雨如倾，晓起楼头喜渐晴。

血气衰微吾道胜，欲心死绝此身生。

一区宅愧先人业，万首诗垂后世名。

蚊喙收声蛙不吠，忽闻邻柳送啼莺。

方回

方回　癸巳生日二首

倚楼历历算行藏，囏阻颠危暗自伤。

垂近七旬天所借，孰怜三岁父云亡。

岭南蛊毒千山雾，燕北毡寒六月霜。

殿榜郡符皆画饼，空余骨痛似金疮。

方回

方回　癸巳元日年六十七

生平砽砽短檠窗，晚节灰心殢酒缸。

百岁三分新过二，十行一目旧无双。

又惊客枕听春雨，即合归舟上浙江。

未必樊迟劣颜子，故应学稼胜为邦。

方回

方回　癸未九日

芙蓉一雨烂枝繁，篱落纷披菊满园。

岁月少恩寒事迫，乾坤多难老身存。

酒逢我辈何拘节，山在吾家不出门。

高可常登亦常醉，独能此日与销魂。

方回

方回　癸未至节以病晚起走笔戏书纪事排闷十首

过节何其窘，治家乃尔难。

谷生舂苦碎，薪贵灶嫌宽。

病体危狼狈，时情畏触蛮。

拥衾闻客至，强整旧衣冠。

方回

方回　癸未至节以病晚起走笔戏书纪事排闷十首

屋少未成宅，地宽聊作园。

吾能甘菜食，或颇送花根。

莳喜阳坡暖，浇怜冻井温。

丁宁三径客，缓步惜苔痕。

方回

方回　癸未至节以病晚起走笔戏书纪事排闷十首

忍事宁生瘿，今谁似我能。

缺钱分灶婢，赊米乞庵僧。

恶语闻皆恕，凡诗见亦称。

平生楼百尺，非复旧陈登。

方回

方回　癸未至节以病晚起走笔戏书纪事排闷十首

此老谁能画，蒙头一破巾。

有杯常设客，无局不饶人。

仆醉邻翁怒，儿啼乳媪嗔。

佯聋付一笑，莫漫耗精神。

方回

方回　癸未至节以病晚起走笔戏书纪事排闷十首

老子家风旧，从来节是常。

糟姜三盏酒，柏烛一炉香。

今岁适多病，吾儿犹异乡。

十分无意绪，檐雨晓淋浪。

方回

方回　癸未至节以病晚起走笔戏书纪事排闷十首

贫家无节物，何况此荒城。

村妓闻来贺，山翁懒出迎。

头疡连耳肿，夜雨杂风鸣。

政尔堪高卧，床香菊枕成。

方回

方回　癸未至节以病晚起走笔戏书纪事排闷十首

重报莺花信，谁司铁炭权。

更经三度节，即满六旬年。

豪动书千纸，穷难致一钱。

不忧无穴葬，惟喜有诗传。

方回

方回　癸未至节以病晚起走笔戏书纪事排闷十首

家人簪珥旧，草草亦梳妆。

雪几茶花雅，风炉柿叶香。

乃翁时自笑，此辈讵吾量。

免贺俱休拜，新正一并偿。

方回

方回　癸未至节以病晚起走笔戏书纪事排闷十首

古道古君子，今于何处求。

每闻栀马箠，不虑蘖驴秋。

买药全多伪，医钱卒易酬。

头岑姑止酒，或恐自然瘳。

方回

方回　癸未至节以病晚起走笔戏书纪事排闷十首

云无事书者，泥屦隔墙声。

小市扃虚肆，荒庖绝美烹。

流涎淮蟹紫，入梦海柑頳。

莫殢闭关卦，兵戈商不行。

方回

方回　衮绣球花

舞姬初试薄罗衣，趁蝶随蜂玩午晖。

各折一枝入深院，欢声赢得绣球归。

方回

方回　过白土布

椒颂无闻不见傩，客途如此寂寥何。

丙寅小运流年换，丁亥当生本命过。

白土市荒沽野酿，紫阳山远梦吟窝。

还家要及春犹早，花满千山笋满坡。

方回

方回　过长安市

算橘租菱小市哗，堰头桥尾约千家。

人家已尽无人处，时见芙蓉一岸花。

方回

方回　过崇德县

枯柳无风影不摇，败墙颓屋意萧萧。

忽然唤醒承平梦，犹有红栏夹画桥。

方回

方回　过钓台

真人飞白水，屏迹独蒿莱。

汉祀无宗庙，严家有钓台。

高风真可仰，逝水自堪哀。

扰扰俱澌尽，千帆日往来。

方回

方回　过芙蓉岭对镜岭羊斗岭新岭塔岭赋短歌五首

平生所闻芙蓉岭，上如攀天下入井。

老乃来游殊不然，褰裳顷刻升绝顶。

南逾大庾鹧鸪啼，北度居庸朔风紧。

客行到彼例凄酸，我已恍惚梦中景。

视险如夷兮要深省。君不见芙蓉一岭今已过，

我但慢行君奈何。

方回

方回　过芙蓉岭对镜岭羊斗岭新岭塔岭赋短歌五首

千钧巨石百十万，乱堆横峙塞山涧。

故今流水作呜咽，行人厌闻犹喜阚。

芙蓉非花镜非镜，无可充君耳目玩。

第一岭望二三岭，蜿蜒似作长蛇缓。

努力向前兮不须叹。君不见老夫足垠斗天下，

临危岂是趦趄者。

方回

方回　过芙蓉岭对镜岭羊斗岭新岭塔岭赋短歌五首

客谓老夫今老矣，胡为尚落空山里。

千艰百难万不平，上岭下岭不肯已。

此岭第三未为险，人面兽心险于此。

乾坤一纪战旗红，偶脱乱离身不死。

流可无行兮坎即止。君不见羊化为石斗即休，

两角蜗争何所求。

方回

方回　过芙蓉岭对镜岭羊斗岭新岭塔岭赋短歌五首

第四岭头分两邑，相背无情水流急。

浙河东下彭蠡西，到海终须合为一。

海东闻有沃焦石，万国之水不供吸。

世故人心千百岐，有生必死终无迹。

焉用皇皇兮仍汲汲。君不见塔岭之塔焉在哉，

不如有酒斟一杯。

方回

方回　过芙蓉岭对镜岭羊斗岭新岭塔岭赋短歌五首

混沌何年分宇宙，于地日月常如旧。

如旧之中却常新，何曾一点受尘垢。

谁凿此山为捷径，争利奔名足驰骤。

新岭终无可旧时，燠不加肥寒不瘦。

行人自无兮百年寿。君不见岭头日日吹征尘，

剩有新人无旧人。

方回

方回　过湖口渡

峨峨临峭壁，渺渺指寒洲。

船压万钧重，帆开一叶浮。

云沙连几郡，雪浪舞中流。

目快心还恐，吾行曷少休。

方回

方回　过湖口望庐山

江行初见雪中梅，梅雨霏微棹始回。

莫道无人肯相送，庐山犹自过湖来。

方回

方回　过画龙天始明

落月犹余彩，荒村已几过。

店明灯透壁，石响马升坡。

起早寒多嗽，忘劳暗自歌。

老夫亦小憩，霜重手频呵。

方回

方回　过嘉兴道中接待寺丁丑十二月赴逮扬州遇雪留宿怆然有感

畴昔留此寺，亦兹腊雪天。

天寒了不异，俯仰十一年。

是时尚守郡，赴逮趋淮壖。

不知坐何事，自省无尤愆。

家有屋几间，亦有数顷田。

书生未甚穷。不忧无酒钱。

事白夏至秋，然后得南旋。

即今身自由，幸已不属官。

客贫一物无，驾此如叶船。

四仆色常饥，况望酣与羶。

家人九霄外，何由致橐饘。

岂不亦念我，逢曲流馋涎。

我非不欲仕，危途畏難颠。

势虽已窘迫，心终无忧煎。

新岁六十二，白发被两肩。

尚堪屈此膝，跪起贵要前。

访旧非得已，谁当佐腰缠。

尅日可以归，小俟春牛鞭。

方回

方回　过句容县

王气金陵宅，仙家句曲山。

兴衰频返掌，寒燠互循环。

雪没陂塘里，春生花树间。

颇闻糁羊美，无酒破愁颜。

方回

方回　过李景安论诗为作长句

三百年来工五七，追雅媲骚谁第一。

独闻彭城陈正字，向来得法金华伯。

终古不朽语言在，以诗教人人不识。

善学少陵而不为，殆如孟子不言易。

世人往往谈神仙，便欲插翅登青天。

邀寻道士学服饵，朝呼暮吸夜炼煎。

换骨一语曾未悟，未办黄庭修内丹。

俗流无骨但有肉，虾蟆敢竞骊龙先。

姚合许浑精俪偶，青必对红花对柳。

鹄乃类鹜虎胜狗。由陈入黄据杜坛，

当知掬水月在手。后生可畏尝闻之，

君友何人师者谁。双井白门浣花脉，

实字用正虚用奇。郁轮袍曲异筝笛，

藐姑射姿无粉脂。梯危磴绝不可近，

方回

方回　过临平二首

临平山下泛归船，何必荷花五月天。

记取五更霜□□，□芳桥买小鱼鲜。

方回

方回　过临平二首

行在名存一梦惺，西湖路近六长亭。

陈桥驿与临平镇，兴废何人了汗青。

方回

方回　过临平镇

楼船载甲晓闻钲，知是何营将校行。

百五十年兴废事，韩家军马战临平。

方回

方回　过社

来时犹见雪飞花，花落今成雪委沙。

旅舍燕声春过社，禅窗蝶梦客思家。

猫头味荐廉泉笋，雀舌香分净社茶。

岂谓故园无此物，直烦博望泛仙槎。

方回

方回　过石门

麦田下种稻田乾，秋尽江南亦未寒。

水净风微船牵慢，莼花蕰草尽堪看。

方回

方回　过汪翔甫宅

南纪干戈后，相逢皓首稀。

草问翁仲在，华表令威归。

骨寿由心泰，身癯独道肥。

公松对吾菊，同阅几芳菲。

方回

方回　过吴式贤宅

君家梅最古，举世少人知。

天地无吾党，风霜自北枝。

一痕新月外，数点小春时。

肯为援琴否，浮香更有诗。

方回

方回　过秀州城东

海邑疏囚昔此过，鸣榔未了又渔歌。

重来野色秋如许，似觉人家旧更多。

晴日茅檐横晒布，水田竹架倒扦禾。

吴侬苟且度饥岁，焉得官廉吏不苛。

方回

方回　过许村

长安才上堰，风物似微饶。

野老能相认，轻船不待招。

炊菱开甑热，秤鲫满篮跳。

偶前樽中物，何为靳一浇。

方回

方回　过杨华父宅与二僧同舟不及访

每喜佯狂叟，穷途说共财。

忽辞酒仙市，径上客星台。

鼓枻携支遁，过门忆老莱。

恐劳难黍具，或可致新醅。

方回

方回　海棠花

锦城春色万人迷，饭颗无心着品题。

实不如华谩浓艳，秋霜谁觑海棠梨。

方回

方回　寒朝

甚欲常晴日，何堪复暗云。

树寒禽缩项，雨冻瓦成纹。

归路非嫌泞，行庖岂厌荤。

独能知此意，朝镜白纷纷。

方回

方回　寒热不调病一月余

不肯中和按故常，膈痰鼻涕更头疡。

尘飞泥涴三春尽，热熯寒僵一月强。

乍把酒杯嫌药气，屡翻诗卷写医方。

年年忆得古人语，端午绵衣未可藏。

方回

方回　寒士吟

小贪咂蚊蝇，大贪噬豺狼。

此类殊不少，毒虐纷披猖。

独彼寒士者，自身无衣裳。

唧唧如蟋蟀，与人忧雪霜。

平生谨绳墨，丝铢较词章。

寒士苟无命，低垂困名场。

风尘一以起，盗贼腰金章。

寒士但忍饿，颜色无晶光。

豹胎紫驼峰，不到寒士肠。

斧磚斫将相，寒士亦不忙。

方回

方回　寒夜

薪粲常相迫，衾裘本自单。

至分惊屡改，去住觉俱难。

愁与思妨寐，霜兼雪倍寒。

百年谁一尽，一夕独堪叹。

方回

方回　寒燠

仲秋帆清湍，单衣滴垢汗。

曾不两朔望，拥绵炽炉炭。

万古正如此，寒燠顷刻换。

愁人苦夜长，志士惜日晏。

何似酩酊翁，懵不辨昏旦。

百年会有尽，一朝非所患。

方回

方回　寒早

春闰秋寒早，人穷物议多。

孰非愁里老，聊且醉时歌。

轻捷矜乘跨，张皇侈殿呵。

老夫自高卧，风雨梦渔蓑。

方回

方回　韩蕲王源上骑驴图为王孙叶叶赋

取日虞渊战临平，鼓起金山麾伏兵。

既不画此背嵬军阵形，国容貂蝉佩葱珩，

军容金甲马朱缨。又不画此生面真仪刑，

昔王不肯专枢庭。清凉居士以自名，

散遗万骑还屯营。独控长耳游林坰，

林间坐石樵叟争。不无醉尉呵夜行，

孰识朱门抗旄旌。王孙妙年万事轻，

欲蹈箕颍遗浮荣。龚侯淡墨胜丹青，

作此灞桥风雪征。龙变不测人中英，

谛观岂是寒书生。丈夫出处吾能评，

不可长剑即短檠。得时用世身名亨，

否哉履道幽人贞。叶叶用意何峥嵘，

大司马侃孙渊明。

方回

方回　汉

灯前閒覆孟坚书，瞬息炎刘四百余。

五聚井星才属尔，一抔陵土竟何如。

早夸发纵轻烹狗，终藉吞舟失漏鱼。

若使高皇为晋献，可须莽卓始丘墟。

方回

方回　汉臣明府与公度使君话吾州山水之胜有诗次韵二首

绣作群峰玉作川，笔端秋思浩无边。

赐金增秩从民借，会费将军九万笺。

方回

方回　汉臣明府与公度使君话吾州山水之胜有诗次韵二首

秋容洗雨雁浮空，牛斗之南江以东。

是处皆为群玉府，谁家不似水晶宫。

君侯总是文章伯，文物差宜锦绣胸。

缓马倚楼随所适，高情长在醉吟中。

方回

方回　杭正月十七夜用韵

歌词南北混乡音，犹忆仙台万烛吟。

俗侈观优无不笑，令严罚饮必须深。

未阑晓阙落梅曲，已动春郊芳草心。

四十年前政如许，白头凄怆忽斯今。

方回

方回　杭正月十三夜

歌鼓犹闻治世音，逃喧爱寂自沈吟。

九衢翠铀春□□，一室青灯夜独深。

岂不冻云开霁月，其如老眼异童心。

□□变幻凉州梦，便觉繁华胜似今。

方回

方回　杭正月十五夜用韵

随缘徇俗岂知音，戏队遨朋舞间吟。

但信金鞍忘路远，不知玉漏早更深。

春光月色相为赐，公子佳人别有心。

旧观依稀百分一，十年兵甲到如今。

方回

方回　何仁甫作室日生男

筑室肇闻开吉卜，弄璋恰喜共良辰。

千间广厦连云起，一颗明珠入掌新。

撰上梁文焉用我，作汤饼客可无人。

门闾如此须高大，他日能容驷马轮。

方回

方回　和李鹤田乙未赠李个庵

这个庵中这个人，莫将两个认心身。

一个亦无羲□□，□于此处玩天真。

方回

方回　和陶咏二疏为郝梦卿画图卢处道题跋作

彭泽五斗米，竟为督邮去。

动干寄奴诛，孰识日涉趣。

汉元潜震宫，广受忽高举。

心已料恭显，定至杀萧傅。

事君义当死，肯复问生路。

威福弗惟辟，明哲有回顾。

渊明咏二疏，寄意匪自誉。

丧元辱先体，贪位综世务。

未若见几微，政尔养高素。

展画读瑰染，公等各超悟。

风霜敛劲气，泉石入幽虑。

足可休余年，何年簉明著。

方回

方回　和陶渊明饮酒二十首

生死乃常理，兴亡殊似之。

火鸟化王屋，鼎迁亦有时。

骊山发金雁，汉陵复如兹。

丹成云得仙，虚冢令人疑。

方回

方回　和陶渊明饮酒二十首

康庐插南斗，其西柴桑山。

我往挹风竹，如听渊明言。

作歌以自挽，于今垂千年。

有口可与饮，公心谁其传。

方回

方回　和陶渊明饮酒二十首

立功亦云可，于世能无情。

屈体丧厥节，宁若理我名。

极不过馁死，馁死胜饱生。

是翁醉中语，细味足叹惊。

方回

方回　和陶渊明饮酒二十首

黄雀啐野田，见人辄惊飞。

飞飞一不早，恐有虞罗悲。

眯目饕餮子，缪谓得所依。

岂不知必尔，甘往终无归。

志士馁欲死，未觉劲气衰。

手口自斟酌，勿令心事违。

方回

方回　和陶渊明饮酒二十首

羊车一失驭，天地兵甲喧。

中国不自正，王业东南偏。

运甓有贻厥，卧龙康庐山。

使处王谢位，大物岂不还。

方回

方回　和陶渊明饮酒二十首

子云草太玄，万言无一是。

唯有鸱夷篇，千古不可毁。

太上立酒德，余事徒为尔。

酤尽捐我衣，繿缕胜缯绮。

方回

方回　和陶渊明饮酒二十首

九日戏马台，二谢词翰英。

良辰各有句，得无差过情。

元嘉事其子，不救巢卵倾。

渊明东篱下，马识笳鼓鸣。

方回

方回　和陶渊明饮酒二十首

华鬓极老态，丑面乏妍姿。

插花已不可，可插唯菊枝。

□□偶有酒，此事竟大奇。

连作数日饮，诗亦未暇为。

方回

方回　和陶渊明饮酒二十首

高台翳榛棘，荷锸冈路开。

振衣陟云端，朗然豁秋怀。

言念半死树，类我晚节乖。

风雷劈半腹，叶落禽不栖。

幸不为薪槱，烧之化尘泥。

谓可材为琴，于调恐不谐。

醉抱作此感，暝色南北迷。

下山不可急，小僮扶我回。

方回

方回　和陶渊明饮酒二十首

此邦最佳处，乃在城北隅。

野田荞麦傍，松下复问涂。

酷爱古石峙，故缓羸骖驱。

一生能几许，于兹十载余。

方回

方回　和陶渊明饮酒二十首

明年五十九，早岁已闻道。

忆昔初远游，岂信今遽老。

暇日一醉娱，往事万念槁。

悬知身死后，岂无数诗好。

心欲刊晋史，罪匪一灵宝。

陶翁焉得作，细与问江表。

方回

方回　和陶渊明饮酒二十首

行乐忽有感，当此穷秋时。

吾生会亦尔，落叶与树辞。

田父屋颇宽，生理仅存兹。

积逋既已迫，悉售不复疑。

宁免世人笑，且复相轻欺。

儿辈勿戚戚，酒至姑饮之。

方回

方回　和陶渊明饮酒二十首

士本不畏贫，所畏迫老境。

百忧无一乐，可醉不可醒。

寒风颇欲霜，缝补阙袍领。

酒胆一何大，和陶效坡颍。

方回

方回　和陶渊明饮酒二十首

重五去未远，重九倏已至。

不论家与客，遇节必烂醉。

前日期未兴，有谒入客次。

病酒不遑萧，匪敢挟长贵。

方回

方回　和陶渊明饮酒二十首

秋风吹古城，乱山绕荒宅。

树影日以疏，沼落见萍迹。

客来觞我菊，献酬殆至百。

斜照未云夕，草端露已白。

方回

方回　和陶渊明饮酒二十首

早省宦径恶，荷锄宁带经。

岂不尝守郡，生涯百无成。

一夕偶不饮，鳏枕听遥更。

残灯暗虚牖，落叶锵空庭。

鼠啮叱不止，呼奴效猫鸣。

孰与醉卧熟，万事忘吾情。

方回

方回　和陶渊明饮酒二十首

一日不举酒，即患偏头风。

明日忽不患，乃在酒一中。

人言饮致疾。此理恐未通。

方回

方回　和陶渊明饮酒二十首

三戒二已亡，所戒惟在得。

大道辟我前，幸无两岐惑。

谁歌返招隐，口待秽袜寒。

身为葛天民，宅在建德国。

方回

方回　和陶渊明饮酒二十首

气豪心未平，三已复三仕。

毫发志不伸，所至但屈己。

屡触炙眉怒，讵帝折腰耻。

七年困江国，脱身走故里。

欲著藏山书，实录立传纪。

往事邈难问，毫简遽云止。

方回

方回　和陶渊明饮酒二十首

天命孰为之，万有凝精真。

变气间庞杂，未尝泯其淳。

风雨骤冥晦，昫乌出还新。

圣孔昔云没，杨墨仍仪秦。

复生一辩孟，扫之如游尘。

诸老自有宗，鑽研患不勤。

彼以顿自诧，所见特未亲。

月晦有死魄，潦涸无迷津。

天定盍少俟，屦□□于巾。

不饮但多忧，无乃真痴人。

方回

方回　贺陈正之得男

初喜明珠入掌中，良由善念与天通。

吉祥预报长庚梦，福德应临长子宫。

急写贺书端不错，滥叨佳集顾何功。

此诗特为高门庆，大似麟经记鲁同。

方回

方回　红蔷薇花

月桂金沙各斗春，蔷薇红透更精神。

虽然面似佳人笑，满体锋铓解刺人。

方回

方回　红云亭即事五首

一行城外路，事事胜城中。

是处稻争绿，谁家莲忽红。

深篱幽户闭，小水暗渠通。

独坐谋诗句，何人识此翁。

方回

方回　红云亭即事五首

游观不在大，但取意疏恢。

积雨欣初霁，閒人偶独来。

目随新句转，萍殿去凫开。

无酒胜于酒，移时再茗杯。

方回

方回　红云亭即事五首

三十余年事，千纷复万纭。

战尘飞白羽，花事梦红云。

园契更为王，州符阅几君。

池声送今古，犹似旧时闻。

方回

方回　红云亭即事五首

江湖垂老死，天地忽风尘。

岂不多华屋，何曾属主人。

此亭聊着眼，数口仅容身。

鸡犬桑麻里，侯王愧小民。

方回

方回　红云亭即事五首

池塘通磵水，篱落护柴门。

昔在承平日，谁知化育恩。

艰危多死徒，侥幸或生存。

予亦问关久，频来憩此村。

方回

方回　猴牛尾狸图

宣城牛尾雪天狸，梅老才涎为赋诗。

曾与沐猴戏相得，脂膏争奈猎人知。

方回

方回　后苦雨行

七昼夜雨可已否，五更屋角万马走。

击碎屋瓦如拳然，三桥街中人乘船。

五斗陈米已万钱，籴且无之矧借旃。

一檐十蛛不成网，亿万万喙饥可想。

方回

方回　后秋思五言五首

多病全然懒，微凉尚未寒。

偶然无一事，蛛网雨中看。

方回

方回　后秋思五言五首

诗老吾衰矣，秋风又飒然。

黄花香五度，八十太公年。

方回

方回　后秋思五言五首

黄陈今不作，天地少诗人。

不是诗人少，诗人未必真。

方回

方回　后秋思五言五首

诗与风骚迫，文兼史汉长。

半山非不尔，僻学汴梁亡。

方回

方回　后秋思五言五首

五房十昆仲，独许一身存。

今日重阳日，登楼欲断魂。

方回

方回　后天易吟三十首

万古未来事，先天逆已知。

卦中无不有，却要后天推。

方回

方回　后天易吟三十首

位须分对待，气即验流行。

羲体兼文用，俱由造化生。

方回

方回　后天易吟三十首

世治常无乱，民安永不危。

尚须西伯演，羲画可无之。

方回

方回　后天易吟三十首

易名缘变易，周义取周流。

出震始终艮，当于此处求。

方回

方回　后天易吟三十首

震位东方木，胡为以帝言。

一芽观出处，主宰见天根。

方回

方回　后天易吟三十首

万物皆相见，文明午日中。

圣人南面立，品汇各亨通。

方回

方回　后天易吟三十首

兑泽何言说，秋成看水田。

黄云万万顷，滋润作丰年。

方回

方回　后天易吟三十首

天一实生水，冬藏坎次乾。

精神要休养，酝酿出春天。

方回

方回　后天易吟三十首

万物天为大，中间地次之。

成功付诸子，父母似无为。

方回

方回　后天易吟三十首

雷风火泽水，独艮不言山。

朔易指方位，万形消息间。

方回

方回　后天易吟三十首

君知已似嗣，音义古来同。

万物生相续，南薰鼓巽风。

方回

方回　后天易吟三十首

役物至未极，分明土王时。

嗣火孕金气，秋成方在兹。

方回

方回　后天易吟三十首

阳生在十月，亥谓之天门。

战乎乾者物，乾实战于坤。

方回

方回　后天易吟三十首

八列方隅位，四周分至时。

画疆兴庶务，地矩囿天规。

方回

方回　后天易吟三十首

宗庙焌尝礼，朝廷觐见仪。

无穷天下事，不过似农时。

方回

方回　后天易吟三十首

细玩文王卦，如何法地方。

田从一井起，乡遂及要荒。

方回

方回　后天易吟三十首

观身不见背，动体悉由心。

向阳负阴处，离坎细推寻。

方回

方回　后天易吟三十首

次谦终以巽，九卦至三陈。

圣人有忧患，何况是凡人。

方回

方回　后天易吟三十首

元亨犹利正，始可用纯乾。

未了一贞字，何用保性天。

方回

方回　后天易吟三十首

亨到离时见，贞从坎处来。

归根培养熟，方解鼓风雷。

方回

方回　后天易吟三十首

背于身不见，亦不见庭人。

物我俱无与，方知止处真。

方回

方回　后天易吟三十首

乾坤始开辟，六坎首经纶。

士不知忧患，焉能免世氛。

方回

方回　后天易吟三十首

始屯终未济，世故信多艰。

维坎刚中吉，周旋险难间。

方回

方回　后天易吟三十首

彖辞六十四，三十四方贞。

干事匪正固，难求心外亨。

方回

方回　后天易吟三十首

亨嘉谁不愿，贞固士之常。

乾体充刚健，刊爻认直方。

方回

方回　后天易吟三十首

祖考精神散，子孙能聚之。

淫祠祭非鬼，萃涣义何居。

方回

方回　后天易吟三十首

卦之凶者五，否剥未济三。

如姤与归妹，深防女败男。

方回

方回　后天易吟三十首

易经之下卷，何以始恒咸。

贞女家人得，如诗有二南。

方回

方回　后天易吟三十首

二五时难遇，沈沦下位多。

乾潜与坤屦，退谨养天和。

方回

方回　后天易吟三十首

学者欲学易，当观羑里时。

如何是敬字，恐惧畏忧危。

方回

方回　湖堤雨中夜归

夜雨昏昏欲雪天，数家灯火北山前。

乡心认作桑麻路，忽有湖船奏管纮。

方回

方回　湖口寄方去言

不见秋崖老，吾宗尚有人。

十年疲远梦，七尺记长身。

醉月金陵晓，遨花辇路春。

雁题盟未爽，鹤化事遄新。

稍觉高闳改，徐行曲巷询。

应门才入谒，下榻愧为宾。

小阁书窗净，芳筵饮{斝上换二厶}醇。

尽令诸子拜，更许大难亲。

积庑刍粮溢，堆盘果饵珍。

和篇勤唾玉，枉教妙钩银。

霁雨微膏野，和风早应辰。

挈壶烦仆御，并辔出城闉。

缱绻情何厚，殷勤意甚真。

道傍分手暂，陇上转头频。

无复离怀恶，谁云古谊陈。

长郎仍远饯，羁客倍惊神。

跋涉将千里，漂摇近一旬。

二孤彭蠡外，五老大江滨。

倦憩停征驭，遐思值便鳞。

寄诗寓予感，衰老易谵谆。

方回

方回　湖口阻风

涛江白雪喷苍昮，晚日红金缘翠云。

天著此奇刮诗眼，略须掇实张吾军。

方回

方回　湖曲细嚼梅花咽酒

梅心微苦似梅仁，细嚼香须酒入唇。

笑指逋仙坟上土，一杯好与酹芳辛。

方回

方回　湖山堂再修仅有

飞鸟穿堂柱半欹，春晴犹不似春时。

上梁文记临邛魏，天目洪家却立碑。

方回

方回　湖上晚归

此身閒一日，足使百忧忘。

城外天能大，山中地许凉。

喧呼经妓舫，寂静忆僧房。

薄暮归穷巷，谁家正绝粮。

方回

方回　湖上喜晴

人閒尘不到，别是一清凉。

雨足千峰净，风薰百草香。

阴森穿茂密，汩虢溯深长。

想见吴中路，连天尽绿秧。

方回

方回　湖州推官史彦明碎妖石

君不见杜子美，搜诗益州城。

西门所见石笋高蹲，欲募壮士掷天外，

使人不疑见本根。又不见韩退之，

□□□□怜愚民，枯株朽木事为神。

偶然题作木居士，便有□□─　福人。

安吉古庙李卫公，有一怪石左庑中。

不知始初孰舁致，矫诬妄讴　欺吴侬。

诸欲杀人劫盗者，牲酒奠祭骈群凶。

狂魂滞魄诧凭附，乞灵徼福撑虚空。

忽值湖州推官史，□如明月清如水。

集众捶之百杂碎，弃置沟渠同粪矢。

南方淫祠百且千，焉得一一皆若比。

方回

方回　虎渡亭观江浪

春风鼓大江，孰能度广狭。

似觉海东涛，顷刻上三硖。

兹辰当改火，每岁已衣褀。

岂意九派天，故絮未可匣。

北顾马当矶，西睨鸿宿夹。

雪浪欲沃城，无复一凫鸭。

钉缆虞岸裂，阁舫惧崖压。

天吴政尔骄，水伯讵敢狎。

津亭叹逝翁，衰鬓侧乌幍。

既昧升天行，亦缺缩地法。

故畴身麦交，田事失锄锸。

儿曹岂不思，杳不寄书劄。

意所欲见人，久俟庚复甲。

音问苦辽缅，赀用迫空乏。

何当乘安流，平沙暮篙插。

归欤招白鸥，盟血尚可歃。

方回

方回　画观世音赞

□见呻吟，我砭我针。

人有此心，即观世音。

方回

方回　怀惭

逃生何处可茅庵，城市山林总不堪。

人莫我知姑用六，今非昔比更缄三。

擘麟行酒海深浅，系雁传书天北南。

数月儿曹尽饥瘦，无能衰叟但怀惭。

方回

方回　皇甫巨川父年八十八母年八十四歌

屈二指兮郎罢九秩，虽则九秩兮髯犹如漆。

梁之郊兮黍稷栉栉，父曰儿归兮吾督汝銍。

加六算兮圣善九旬，虽则九旬分发犹未银。

汴之水兮鲂鲤鳞鳞，母曰儿归兮我甘汝珍。

夫妇偕老兮古无此比，父母俱存兮今谁其拟。

禄养于南兮云胡不善，汴梁言还兮昼锦乐只。

二老有子兮又有孙，寿且康兮施及后昆。

逮老及彭兮永贞厥根，泽诗薰书兮益大宁斋翁之门。

方回

方回　黄浦门解缆有怀川无竭

旧守烦人送酒钱，江边五夜泊归船。

就中最忆南山好，一老癯僧伴醉颠。

方回

方回　黄蔷薇花

春工借露染莺裳，欲学东篱一样黄。

输与菊花在何处，止禁晴暖不禁霜。

方回

方回　灰心

志大终痴拙，年衰合老成。

口无谈世事，身不要时名。

偶后诸人死，犹余几日程。

灰心良已是，拊髀未须惊。

方回

方回　回生丁亥方端叟乙酉长二岁其弟名万里庚寅少三岁用予旧韵来订兄弟

闻说庚寅弟，兼思乙酉兄。

楼高江树远，帆去暮潮平。

药岂能延寿，符焉可避兵。

各恁心事好，共保岁寒盟。

方回

方回　回生丁亥方端叟乙酉长二岁其弟名万里庚寅少三岁用予旧韵来订兄弟

越州兄弟好，年与德俱高。

未觉同宗吝，宁须盖代豪。

雪炉称夜坐，花墅接春遨。

何日成三老，茶瓯沦碧涛。

方回

方回　回愚

人云回也乐，愚亦定何如。

瘠产今无几，荒园尚有余。

离骚香草木，尔雅古虫鱼。

名数谁能记，年来懒著书。

方回

方回　悔少作

崛强轮囷谓绝奇，刮摩剔抉更多疑。

彭门峻步勤除道，栗里高风晚得师。

乃后容赊十年死，定应全废一生诗。

根柯直待如铜石，始是参天溜雨时。

方回

方回　会鹤舑郑高士庵为予写神走笔赋杂言

我不羡渠乘大马食肥肉，我不羡渠寝细毡居华屋。

富贵两字输与渠，奈渠未免一字俗。

我有诗肠如月郎三秋，我有酒肠如海吞百渎。

西湖之水足供酒一杯，西湖之山可作诗千幅。

羽客写我醉吟意，雪为长髯电为目。

岂知天上三台星，焉用人间九州督。

仕宦不达坐多言，衰老未死缘寡欲。

眉毛及须尚如漆，此为寿相万事足。

莫言不智又无福，宁当忍穷勿受辱。

气豪未減天外鸿，神清差似霜前菊。

有人指点问为谁，云是紫阳方虚谷。

欲求我者，南山之南，

北山之北。

方回

方回　会张仲实宅得天字

兵甲更多难，桑榆迫暮年。

孰能容此老，犹得并诸贤。

空阔瞻乔木，推移叹逝川。

醉乡春有路，暂觉异寒天。

方回

方回　会真吟

俗缘羒区中，幽意傒方外。

兹坡一褰裳，万事忽蝉蜕。

心与江流远，眼逐天宇大。

小轩纳空明，坐觉众真会。

独树表高原，遥峰淡微霭。

倦喜床座稳，渴赏茗味最。

道人有神丹，一撮似可丐。

愧我屋宅老，朽壁讵堪绘。

思归僮仆嗔，忍饥儿女慨。

云卧殊未可，当且还钓濑。

方回

方回　蕙花

药辨君臣医或误，花旌王后俗徒奢。

早兰晚蕙真兄弟，我与二难分等差。

方回

方回　或献髭药却之

行路乾坤半，流年六十强。

不营埋骨穴，更用染髭方。

政使飞升可，犹难服食良。

养生或攻名，曾否鉴嵇康。

方回

方回　急雨

极热方亭午，浓阴忽半空。

众蝉暗急雨，独鹞攧高风。

过湿蔬争绿，矜晴果骤红。

树凉宜就饮，残滴入樽中。

方回

方回　集贤堂已无

旧日三贤又集贤，看人歌舞过湖船。

一时去取非公论，到底终难昧老天。

方回

方回　己亥十一月二十一日长至前一旬书

北极地上三十六度出，南极地下三十六度入。

四海之内居中国，不见南极见北极。

东生西没一轮日，西没昏黑生白。

春分秋分昼夜中，天上地下度数同。

地上天少日晷短，子月日南而北返。

地上天多日晷长，午月日北而南行。

四时成岁岁如此，日南日北而已矣。

一百八十度有奇，不过一往一来耳。

或谓四游升降殆不然，所以景佑新书删其篇。

方回

方回　计桐江续稿九卷卷百首书其末

诗律中年悟，嫌工更恐肥。

独行无与语，每出又空归。

姜枣频煎药，袍衫屡换衣。

病身自无赖，犹忍泄天机。

方回

方回　记火

吾州斗大城，辛丑爇于火。

予时年十五，天地一蜾蠃。

窜身城北门，尚忆双髻鬱。

秋暑七月半，汹涌沸炎堁。

日午饥无食，枝头得梨果。

不谓心尚孩，析薪未克荷。

先君儒起家，负冤踣奔播。

赭垣获苟免，小宅亦云颇。

先祖之旧居，竟弗脱此祸。

二三叔父家，赀产素不夥。

焚如既已酷，生理各坎坷。

老者渐丧亡，赖尝教敕我。

田屋悉破散，江湖走一舸。

掇科敡历久，身幸青紫裹。

中年营一区，稍于己意可，

紫阳正面南，乌柳在其左。

前荣艺花木，后圃莳菜蓏。

军兴盗贼起，万卷破甑堕。

乙未九月灾，天特赦么黱。

岿然七十翁，吾其理归柁。

方回

方回　记三月十日西湖之游吕留卿主人孟君复方万里为客

丙申上巳七日后，一主二宾夫岂偶。

遣车却骑钱塘门，主人满船富肴酒。

别唤轻船载仆从，大船品字着三友。

旁观指点知为谁，对峙玉人间白叟。

岂无识老讶此老，不愧妙年两贤守。

孟侯吕侯将相家，早绾金章纡紫绶。

方干云孙耸吟肩，左右鼎鼐中瓦缶。

虽然兰臭尚同心，剧谈锋起各虚受。

是日杭人诧佛事，焚寄冥财听僧诱。

公子王孙倾城出，姆携艳女夫挈妇。

放生亭远鹜长堤，保叔塔高陟危阜。

居然红裙湿芳草，亦有瑜珥落宿莽。

暖热已极天色变，大风滔天怒涛吼。

篙师缭绕孤山背，倘佯里湖保无咎。

百舠千舫第二桥，四圣观前依古柳。

春色浓时良佳哉，游人聚处可舍否。

一杯一杯入醉乡，诙嘲谑笑无不有。

泉币重费忘多少，歌妓频呼杂妍丑。

似狂非狂痴非痴，何啻万众愁回首。

我时颓然乎其间，看朱成碧辰至酉。

健啖晚菘兼早韭，快赏调冰仍雪藕。

归途恍然了不记，晓窗半醒卧噎呕。

一日之乐三日病，宁负衰躯护馋口。

愿从孟侯觞吕侯，更着百千沽十斗。

方回

方回　记游自次前韵

百岁十分过七分，侥幸古来所希有。

寻壑经丘讵得知，揣谓偷閒问花柳。

未暇扶杖支疲癃，每羞照镜现老丑。

商洛隐遁似辈行，幽并游侠豆朋耦。

朝哦雅什讽骚些，夜玩易爻测玄首。

焚膏空余冰檗心，补{衣中加八}不到犁锄手。

惊思此生如掣电，昨日黄童今白叟。

炙眉折肱了不悔，爱评文字判是否。

包藏彼且城府深，骾直我乃肺肝呕。

尔来何止师左次，三十六策上策走。

况如韩子生之辰，牛奋其角箕张口。

梯冲百道公输攻，一兽不答坚墨守。

城西俊游小不忍，焉能轩左复轾右。

兰亭梓泽座有人，足与德功参不朽。

是日已尝谷雨茶，是岁木星守南斗。

是集举杯各见釂，浅量可能一敌九。

坐视喧哗醉愈恭，不记俎奇忘豆偶。

麦熟在即曲蘖富，更愿所至可赊酒。

情怀坦荡尚真率，滋味淡薄保长久。

宁从散人盟狎鸥，勿作功臣烹走狗。

方回

方回　记正月二十五日西湖之游十五首○

一犁酥润万牛耕，饭碗人间系死生。

公子楼头赏春雨，杏花树上听新莺。

方回

方回　记正月二十五日西湖之游十五首

来舆去马禁城空，丰乐楼消一炬红。

说与吴侬莫惆怅，龙墀犹化梵王宫。

方回

方回　记正月二十五日西湖之游十五首

情知太乙已西游，筑馆焉能强挽留。

此老平生让人者，佛来我去尚何求。

方回

方回　记正月二十五日西湖之游十五首

一夜缁郎划醮坛，三清四圣化泥团。

也曾输与林灵素，顶上曾缨德士冠。

方回

方回　记正月二十五日西湖之游十五首

千树梅花斫半无，有人更欲涸西湖。

曾思慎勿近前日，不看老彭观井图。

方回

方回　记正月二十五日西湖之游十五首

石梁石柱石为碑，山拔泉飞石可移。

两玉堂仙一髠叟，自应名字万年垂。

方回

方回　记正月二十五日西湖之游十五首

空埋贞观兰亭字，再出文城玉枕书。

想见八梅冢无物，生前曾笑马相如。

方回

方回　记正月二十五日西湖之游十五首

身为帝傅辩章公，慎恤奇丸侈后宫。

更欲长生汲丹井，山中笑倒葛仙翁。

方回

方回　记正月二十五日西湖之游十五首

炎炎赫赫忽荒寒，败瓦颓墙百顷宽。

谁识旧朝大丞相，手携红妓倚阑干。

方回

方回　记正月二十五日西湖之游十五首

容堂何地可容人，一语忠规坐杀身。

母死明年尔亦死，盗名犹谓再庚申。

方回

方回　记正月二十五日西湖之游十五首

千山斫入亚夫营，佳墅名园怕近城。

赖是白公资佛力，小留苍翠作秋声。

方回

方回　记正月二十五日西湖之游十五首

业已通名敢退无，小为性命忍须臾。

十年朝士知何限，不许游湖许见湖。

方回

方回　记正月二十五日西湖之游十五首

相逢剑客曳长巾，曾道西湖看尽人。

石屋雨来春树暗，人琴两已作埃尘。

方回

方回　记正月二十五日西湖之游十五首

六桥箫鼓日喧天，谁料年来渐索然。

兴废荣枯都不识，一家活计一渔船。

方回

方回　记正月二十五日西湖之游十五首

苏公堤畔水如天，又见侵疆筑葑田。

遥望横斜似棋局，飞乌翘鹭自争先。

方回

方回　寄彬州孙通守振武闻泝湘将至八桂

南斗之南八桂林，携琴欲觅旧知音。

想君湘水花边路，识我衡阳雁外心。

逼侧甲兵询动静，艰难书问畏浮沉。

相烦为报真消息，莫待春江柳色深。

方回

方回　寄伯宣尚书士常吏侍二首

林下休官已七年，新闻偶到白云边。

一时人物归司命，二老儒臣筦吏铨。

严子钓台踚旧隐，山公启事玷群贤。

驱驰力尽心徒在，聊信归鸿寄短篇。

方回

方回　寄伯宣尚书士常吏侍二首

贫与身仇病作魔，春来为况复如何。

梅花未了桃花动，诗债犹稀酒债多。

剩喜故人跻要路，稍令閒客藉余波。

吏廉岁稔兵氛寝，是处江湖可一蓑。

方回

方回　寄呈吕道山于八桂

朼从歙浦来湓浦，闻自全州入桂州。

倚俟先生还北棹，定容小子到南楼。

甘留旅琐缘何事，积受恩私愧未酬。

但愿岁时一相见，萍踪从昔惯漂浮。

方回

方回　寄仇仁近白廷玉张仲实京口当涂江阴三学正兼述新岁阴雨春寒有怀

同时纠正诸侯学，铛脚相邻总钜邦。

足可养廉三斛米，未妨温故一灯窗。

有人北面求宗旨，无事东流送大江。

向道紫阳山色好，何为不肯溯溪泷。

方回

方回　寄董总管文卿精春秋连为太平姑苏二大郡

春秋家学汉醇儒，才尹当涂又尹苏。

光价九霄悬日月，爱思两郡甲江湖。

蛾眉采石风前笛，橘里长桥□后鲈。

太白季鹰俱不及，□□□□拥菟符。

方回

方回　寄抚州吕使君索李雁湖注王半山诗

一别龙门十五期，湓城日夜梦魂驰。

归装初解临川印，注本应多介甫诗。

定复一鸱能见惠，遥知五马未相遗。

鲤鱼直下西江水，兼有书来慰我思。

方回

方回　寄还程道益道大昆季诗卷

山水吾州称绝奇，间生杰出当如之。

不行天上五岭路，焉识人间二程诗。

无逸幼槃金华似，才翁子美欧阳知。

怒流汹涌各分派，万折到海夫奚疑。

方回

方回　寄集贤阎子静学士

新年七十一衰翁，此道心知万折东。

名位集贤唐学士，文章内相陆宣公。

两朝纶綍倾前古，四海绅緌立下风。

手把一枝梅欲寄，江南岁暮待春鸿。

方回

方回　寄康庆之钱塘二首

奕品深参古烂柯，笔踪傍出旧临河。

诗成不觉千篇易，书读曾逾万卷多。

壮士玉关汗血马，美人南国采莲歌。

俊游奇观平生事，将相其如此老何。

方回

方回　寄康庆之钱塘二首

暮年生计乏从容，六秩临头万事慵。

官酒河豚如有毒，故姬秋燕已无踪。

往来迎送犹多事，俯仰炎凉竟少悰。

独□已知心欲去，西湖同赏木芙蓉。

方回

方回　寄老山张鹏飞御史

通袖风霜手，挥毫雅颂音。

柄臣曾见惮，素士许同吟。

包括沧溟浅，蜚腾岁月深。

一朝梦惟肖，槁草仰商霖。

方回

方回　寄刘伯宜南昌

西浙东江昔袂分，洪都湓浦忽相闻。

才看陶令门前柳，却忆滕王阁上云。

何处鱼蛮能避役，无边鲸海尚行军。

诗书胸次堪筹国，定不专凭柱后文。

方回

方回　寄平江王元俞治中并呈孟君复总管

两玉人俱出相家，一时顿有富才华。

登楼赋咏追王粲，落帽风流致孟嘉。

未肯一茎生白发，相逢九日醉黄花。

苏台欲往何由得，独立吴山眺晚霞。

方回

方回　寄寿牟提刑献之巘

七十閒人两地仙，恰如同见会昌年。

诗名我愧刘宾客，心事君真白乐天。

致仕元无官爵累，藏书各有子孙传。

磻溪淇澳可齐寿，入相封侯恐未然。

方回

方回　寄寿牟提刑献之巘

乃翁曾记脱靴亭，直节高风有宁馨。

知命时年弃轩冕，传心学问本家庭。

饱餐霅水仍苕水，高揭文星更寿星。

我亦七旬乃雌甲，林惭磵愧负山灵。

方回

方回　寄题毕氏鲤潭寿藏

阴德蒙泉日夜流，使君乡社号千秋。

方闻寿倒三松咏，遽作身随一锸谋。

谁谓滕公居此室，何云文子乐斯丘。

穴中得石如金槊，定有人封万户侯。

方回

方回　寄题曹氏居竹

维古修竹乡，君子世此居。

厥壤既宜竹，种竹环其庐。

根不取马箠，笋不供盘蔬。

永保岁寒盟，子孙乐只且。

老夫何当曳长裾，一窥旌节旧门闾。

华亭岂羡扬州鹤，松江自足冯髈鱼。

田园伏腊颇有余，竹中明灯夜读书。

方回

方回　寄题畅上人文溪别业诗

爱僧予尤爱诗僧，千偈万颂传五灯。

寒山拾得两奇绝，妙压神秀卢慧能。

四明北郭四十里，文溪之名四海称。

文溪上人貌古怪，吟坛突兀高千层。

我虽未到燕坐处，想见藓薜枞行藤。

上之所陟耸楼阁，星辰日月危栏凭。

下之所种足锄耒，芋菔黍梁满甑焌。

有时挑包大都会，省台贵显皆其朋。

紫阳山叟年八十，吟号夜蛬书秋蝇。

厥今流俗所不齿，独肯惠顾谈上乘。

门前车马热如火，兀坐相对森寒冰。

气臭吻合风味似，万里可并横坐肱。

文溪文溪有别业，松阴百谷禾千塍。

何当插翅渡潮海，月门吾敲堂吾升。

春华樱李杏桃药，夏果榛相似莲藕菱。

西风九日东篱菊，十月早梅霜霰凝。

短才题咏匪骚雅，有愧蹇羌惭观兴。

公诗自是第一等，纸上龙变青云蒸。

文溪有集定脱稿，庶越韩门岛可澄。

老夫所作岂敢并，鵰鹗风前踚冻鹰。

方回

方回　寄题陈公辅听雨轩

知时润物最关心，不作珠帘暮卷吟。

龙过惊回欹枕梦，檐声点点是商霖。

方回

方回　寄题德清周氏牡丹花台

百品千株养牡丹，远同京洛近新安。

种非宝贵不能种，看到子孙方是看。

麟脯琼浆金凿落，蛾眉翠袖玉阑干。

天香易赋难陪席，政恐诗翁骨相寒。

方回

方回　寄题冯君宁国梦堂

六如第一伽陀字，堂扁剩传弹铗冯。

肖象谓当求傅弼，伤麟无复见姬公。

发棺义已参坡老，札闼嘲犹忆醉翁。

栩栩侯王热人眼，渠知身落大槐宫。

方回

方回　寄题佛智忠禅师实庵

皴皮槁项换儿童，依旧恒河见性同。

作茧蚕宁长恋叶，蜕形蝉待别嘶风。

双趺可逐茶毗尽，只履谁知窣堵空。

设上馒头诳人眼，新罗鹞子过天东。

方回

方回　寄题佛智忠禅师实庵

实翁大笑笑虚翁，自辟新庵地几弓。

万事我俱捐堕甑，百年公已办幽宫。

恢张远算遗身后，跳脱迷魂出梦中。

智了愚冥莫分别，乾坤黄落一秋风。

方回

方回　寄题感应夫人庙

观世音化马郎妇，西王母嘲方朔儿。

乾坤大幻万千变，□我敬之而远之。

方回

方回　寄题济南蒋氏务本堂

人生真乐在田庐，几顷膏腴几卷书。

遴选友朋研简册，抚存僮仆课犁耡。

紫荆一树永无恙，丹桂五枝应有余。

孝弟俭勤植根柢，时闻佳气又充闾。

方回

方回　寄题九华苏君明甫梦牛亭

融融洩洩非烟雾，金门玉堂严陛枑。

上帝高居朝百灵，神人真官俨无数。

九华种德萱堂仙，许傍红云听韶頀。

琼林宴罢偃霓旌，诏赐麒麟引归路。

似牛非牛斯何祥，梦觉生此玉树郎。

渥洼汗马实非马，洛洞髯珠谁谓羊。

天上真龙世莫测，例晦头角韬晶光。

梦中这牛颇类此，岂果噉刍甘服箱。

忠臣事君比蝼蚁，慈父爱子号豚犬。

鸠雎夫妇雁兄弟，托物取象意微婉。

冉耕伯牛司马牛，大贤名字何赫烜。

得非此母奇此儿，他年负重能致远。

绣舆羽卫归蓬莱，奇徵异兆犹昭回。

作亭大刻梦牛记，银黄上冢兼荣哀。

函关道士驾西迈，万岁树精焉在哉。

邂逅便当知止足，曳转鼻头归去来。

方回

方回　寄题九仙俞君竹屋

竹绕屋之外，屋中人定贤。

戛风疑有客，搅雨不妨禅。

勿起青奴想，毋垂玉版涎。

新梢添秀色，长日照吟编。

方回

方回　寄题吕常山平章锦绣香中

修善过如修亭馆，种德高于种花木。

四时芳菲人不知，蜂犹有鼻蝶有目。

公心一寸春万字，好事如麻不计斛。

将相富贵世不少，钟鸣夜行鼎折足。

我公之游追张良，我公子隐胜梅福。

犹忆妙年伐鬼国，二师击宛骑斩郁。

独乐先生五亩园，大庇寒士万间屋。

图形已上功臣阁，投老未数王官谷。

千葩万卉春昼长，范蠡西施着膏沐。

锦天绣地香中醉，汉相政窘千金牍。

一品閒身释{衣中加八}衣，万古芳名垂汗竹。

红霞蒸处几东风，会见瑶池三度熟。

方回

方回　寄题沈可久雪村

吾闻昔人善赋梅，尝是梦中见春来。

前村深雪天未晓，焉知昨夜一枝开。

江村一雪复一雪，三白丰年与玉屑。

多事诗人要閒管，想像高唐写奇绝。

真曾质明杖屦无，前随牧童后樵夫。

暗香何处费摸索，寒生吟癖浩然驴。

平生我有脊梁铁，明年八十冻不折。

卿用卿法自雪村，横斜独玩书窗月。

方回

方回　寄题松江下砂唐氏竹友

赵子昂书今第一，竹友二字大逾尺。

结交此君者为谁，松江其家吾未识。

想见仿佛如渭川，千亩比封环乃宅。

根竹可曾掘作鞭，笋出不忍煮为食。

青琅玕栖紫凤凰，可待九成击夔石。

老夫客居杭州城，一苇可航不三日。

不问主人即直造，谁知亦复有此癖。

梦到霜松雪梅边，龟谷踞兮蛤蜊食。

取此三友并友之，月明半夜吹长笛。

方回

方回　寄题桐君祠

问姓云何但指桐，桐孙终古与无穷。

遥知学出神农氏，独欠书传太史公。

可用有名留世上，定应不死在山中。

休官老守惭高致，政恐犹难立下风。

方回

方回　寄题汪称隐海阳船亭

望之有若船，其实止一亭。

世情作风涛，平地有沧溟。

中裁宫室制，外肖舳舻形。

片帆可万里，眇视蛟龙腥。

吾友汪定翁，积世家海宁。

海宁亦海阳，难考山海经。

季子栋此宇，世皆称宁馨。

乘桴否运革，作楫良辰丁。

漳饶两分教，奕叶家毡青。

记者弘斋老，文辞摇斗星。

不慕蓬莱岛，不求楚江萍。

野水无人渡，何时一扬{左角右令}。

方回

方回　寄题汪君秀山高处

秀山高处我未到，想见斯人独啸歌。

静赏奇云临翠巘，醉吞朗月上银河。

异香染笔花间写，清影摇衣竹里过。

愧无健句凌空阔，奈此天边绝景何。

方回

方回　寄题婺源程氏得寓亭

今醉翁遨古醉乡，斯亭有路到羲皇。

九流人品杯中物，万卷家书膝上郎。

山意相迎随步好，花阴独立满身香。

临风诗思谁能画，想见津津喜色黄。

方回

方回　寄题鹜源戴氏苍山歌

大苍山，小苍山，

有若醉翁亭外滁山环。万梅万竹万松柏，

万岩万壑超人寰。河洛以来万万卷，

上至姚姒下孔颜。蝇头细字藏数世，

晁张韩柳笔追还。三道八韵果何用，

时文之学久已删。星源幸有此一老，

妙龄早悟向上关。明年古希满七十，

不知京洛有尘陎。花间自与莺蝶赏，

果熟朝共猿猱攀。文人才士过从每樽酒，

樵夫牧子亦许荆同班。海内一统三十载，

书文车轨过荆蛮。捐轩弃冕考槃磵，

清朝乃容此士閒。神仙窟宅何可到，

蓬莱弱水隔险艰。安得插翅一飞往，

穿深憩密弄潺湲。王摩诘心似可拟，

陶渊明径焉能扳。既而思之各有分，

命所当得天不悭。大苍山，

小巷山，此非百顷之家不能办，

游人未易窥豹斑。

方回

方回　寄题休宁赵氏云屋省心翠侍问道亭有有堂五首

不品官班但品人，深云藏屋屋藏身。

就中别有难藏者，名震京师郑子真。

方回

方回　寄题休宁赵氏云屋省心翠侍问道亭有有堂五首

心属何人省者谁，自家主宰自家知。

从来此地惺惺处，不要医工用药医。

方回

方回　寄题休宁赵氏云屋省心翠侍问道亭有有堂五首

青疏老瘦碧孱颜，杳杳深深万翠间。

侍坐侍行仍侍立，雪松霜竹雨余山。

方回

方回　寄题休宁赵氏云屋省心翠侍问道亭有有堂五首

三叉路口驻车轮，莫讶知津更问津。

何限出门向西笑，忙行不似慢行人。

方回

方回　寄题休宁赵氏云屋省心翠侍问道亭有有堂五首

贯配青钱粟腐红，何如心不愧天公。

一方寸里无余物，却笑敖仓武库穷。

方回

方回　寄题云屋赵资敬启蒙亭风雩亭二首

坤三变艮山，天一生坎泉。

注谷未浩浩，滴石初涓涓。

君子观厥象，有若重稚然。

更历几险阻，然后为巨川。

始教及龉龀，成功从心年。

夫人可为望，往圣敢自专。

果行誓必往，江海迷溯沿。

育德滋无穷。昼夜鸣潺湲。

云屋有遗老，凿渠玩清涟。

时时泛羽觞，坐致兰亭贤。

曷时亦酌我，同赋临流篇。

方回

方回　寄题云屋赵资敬启蒙亭风雩亭二首

昔人筑雩坛，群巫此歌舞。

骄阳煽蕴隆，吁叹以降雨。

良辰岁时和，遗迹林壑古。

枯卉换槁叶，芳荑抽宿莽。

徜徉沂水上，童冠七或五。

春袖风乎兹，缋绣无火黼。

千载想佳人，不仕东国鲁。

异彼三子撰，圣师独予取。

吾友赵隐君，笑唾卿相组。

猿鸟听新咏，点瑟时一鼓。

汉歌曾罔闻，楚台未渠数。

泠泠列御寇，肯尔哙等伍。

方回

方回　寄题张受益会清堂

伏生年九十，腹贮秦坑书。

终童年十八，手掷汉关繻。

一老一妙年，智勇夫何如。

两皆济南人，禀受风气殊。

乾坤妙融结，山水清有余。

钟贤代不乏，一变可鲁儒。

吾友子张子，世于此焉居。

乌哺奉甘旨，鵷行赞都俞。

将指许假道，荣哉兼熊鱼。

甲此一都会，筑堂冠盖趋。

万象纳户牖，八荒来庭除。

阳丘古邑南，均是宅一区。

粗中必有精，所见独异诸。

人见花与竹，我见皆道腴。

彝鼎日玩弄，简册日卷舒。

拔出形器上，漉水月本无。

譬若椰子腹，中有万卷储。

何必西域贾，剖股藏明珠。

矢诗说解悟，指天撮空虚。

何如登君堂，啸傲倾觞壶。

方回

方回　寄题赵高士委顺山房

红尘回首即蓬莱，辛苦龙门枉曝鳃。

道与时行谁不愿，心为形役自堪哀。

閒观刘项临棋局，笑挹羲农入酒杯。

欲乞长年伏青鸟，三危天远肯重来。

方回

方回　寄题朱信州自闲堂

吾师魏华父，庵以自为名。

自庵有类稿，其文世盛行。

吾友陈寿夫，堂以自为号。

谓予可言诗，玉成有大造。

上饶朱使君，燕居题自闲。

此自指何处，专指方寸间。

闲眠与闲防，暇字匪二义。

自防乃自暇，只是一个自。

子思慎其独，使君资之深。

自身闲不难，先当闲自心。

方回

方回　寄同年宗兄桐江府判去言五首

联翩同挂别闱名，尚得秋崖病体轻。

三十四年如一瞬，梦中时见老先生。

方回

方回　寄同年宗兄桐江府判去言五首

秋崖犹子蛟峰弟，同榜三人老弟兄。

君玉中尝辞直指，去言晚乃佐专城。

方回

方回　寄同年宗兄桐江府判去言五首

不识康庐真刺史，可怜德佑假平章。

木绵老鬼死遗臭，万古秋崖姓字香。

方回

方回　寄同年宗兄桐江府判去言五首

子陵滩上一诗翁，七十四年双耳聋。

第一老穷吟第一，一樽时与酹江风。

方回

方回　寄同年宗兄桐江府判去言五首

好山多处说严陵，官事閒时定一登。

野寺岂无僧十百，爱僧须是爱诗僧。

方回

方回　寄魏鹤台并呈虚舟

损益相因俯仰间，人才世事颇相关。

熙丰消息黄龙府，濂洛源流白鹤山。

此道不随高岸改，吾徒宁作野云閒。

世家但保书灯在，莫羡云霄玉笋班。

方回

方回　寄魏景山

长桥身作长城梦，南五湖天北济淮。

重听吴歲怜我老，忆骑塞马与君偕。

田园粗有何须侈，子婿俱贤岂不佳。

七十六翁如未死，便邮一纸更忘怀。

方回

方回　寄魏珍卿

五十年登静老门，八男今见九曾孙。

浮生变幻□□□，□事艰危讵忍论。

三级浪知龙有种，九皋声喜鹤犹□，

□□舟畔书帷旧，酒醒灯前欲断魂。

方回

方回　寄许太初

忆昨与君同榻时，奇温叠重狨豹皮。

醉卧哎吐污茵帐，君不诮责予不知。

一从建康出城去，七里八冈泥涉路。

一步一滑一可度，始复思君寝处处。

幸有笋舆犹得乘，其实不胜其战兢。

句容破店无卧榻，一夜打坐如禅僧。

老顽穷健耐辛苦，地角天涯迷处所。

客中知我何如人，店妪无赖肆讥侮。

蹉跎六十二年身，明日又见新年春。

只应独坐思乡客，犹胜孤征失路人。

方回

方回　寄阎承旨靖轩

相逢偶值寄梅人，今岁江南暖未匀。

报与玉堂真学士，小诗聊当一枝春。

方回

方回　寄赠集虚孟高士

天地春藏冻核中，时来蜂蝶哄东风。

万端变化根无极，一寸灵明裹太空。

妙处千江分明月，飘然六合点飞鸿。

守玄知默交龙虎，肯泥丹炉子午红。

方回

方回　寄赠介石沈高士并序

荦确崎岖峭壁间，险过巫峡更潼关。

石头莫待微相磕，便合收心早早还。

方回

方回　寄赠介石沈高士并序

两边巇险我居中，岂可挨西又捺东。

冷笑主人忘曲突，泥梁燕燕说春风。

方回

方回　寄张鹏飞浙东

政是清和四月天，马头无数好山川。

千花果熟黄莺树，百谷秧深白鹭田。

汉传风霜驱使节，越溪冰玉劈吟笺。

四州士友相吟送，应羡风标似谪仙。

方回

方回　寄赵宾昫二首

秀亭山下旧吾庐，十二年邻长者居。

近别复经三换历，相疏不寄一行书。

诸郎已了婚姻未，所至堪怜盗贼余。

老我种瓜生事拙，想君更苦食无鱼。

方回

方回　寄赵宾昫二首

才疏意广道难行，深入穷山隐姓名。

自分一瓢终陋巷，谁知五马昔专城。

去年是处兴兵甲，此老无人问死生。

忽忆杜微今七十，寄声聊见不忘情。

方回

方回　家书

倚楼閒看雨，已下又重登。

困和春深剧，愁逢日暮增。

家书闻子病，时事说兵兴。

流汗才挥扇，风寒忽似冰。

方回

方回　甲申生日

劬劳永感正关情，厚意殷勤荷友生。

隔日移庖成剧醉，终朝欹枕困余酲。

略加芎煮香苏饮，少著盐庖苦{贾上出头}羹。

数首诗词懒酬和，杜门止酒始神清。

方回

方回　甲申元日

春光几度九十日，人寿都卢一百年。

老圃地宽花富贵，醉乡天阔酒神仙。

谁能晚节消閒福，时喜新诗得警联。

晓色欲红拜元造，炉熏一炷鹊声前。

方回

方回　甲子雨

紫阳元日得晴日，晓鹊声边骈贺客。

玉梅烂漫照椒觞，尽我真珠红一石。

祁山山下初立春，马上送迎逢故人。

故人挈榼藉芳划，啼鸟游丝天气新。

吟鞭转入西江路，宝月欲圆碧霄暮。

南方战罢闻者喜，尽道上元仍甲子。

卒然军兴由盗兴，千里无烟况有灯。

鸡犬逃生且未暇，上元之雨吾何憎。

万马还营速须早，放与田家蚕麦好。

甲子之雨恐不可，听彼谣言愁杀我。

方回

方回　简张中白

畴昔兵兴岂料今，朱幡犹忆对青衿。

棠郊自愧无遗爱，芹泮遥知有好音。

练水招予归旧隐，锦峰输子擅清吟。

岂无樽酒能娱客，黄浦门头一再斟。

方回

方回　简赵宾昫

书生豪侠味终酸，诗客颠狂骨本寒。

趋就坦夷非不欲，屈蟠老硬亦良难。

故将军已编民伍，冷广文犹齿学官。

何处浊醪谋一斗，能来相送上严滩。

方回

方回　简郑高士二首

忆昔西湖北，闲寻隐士庐。

水滨维舴艋。屋角认棕榈。

红出仙人酒，黄披老氏书。

写真元有约，隔岁定何如。

方回

方回　简郑高士二首

再见湖东岸，迁居傍废城。

鹭群窥钓石，荷气馥棋枰。

歉岁难羁旅，泥途厌步行。

幽怀徯清话，岂不向君倾。

方回

方回　见李提学所和诗次韵

南来藉藉已声先，遥挹清扬意谓然。

果见新诗金掷地，始知余子管窥天。

三书光范门前拜，一斗长安市上眠。

旧日猖狂俱已矣，输君衡鉴政高悬。

方回

方回　见梅

翠竹阴森护槿篱，玉梅庭院粉墙欹。

几年避地无人住，犹有花开一两枝。

方回

方回　建康道中

土入江东厚，民方浙右醇。

疏松冈路雪，晴麦野田春。

往事更离乱，衰年厌苦辛。

兴亡不须叹，请看石麒麟。

方回

方回　閒居

叠嶂层峦画不如，虽贫未死比閒居。

旧移一纪桐初大，重种三年竹尚疏。

定借厄穷延老寿，敢禁桀黠笑痴愚。

邻家夜夜谁吹笛，每辍灯前数叶书。

方回

方回　閒书二首

年年心事乐陶陶，气不低垂亦不豪。

酒饮八分何必满，棋赢一子便为高。

修行到此元非易，把捉从今更要牢。

缙笏可须烦左手，年年留取剩持螯。

方回

方回　閒书二首

草木归根白露零，寒蛬欲蛰动酸吟。

每惊世事如翻手，难保人生不负心。

旷野嗟嗟三献玉，权门诩诩四知金。

旧来梁上称君子，犹自潜形伺夜深。

方回

方回　江望

晴江望不极，滉漾照愁人。

黄鸟声初动，青梅味已新。

越乡惭古节，乐事负良辰。

独立高原上，霜毛飒垫巾。

方回

方回　江行大雨水涨四首

客路由来但喜晴，山深何况更舟行。

孤篷酒醒三更雨，滴碎愁肠是此声。

方回

方回　江行大雨水涨四首

一夜水高丈五六，移舟稳傍渔家宿。

矶头浪急上滩难，舟子索钱赛神福。

方回

方回　江行大雨水涨四首

踏午倒挂倒飞猱，水长船行拂树桃。

忽讶平途成峻濑，更怜危石没深涛。

方回

方回　江行大雨水涨四首

何处岸颓漂大树，明朝水落阁平滩。

村民争剪为薪去，万事从前预料难。

方回

方回　江涨

暑雪西南下，愁霖日夜倾。

高城人避水，古庙吏祈晴。

沙鸟依庭宿，渔船入市行。

老夫隐几意，可但悯吾生。

方回

方回　将至魏塘镇

客路晴为最，舟行稳似车。

天形环泽国，秋色画田家。

未用怜霜草，犹时见水花。

雁过知已近，鹊语故微哗。

方回

方回　将至严陵

汀洲渺渺长，野牧纵牛羊。

岛寺林间塔，溪船郭外樯。

得诗真是画，闻酒忽能香。

新屋谁家者，高楼四面凉。

方回

方回　解閟

苦吟成癖习，多难迫衰年。

生理终无赖，诗名似许专。

刚肠百链劲，老笔万钧悬。

得失元相半，乾坤本不偏。

方回

方回　今春苦雨初有春半曾无十日晴之句去立夏无几日愈雨足成五诗

小楼欲不怕泥行，春半曾无十日晴。

老眼看花如隔雾，只消卧听卖花声。

方回

方回　今春苦雨初有春半曾无十日晴之句去立夏无几日愈雨足成五诗

今年草草过清明，春莫曾无十日晴。

担上牡丹犹许见，城中浑不识莺声。

方回

方回　今春苦雨初有春半曾无十日晴之句去立夏无几日愈雨足成五诗

青梅未了已朱樱，春尽曾无十日晴。

稍欲出城问蚕麦，生愁城外杜鹃声。

方回

方回　今春苦雨初有春半曾无十日晴之句去立夏无几日愈雨足成五诗

湖头准拟赏新晴，雨过风号万马声。

宋玉未夸巫峡梦，杜陵翻作渼陂行。

方回

方回　今春苦雨初有春半曾无十日晴之句去立夏无几日愈雨足成五诗

读书听雨过三更，定是明朝又不晴。

就枕未鼾饥鼠出，掀书舐砚上灯檠。

方回

方回　今秋行

八月十五夜赏月，楼台丝管沸金穴。

百万珠帘卷嫩凉，茉莉花阑木犀发。

八月十八日观潮，幕帟粉黛迎兰桡。

雪山沃天雷动地，出没工旗争锦标。

此是钱塘旧风俗，骄贵小儿生华屋。

四时有春无秋风，常知歌笑不识哭。

一年不似一年秋，渐衰渐老成白头。

去年之秋尚云乐，今年之秋何其愁。

中户田租三万石，水潦不容收一粒。

况从兵乱窘避地，白璧黄金俱丧失。

前朝后市旧富人，半作道傍蓝缕身。

委巷小民或绝食，粥卖伉俪捐僮俥。

一切时节不复讲，履长贺岁犹卤莽。

淫雨连旬未必晴，潮何人观月谁赏。

月缺月圆宵复宵，潮落潮生朝又朝。

事与承平不异处，唯有南来秋雁飘。

方回

方回　景安录示旧雪诗拟简斋走笔赋所感奉谢

名都十万户，拥貂者为谁。

一二达官外，絮纩或无之。

南雪压瘴疠，此事不可迟。

窭人既云众，速霁斯为宜。

天公作恶剧，十日韬晴曦。

平地尺未已，塞门湮途岐。

少年未更事，骇谓如此奇。

危登或深泛，一酣倾百卮。

今年老更穷，客炉拥尫羸。

稍稍穴窗隙，缩首略一窥。

未卜黣麦王，但悯乌鸟饥。

大儿寄书来，土冻菜本萎。

归家煮荒荠，一饱亦肉糜。

宁当卧袁安，何用访戴逵。

答云有故人，贻我幼妇词。

未妨三十韵，一酬带间诗。

方回

方回　九日

楼前楼比后徘徊，便当登高百尺台。

海内共知吾辈老，江南未见菊花开。

细思去岁人谁健，遥想中原雁已来。

我似少陵亦赊酒，不妨剩举两三杯。

方回

方回　九日北山寺二首

松阴佳处路宜迟，裹袖寒鞭马上垂。

邂逅同倾九日酒，凄凉暗诵十年诗。

试回白首思前事，未觉青山減旧时。

节后骚英应好在，煮茶更与野僧期。

方回

方回　九日北山寺二首

白云苍藓尚知心，野径荒泉杵重寻。

一马出城元近近，万松藏寺已深深。

同游似觉无先到，半醉谁知政独吟。

十度重阳如瞬息，足知往古与来今。

方回

方回　九日归自南山

山寒小雨晴，落叶献秋声。

酒可诸僧共，诗须此老评。

钩帘修竹净，辟户远江横。

相送依依意，丹青画不成。

方回

方回　九日即事

閒居九日意何穷，落木长江感旧同。

佳句致多惟杜老，良辰专美只陶翁。

为问从人游戏马，何如对物咏来鸿。

无萸无菊无螃蟹，亦可随宜酒一中。

方回

方回　九日南山寺

佳节携壶意，全如杜牧之。

百年谁不死，九日可□□。

□□差能饮，平生政坐痴。

胸中不酩酊，未许野人知。

方回

方回　九日烹二鸡终不得酒

长女近归宁，念母省所患。

临别无可烹，仅余一老雁。

兹辰遂重九，空庖绝刍豢。

伏雌劣足膳，时醪靡由办。

平生万卷肠，半世饫藜苋。

中尝长军府，岂不宴集惯。

晚年畏祸机，弃官老林涧。

卖书辍架签，典衣解袍襻。

佳节无一钱，终一羡配贯。

瓶罄何耻为，更用奴隶讪。

但甘颜乐瓢，宜免周誓辳。

粲粲东篱英，聊与岁同晏。

方回

方回　九日诗冯伯田王俊甫刘元煇杨泰之见和复次韵二首

空经虚纬费来之，弦急常由瑟柱危。

壮似阴山歌敕勒，悲于易水和渐离。

崎岖万古无穷事，酩酊重阳几句诗。

剩喜故人会吾意，东篱何日酹残枝。

方回

方回　九日诗冯伯田王俊甫刘元煇杨泰之见和复次韵二首

归来誓墓学羲之，政坐机张触处危。

久已光芒韬世阙，更能文采眩长离。

奏书方朔三千牍，饮酒渊明二十诗。

索米长安饥欲死，何如终保傲霜枝。

方回

方回　九日汪元卿送酒亦有相拉者以病嗽不出

紫兰黄菊园丁送，亦有邻翁送酒来。

何忽于斯须煮药，不然夫岂怯衔杯。

登高朋友空相见，抱病情怀未易开。

过了重阳更堪醉，霜天螃蟹小春梅。

方回

方回　九日无酒

陶杜休官窘可知，更怜坡老惠州时。

三人九日俱无酒，一笑千年各有诗。

我辈固穷生事拙，今秋悭雨菊花迟。

典衣不办杯中物，空嗅青英有所思。

方回

方回　九日用渊明韵二首

穷山岂有节，疲氓不聊生。

比户迫冻馁，九日存空名。

旦视觜参中，斗极南北明。

知我乏机杼，促织亦销声。

昔健酒易得，痛饮倚妙龄。

焉知齿发暮，壶尽无可倾。

寒英粲荒圃，槁叶铿前荣。

坚忍验学力，乖离怅时情。

死也谅不磨，可惜百无成。

方回

方回　九日用渊明韵二首

渊明谢督邮，犹有金石交。

故人笃古谊，未随霜叶雕。

把菊东篱下，气与南山高。

颜生忽至止，双凤鸣青霄。

我誓死岩穴，瓮灌讵云劳。

奈何今年秋，一旱川原焦。

酒钱蔑由致，拟坡聊和陶。

索寞世所贱，由来非一朝。

方回

方回　九日有感再书

荒山过雨薄寒新，洗尽西风扇底尘。

萍梗江湖今故国，干戈天地几遗民。

向来佳节都如梦，不谓衰年剩此身。

草草儿曹一杯酒，谁欤可与话酸辛。

方回

方回　九日约冯伯田王俊甫刘元煇

山雨初开一望之，似无筋力可登危。

每重九日例凄苦，垂七十年更乱离。

今岁江南犹有酒，吾曹天下谓能诗。

肯来吊古酣歌否，恰放黄花一两枝。

方回

方回　九日早起

今日真当烂醉时，丁床搔首便吟诗。

拟斟白蚁元来少，旋典青蚨亦未迟。

万事茫茫先卯饮，一家草划仅晨炊。

纸窗日上微风冷，斜倚危楼有所思。

方回

方回　九月八日宾昫携酒西斋晚登秀亭次前韵

深箝笑口似难开，顿喜诗仙载酒来。

此道孰为今老笔，吾庐适有古荒台。

焉知晚节逢陈厄，忽听高歌类郢哀。

倚石自怜吟不就，频将拄杖划莓苔。

方回

方回　九月八日宾昫携酒西斋晚登秀亭次前韵

楚调悠然抑更扬，四愁平子五噫梁。

身同落叶常无定，□比寒花似较长。

但喜有乡频得醉，不知何药号为狂。

芬香臭腐俱尘土，莫问桑田与海洋。

方回

方回　九月初八日

今年未见菊花枝，老恐登高亦不宜。

但得明朝须有酒，可能我辈更无诗。

身閒天下朋游少，秋暑江南雁到迟。

宗武宗文佐觞咏，几家伯道叹无儿。

方回

方回　九月初六日客报吾州初一日大火城中俱尽吾家亦尽七八九报皆然初十

生死由来一念间，回头不落鬼门关。

细思上策莫如醉，稍据要津焉得閒。

婢仆冻饥犹恋主，儿童婚嫁合还山。

一穷惹起无穷事，独乐吾惟学巷颜。

方回

方回　九月初四日大风雨近重阳无酒夜成二首

怕见秋深秋又深，青灯白发厌愁霖。

百年剩几重阳日，万事都无一称心。

自揣老怀饶感慨，可须佳节强登临。

在陈自郐哦韩句，敢望空罍有浊斟。

方回

方回　九月初四日大风雨近重阳无酒夜成二首

秋霖欲洗庾公尘，不管楼头客恨新。

塞雁又为江左客，菊花曾识晋时人。

百年虚谷先生老，一纪严州太守贫。

几向客右度重九。苦无佳句答良辰。

方回

方回　九月初五日

暮雨萧萧鼓角风，草枯木落雁横空。

每逢九日不胜感，垂近七旬无奈穷。

螃蟹今年犹未有，茅柴我辈亦堪中。

篱边瘦菊青如粟，已胜芙蓉万朵红。

方回

方回　九月初一日

满城风雨夜初长，晓径衣单野圃荒。

秋着此寒欺老我，诗将何句待重阳。

山容竞爽穿疏树，菊意高骞迓早霜。

人事日非物良是，悲来谁办铁为肠。

方回

方回　九月二十二日晓倚楼

北斗挂楼北，晓柄正指东。

乃知今夕昏，移以招西风。

南州霜未降，九月已过中。

候虫既无声，天犹迟过鸿。

一岁事垂了，吾生将无同。

春草百种死，夏木千林空。

依依墙壁间，独剩残菊丛。

日出万马动，谁其知此翁。

方回

方回　九月二十六日雪予未之见北人云大都是时亦无此寒

立冬犹十日，衣亦未装绵。

半夜风翻屋，侵晨雪满船。

非时良可怪，吾老最堪怜。

通袖藏酸指，凭栏耸冻肩。

枯肠忽萧索，残菊尚鲜妍。

贫苦无衾者，应多疾病缠。







卷86

方回

方回　九月二十五书事二首

苍颜未怯冷风吹，过了残秋更自奇。

细嚼菊花吞美酒，閒拈柿叶写新诗。

繄谁屡贺参元火，与客仍消李远棋。

七十余龄能有几，开怀切勿皱愁眉。

方回

方回　九月三日晚登秀亭分韵得七字

登高佳辰近，暗数屈指七。

古郡拥乱山，危亭低落日。

未堪摘嘉菊，亦且醉新秫。

矢诗记同游，是岁实丙戌。

方回

方回　九月三十日汉臣置酒次日有诗次韵

槁梧策策晚风秋，始觉天边雨意休。

扫尽阴霾共一醉，豁开空阔慰双眸。

青铜未至无王老，红袖何嫌有莫愁。

我亦放颠插残菊，不羞衰老雪盈头。

方回

方回　九月十二日得蟹小酌

莫欺虚谷太凄凉，短发频搔意自长。

万古江山宜晚景，一番宇宙更秋光。

东篱把菊非尘世，左手持螯可醉乡。

二物于吾犹莫逆，达人何日不重阳。

方回

方回　九月五日所乘小骢不起

瘦骨如山老病骢，圉邕治药竟无功。

岂徒倜傥权奇惜，曾与艰难险阻同。

万里风沙来往外，十年宾旅送迎中。

□□一失真难得，宁少人间女颊红。

方回

方回　九月雪十月雷记异

九月二十五夜雪，南天稻梁未全结。

十月二十五夜雷，东风桃李俱误开。

七十三翁骇何谓，雷旧惯闻雪则未。

水旱国家有仓储，人能寡欲疫疠无。

方回

方回　九月一日稍佳演作五十六字终不及少陵牧之

少陵哦后牧之□，□□篇章可谓过。

真是能专诗笔否，似应无奈菊花何。

雁来秋老江湖落，病感风寒涕唾多。

自古死生元有命，满斟且复醉颜酡。

方回

方回　久不作诗非避俗议偶老懒且次范君泽韵

俗坌蝟毛奋，老倦龟壳缩。

闭门自著书，此外百无欲。

试将双鬓比，我白君尚绿。

固宜斗百篇，醉不问今昨。

异端朱翟徒，孟子辟之廓。

傲睨则有之，未必果落魄。

焉得百尺楼，与公共盘礴。

坐令许汜辈，螟蟭仰黄鹤。

方回

方回　久过重阳菊英粲然即事十首

早伴茱萸插帽纱，尚堪荐酒更堪茶。

花边行立花边坐，不是閒花是菊花。

方回

方回　久过重阳菊英粲然即事十首

种就株株攒万蕊，摘多干干茁三桠。

此诗两句烦君听，不是閒花是菊花。

方回

方回　久过重阳菊英粲然即事十首

倏过重阳几一月，菊花更觉有精神。

必重阳日始赏菊，此是人间最俗人。

方回

方回　久过重阳菊英粲然即事十首

紫阳山下园五亩，一半教儿种菊花。

霜渐浓时花更好，六年何事未还家。

方回

方回　久过重阳菊英粲然即事十首

平生我解量人品，元亮真成晋伯夷。

我欲招魂无别物，剩将洒酒菊花枝。

方回

方回　久过重阳菊英粲然即事十首

菊芳兰秀幸同时，汾水刘郎语最悲。

谁果肖兰谁肖菊，未知黄落又为谁。

方回

方回　久过重阳菊英粲然即事十首

风霜无畏最耐久，粪壤不资真自然。

正则夕餐骨已换，凌江端作跨鳌仙。

方回

方回　久过重阳菊英粲然即事十首

把之手香嚼齿香，饫之燕之香肺肠。

金英满泛日百盏，何必帝乡姑醉乡。

方回

方回　久过重阳菊英粲然即事十首

有酒泛菊釂美酒，无酒嗅菊倚阑干。

时人谁会先生意，常把霜枝子细看。

方回

方回　久过重阳菊英粲然即事十首

江南菊花差晚开，把酒前兰复后梅。

天公何尝负此老，天下腐儒臣方回。

方回

方回　久苦春寒三月三日戏作俳体

似惜残红未放稀，佳人怯试薄罗衣。

桃花水涨冰犹凝，燕子泥融雪更飞。

老去寻芳元自懒，病来吹霎不如归。

常嫌禊帖书清朗，尔许奇寒可浴沂。

方回

方回　久晴十月二十四日五日连雨程以忠来同饮

侵寻小雪初，不雨五旬余。

深井腥泥水，荒畦槁蛀蔬。

牛灾传聚落，蛇出骗阶除。

巫诧瘟神王，官虞火政疏。

浅流停碓硙，硗陇抗犁锄。

闽粤挻兵祲，江淮断漕渠。

讹言兴委巷，秽气集穷闾。

市药邀珍价，僮衣类臭帤。

衰年今尔许，恶况又何欤。

脚汗眠慵洗，头风坐畏梳。

扪多王猛虱，食谢孟尝鱼。

半世空为吏，平生误信书。

得閒真已幸，多惧复焉如。

田不能仓廩，家才有室庐。

稍令逢小稔，亦足慰贫居。

骤湿生朝础，斜飘过晚墟。

檐茅声乍滴，槛药色微舒。

牟麦还堪望，蝗蝻想渐祛。

良朋胥此会，忧抱与俱纾。

斗酒适酤至，烹鸡漉韭菹。

方回

方回　久雨

云胡不出，积雨予尼。

意弥八纮，膝此一席。

谁具焌徒，假予楫航。

一往沧海，观彼茫洋。

掩关昼眠，胡宁不暇，

鲁叟攸戒，敢视为夜。

寂寂疏帘，幽幽空阶。

鸟下碎藓，伤予之怀。

悠悠古道，溢溢行潦。

岂无岑楼，送目遥草。

心之忧矣，莫或予知。

彼其之子，谓予寒饥。

方回

方回　久雨

肺病兼脾病，葵花复槿花。

閒犹常不乐，老欲更何加。

客讶添新犬，童喧断小蛇。

穷居非得句，持底谢年华。

方回

方回　酒戒

老身偶不饮，终夜不能眠。

客枕味最恶，客肠思欲穿。

一夕饮逾量，终日不能起。

虽非必死病，亦有可死理。

愚者穉气浊，贤者穉气清。

保此元神者，无以物丧精。

惟酒足忘忧，无之固不可。

少饮固自佳，过饮将杀我。

方回

方回　句

菊花与汝作生日，螃蟹唤吾入醉乡。

方回

方回　句

屈使守乡国，护保□□□。

□□□比屋，燕雀语□□。

方回

方回　句

旧业三元赋，新功百中经。

方回

方回　句

把酒从来不可期，吾降今日少人知。

方回

方回　句

糟姜三盏酒，桕烛一瓯茶。

方回

方回　句

诸公未许子为政，万事无如髯绝伦。

方回

方回　句容道中

陂满风初漾，林明雪未残。

路泥尤觉远，野阁不胜寒。

军过开门少，村稀觅店难。

忽逢新日色，久别喜相看。

方回

方回　郡送桃符戏书

狂颇如豪拙似痴，人难忍者我能之。

六旬老境三椽屋，四海虚名万首诗。

不惜黄金偿酒债，犹将白发缀花枝。

儿孙十辈谁家有，心事唯应造物知。

方回

方回　开镜见瓶梅

开奁见明镜，聊以肃吾栉。

旁有一瓶梅，横斜数枝人。

真花在瓶中，镜中果何物。

玩此不能已，悠然若有得。

方回

方回　客况六言五首

狐白裘玉作带，汗血马金为鞭。

雪发河中老叟，霜天裸体撑船。

方回

方回　客况六言五首

一瓣香陈无己，万首诗陆放翁。

借问老夫年纪，五屈指姜太公。

方回

方回　客况六言五首

善挥金粗豪杰，痛饮酒真神仙。

身外别无一物，胸中略有千年。

方回

方回　客况六言五首

辅嗣元不识易，安国未尝传书。

周官谬释揆岳，□□□□瓜鱼。

方回

方回　客况六言五首

大矣哉十二卦，有义有用随时。

世故蓍草万变，心事梅花一枝。

方回

方回　客舍读书

客舍何所为，流光坐飞腾。

出游足风雨，对晤乏友朋。

书鸱幸舆致，欢言启缄縢。

拂拭蛛与蟫，曲此几上肱。

暗眼阅细字，未觉如蚊蝇。

刮土辨古鼎，理丝梳乱绳。

领会划有得，意色若自矜。

芸香入汉室，竹简发魏陵。

勺饮一以醉，焉事夸如渑。

幽窗卷且舒，倦榻卧复兴。

匪欲备顾问，讵将干召徵。

济物划稚念，治生颓俗能。

惟学足娱老，贤哲梯可升。

忍穷定力见，返照浩气增。

童子未识察，招邀荒陇登。

江之水浩浩，楚山何层层。

归思忽搅扰，肠肺攒锋棱。

行止分已定，大方无滞凝。

一旦决云汉，谁识天池鹏。

且复挟我册，掩关明孤灯。

方回

方回　客谓榴花早而多竹笋少岁旱

客忧今岁旱，事已见几微。

早早榴花密，迟迟竹笋稀。

即今防黠贼，已若堕重围。

更使逢荒歉，呜呼万事非。

方回

方回　客中近元夕

新晴春早暖，客里上元天。

辇路灯如梦，璇霄月欲圆。

岂惟无酒酤，不复有床眠。

歌舞愚儿辈，凄凉已十年。

方回

方回　孔府判野耘尝宦云南今以余瘴多病意欲休官因读唐书南诏传为此二诗

万

蚕丛国，西南出漏天。

吐蕃唐徼接，越巂汉疆连。

参井星躔外，岷峨雪界边。

{左牛右羊}船元下粤，剑栈忽朝燕。

骠信狂图歇，菜场咩险要镌。

称元更号谓，督爽革官联。

慰谕开行府，咨诹肃使权。

贝仍通一觅，土尚锡双田。

饰齿金兼漆，充衣卉与毡。

瓜匏冬更实，桃杏腊尤妍。

混壹良堪喜，诛求或未悛。

霜威才蓋止，舆诵总髈然。

归橐无蛮货，征袍有瘴烟。

□曾甘鞅掌，由此困沉绵。

柔远华风浃，同文译史传。

愿闻谈土俗，五会纂周篇。

方回

方回　孔府判野耘尝宦云南今以余瘴多病意欲休官因读唐书南诏传为此二诗

汉代哀牢种，泸南大渡河。

其郡居善阐，有水号牂牁。

丞相祠诸葛，将军畏伏波。

石扶碑故在，铜作柱难磨。

古但羁縻耳，今如震慑何。

一戎平六诏，万旅削三峨。

跣足遑机弩，毡头敢荷戈。

鬼王牵骏驵，泯国效文螺。

梵供花优钵，经传叶贝多。

异香燃笃耨，硕果噉波罗。

碧钿悬珠珥，银钩摘象驮。

深秋如夏热，穷腊亦春和。

雾毒飞鸢堕，风腥巨蟒过。

已还生定远，犹类病维摩。

宦思轻髦梗，閒心愿涧阿。

此乡非瘴土，何幸小婆娑。

方回

方回　哭鲍景翔鲁斋

学从元字起，贞实已先元。

密玩坤乾易，精控宇宙根。

与公传后世，有客践前言。

万古立鳌极，惟思夜气存。

方回

方回　哭鲍景翔鲁斋

高年开八袠，细字尚亲抄。

已矣蝇头笔，谁其凤觜胶。

能传言外意，始识画前爻。

此老埋黄壤，纷纷叹面交。

方回

方回　哭川无竭禅师二首

师令题画像，圆寂十朝前。

拙句应曾见，微病竟不痊。

笑谈犹可想，偈颂总堪传。

千柱攒金碧，辛勤二十年。

方回

方回　哭川无竭禅师二首

几登潇洒阁，共坐听松风。

异骨癯僧健，多魔老守穷。

是身终有死，何物不成空。

岂料龙钟老，题诗先哭公。

方回

方回　哭从兄良遇

先祖五男子，其下八男孙。

白首涉患难，仅余二老存。

兄昔健如虎，行步疾飞奔。

长眉具寿相，修髯当风掀。

千丈耸巨栋，一朝成枯根。

强者尚若此，弱又其奚论。

惟兄负刚劲，临事简不烦。

可否率正色，臧否多直言。

谈笑无城府，其实春和温。

憸壬有弗察，平地生雠冤。

惟扬赴逮对，乃用怨报恩。

十年归来乎，下帷董生园。

此死幸无愧，彼生非游魂。

春官一再上，科名合高骞。

世事既鼎革，何如偃丘樊。

百里许起家，性终不耐喧。

军马尘未已，朝夕常闭门。

劣弟解雕郡，生理古井眢。

时复造兄室，酾酒崇盘餐。

二月近生日，烂漫倾芳樽。

岂谓三四月，医药昧病源。

平生无妾侍，寡欲培真元。

焉用艾与附，内外加炮燔。

五月二十八，了了语不昏。

为后取犹子，愚哉真犬豚。

此事未称意，似难它选揄。

委曲进宽譬，且望进粥飦。

乃后密探问，不敢逾闼阍。

诸幼日传报，精神稍昂轩。

奄忽季夏半，长往游厚坤。

走赴气已绝，号恸书灵幡。

忆兄旧论议，亹亹双袖揎。

口齿未即闭，饭含莫咽吞。

盖棺一何速，迫此炎暑袢。

衰薾抱怛痛，哀声嘶霜猿。

人生孰不尔，屈伸手覆翻。

考终亦一福，拱璧无瑕痕。

丘嫂抚孤稚，匪伊将冠婚。

或者气质变，培壅成兰荪。

寒宗弱一个，缪居昭穆尊。

上当相宅兆，安厝居高原。

下当教贻厥，敬恭奉苹蘩。

秋风几黄落，我亦超昆仑。

焉得天地间，长挂扶桑{左田右敦}。

方回

方回　哭方碧山前惠州同知

同宗多两岁，官学幸同门。

去夏才相别，逾旬遽□□。

□□淹逆旅，公已见曾孙。

二子言将葬，惊嗟欲断魂。

方回

方回　哭方碧山前惠州同知

四年登八十，寿过古来稀。

辞郡非关瘴，思亲自合归。

千诗存老笔，二纪掩閒扉。

鸡絮临筵几，随潮夜梦飞。

方回

方回　哭肯堂赵公拟老杜八哀体

飞鸿离鱼网，玉石有俱焚。

冥冥岂无志，鬼物妒玙璠。

今代赵广汉，谁欤哀王孙。

粹然东南穉，顽薄推廉敦。

悠悠桐江水，父老至今言。

听讼古楠下，审克薛且温。

郡将不解事，祸变生军屯。

婺米给湿腐，营垒胡无飧。

出甲火府库，僚吏争溃偾。

黄堂坐者谁，微服逾缺垣。

公急啊府寺，众涅忽自蹲。

大呼好知县，肩舆坐和辕。

卒辈匪怙乱，猾刻专饕惛。

各欲赡老幼，等死有本原。

公仇斥私橐，致米诸乡村。

稍抚以金帛，汝饱可无喧。

顷刻事底定，阖城免屠燔。

声名由此起，褒语本天阍。

就擢半刺吏，遄又典大藩。

东西浙河节，祥刑谨平反。

芟乱保乡郡，剿馘歼盗根。

我时守马目，邻疆约相援。

天地既翻覆，气数难预论。

箕子歌麦秀，邵平灌瓜园。

展转落闽峤，劲翮终弗骞。

燕赵朔风路，饮马滹沱浑。

据鞍始识面，鸡群见丹鵷。

乍聚忽骤散，岁月流泇泇。

不谓桑梓地，辱公弭朱幡。

草堂屈大尹，惊农压篱樊。

屡接月下麈，稍醉花前樽。

近之若冰雪，三伏无歳袢。

一朝怪事作，传闻声为吞。

奴告主者斩，贞观法令存。

况乃肆诬衊，奸人执仇冤。

众知无是事，避嫌口若韐。

衢州之驵胥，移文恣澜翻。

至欲加钳绁，责以徒步奔。

意公即自裁，足快私排拫。

扁舟载公去，戈戟围其门。

面对事即白，大明揭覆盆。

受辱固已甚，何待加办圈。

析爵地千里，如古诸侯尊。

飞语一点染，视苦砧上饨。

二子縻讥禁，远睨惊弟昆。

竟尔病疽背，不得旋车轩。

彼兇甚枭獍，俗薄徒实繁。

非人类则已，心愧当自扪。

鸣呼古明哲，岂不忧元元。

沮溺隐季叔，唐虞有由拳。

与其青蝇矢，狼藉污瑶琨。

孰与逃閴寂，忍饥撷兰荪。

我贱无力气，淖曾不能掀。

贫亦靡赙賵，奠酹无鸡豚。

激烈拟八哀，些歌招公魂。

万古万万古，遗退凄乾坤。

方回

方回　哭周子壹二首

欲极云霄阔，焉辞道路长。

早知当饭含，宁肯尚赍装。

瘦马嘶荒{外广内殷乙换二}，残书阁故房。

绝怜闻讣日，妻子哭空堂。

方回

方回　哭周子壹二首

渡淮才几日，道死近徐州。

药有何人进，棺于底所求。

本期纡紫绶，岂料殡黄楼。

穷者穷如此，纷纷燕贪侯。

方回

方回　苦雨

拟勒移文问雨龙，麦秋忍不念吾农。

黄云万顷成泥烂，偏与閒檐活瓦松。

方回

方回　苦雨

苦雨何其久，山乡化水乡。

月余沈碓硙，天半起帆樯。

孰不思神禹，畴能饷子桑。

溺饥非己责，愁绝望朝阳。

方回

方回　苦雨半年

□海蛟龙睡不鼾，半年昼夜雨漫漫。

何曾略识三春暖，更□难禁六月寒。

孰感神明回叶气，忍闻生聚落深湍。

鳌□□掷将期矣，不许□□□日安。

□大历历七南阳，几□□潮夜复潮。

湖上已无□□□，□□□有侍郎桥。

官同谢傅惭高洁，位过周公肆吝骄。

□□□心木绵鬼，秽声不与骨俱销。

方回

方回　苦雨竹

泥污后土逾月途，四月雨至五月初。

七日七夜复不止，钱王旧城市无米。

城中之民不饥死，亦恐城外盗贼起。

东邻高楼吹玉笙，前呵大马方横行。

方回

方回　腊八日未雪不寒

寒暖违时节，于民有弗堪。

岂应今腊八，恰似旧春三。

夜□蒸肤汗，朝壶溢唾痰。

浑疑北风雪，不肯到江南。

方回

方回　腊月菊

九日侵寻蜡口徂，金钿尚可泛屠苏。

凿冰池畔枝尤劲，栽竹林边蕊不枯。

同味迟生新枸杞，齐名久谢旧茱萸。

土龙弃我登高侣，端肯趋时媚我无。

方回

方回　来去路

后山路安来，前山路安去。

高中不无低，自有可通处。

譬如涧谷水，日夜泉源注。

但闻水流声，不见来去路。

避碍适其顺，智本何所恶。

后世穷梯航，乃以嗜欲故。

汉武天马歌，文采诚独步。

焉知十万师，暴骨委秋露。

我愿四达衢，但行商与贾。

一遇荷戈人，寸跬不可度。

方回

方回　兰花

雪尽深林出异芬，枯松槁槲乱纷纷。

此中恐是兰花处，未许行人着意闻。

方回

方回　兰亭

细看僧字永和碑，谁见山阴落笔时。

想像捧心□□□，□间几本话西施。

方回

方回　览古五首

人有好与恶，造化无颇偏。

种谷匪种稗，稗实在谷先。

谓天不佑恶，细察似不然。

麟凤世罕识，蛇虎动百千。

泗水两师生，万古大圣贤。

瓢饮短命死，绝粮陈蔡间。

雍彻柄鲁政，脍肝延天年。

气运苟如此，周衰何足言。

方回

方回　览古五首

读书以修身，末惟利这渔。

夏侯诧拾芥，桓荣陈其车。

初学眯训诂，利心已炎如。

为吏未识字，嗜贿不顾驱。

青青陵陂麦，歌声何舒舒。

金椎勿造次，恐伤口中珠。

岂不事诗礼，所为乃凶渠。

用世率此辈，生灵夫何辜。

方回

方回　览古五首

父子具曰圣，相谓为仲尼。

独于春秋学，盲心无能稽。

僻说竺老滓，苛政斯鞅靡。

神天有弗察，大柄斯人尸。

典午起九死，众鬼宗魔师。

紫宫坐张楚，赤县生刘齐。

閔帅岂办□，□阜实召之。

至今二百年。遗祸殃蒸黎。

方回

方回　览古五首

贤者傥畏死，世论终不公。

古若不置死，何藉诛妖凶。

荆舒底奸鬼。庙食丘轲同。

举世知其非，嗫嚅不敢攻。

著书斥日录，独一陈了翁。

祸至裂宇宙，板荡中原空。

笔削讨厥罪，乃在乾淳中。

我读四朝史，方知天听聪。

方回

方回　览古五首

六经乐故亡，三礼复不完。

名数颇舛刺，或亦疑同官。

易诗书春秋，论孟庸学篇。

弥缝救破断，谁实心斯传。

始以营道翁，终之紫阳仙。

堂堂七君子，如日常在天。

有暮必有旦，岂无来者贤。

大匠一朝作，绳墨其舍旃。

方回

方回　老而健贫而诗自志其喜八首

弱冠至休致，日须成一诗。

贫犹常饮客，老幸不招医。

节欲无真病，轻财似太痴。

此吟得佳句，新买早梅枝。

方回

方回　老而健贫而诗自志其喜八首

一时诗有思，何待苦吟成。

老易惟难健，贫多但少清。

藏书终不卖，耽酒别无营。

十六年林下，休官万事轻

方回

方回　老而健贫而诗自志其喜八首

拙宦知今是，颓颜及古稀。

寡言为暖药，微醉当寒衣。

空腹蝉当饱，长身鹤肯肥。

天容清更健，不省桔槔机。

方回

方回　老而健贫而诗自志其喜八首

万山读书地，近偶脱烟氛。

幸保分膰庙，常营葬骨坟。

婿佳殊逸少，儿懒过宗文。

忽已门前月，僧敲醉亦闻。

方回

方回　老而健贫而诗自志其喜八首

老翁处处有，不健复何为。

贫户家家是，能诗始足奇。

东坡捐玉带，白傅放杨枝。

新有僧相识，时来说易诗。

方回

方回　老而健贫而诗自志其喜八首

清而贫最乐，健以老何伤。

短发蓬加雪，贞心菊耐霜。

冻吟乏薪炭，醉卧混衾裳。

冰檗怜儿女，年皆四十强。

方回

方回　老而健贫而诗自志其喜八首

才具虽无用，襟期亦未非。

良难营脱粟，谁肯质深衣。

为士当知耻，观人不相肥。

还家缺车马，犹解步如飞。

方回

方回　老而健贫而诗自志其喜八首

蹉跎早七旬，老健保清贫。

识破元来易，言传恐未真。

但能积阴德，焉用出阳神。

释怨恩须报，天张相吉人。

方回

方回　老悔

前世何知后世长，老年合悔少年狂。

即今安在凌烟阁，毕竟无非审雨堂。

脚底东西南北路，樽前三万六千场。

谪仙落魄人谁识，终许诗名死后香。

方回

方回　老马行

十年何啻骑千马，望风此马甘为下。

老夫与尔共艰难，定非苟且相逢者。

忆昔专城鬓欲霜，宇宙茫茫成战场。

指呼壮士斩群贼，蹀躞溅血沾靴裳。

{外广内殷乙换二}中始与驽骀列，夜夜向风嘶晓月。

咆哮跳踯不受鞍，独我乘之心妥帖。

韩干曹霸画图同，耳小胸开蹄踣铁。

吴隄朝望海门潮，蓟门暮踏燕山雪。

黄云衰草出长城，碧眼虬髯逢者惊。

百人走驿落喘汗，力追不及犹缓行。

痛饮烂醉仍宵征，了无倾侧肩舆平。

发雕齿钝两衰暮，重到江南如隔生。

我閒解官甘寂寞，尔病良医频灌烙。

去年西湖往探梅，雅称是翁俱矍铄。

陌上谁家年少郎，千金美妾规紫光。

谨营刍豆尚努力，永伴残年田子方。

方回

方回　老矣

倚楼开户展青铜，老矣犹能酒面红。

浪许满头生寿发，几堪落叶见秋风。

每思旧事全如梦，自喜新诗渐不工。

棺槨衣衾俱未办，他年何年葬虚翁。

方回

方回　冷泉亭

金鞍骤紫陌，讵识林下胜。

石苔为谁碧，我辈坐乃称。

丝毫无愧容，照此冷泉镜。

竹树亦如我，不与春色竞。

匏尊未用酌，一见百卢醒。

土囊发饕风，无波此终定。

革履汉臣心，恐未敌兹莹。

木杪夜月孤，庶其许相映。

方回

方回　冷泉亭

寺门不须入，林磵莹清襟。

老树几前代，冷泉如我心。

缒萝猿接果，龛石佛添金。

别有真天趣，月寒秋夜深。

方回

方回　梨花

仙姿白雪帔青霞，月淡春浓意不邪。

天上嫦娥人未识，料应清雅似梨花。

方回

方回　离骚九歌图

正则灵均皇揆余，屈子文章古所无。

我尝痛饮读□□，□乃复览九歌图。

九歌根源何所自，羲文周孔易□□。

□□坤马中孚鹤，鼎虎革豹未济狐。

载鬼一车豕负涂，先张之弧后说弧。

奇奇怪怪浩以博，湘累取以为范模。

东皇太一九霄下，百灵护驾飞龙趋。

云中之君俨帝服，眇视四海翔天衢。

尧女舜妃两婵娟，想见当年泣苍梧。

大少司命尾东君，倏来忽逝纷驰驱。

河伯白鼋弭英辅，山鬼赤□□□□。

桂酒椒浆奠瑶玉，鼓迎箫送鸾凤舆。

佳人在望□□□，□君不见心踌躇。

采芳馨兮日将暮，有所思兮甘糜躯。

吾王不寤蛾眉嫉，知心惟有寡女媭。

一士葬鱼亡楚国，而况他日秦坑儒。

我诗颇似贾谊赋，敬吊先生空嗟吁。

方回

方回　离婺源过古荐注口张村三渡遂登五岭

卧闻邻客晓先发，亦束寝衣辞旅榻。

急雨顿止风稍动，空山微凉路不滑。

溪流向西吾适东，舟渡者三更横纵。

人心最险天自易，左路欲穷须右通。

蚕放三眠大麦熟，含桃烂红豌豆绿。

野次思之不可致，七日菜食市无肉。

南山之北归去来，摘菊剪韭手所栽。

说诗命酒花当开，焉用舍是登崔嵬。

方回

方回　李花

仙根判耦得无差，春对夭桃夏对瓜。

此岂轻浮閒果子，白花亦复胜红花。

方回

方回　李寅之招饮同登九江城

明年公七十，我老眉亦厖。

一会岂易得，招呼酒盈缸。

慷慨上高城，恻怆临大江。

雪水倾蜀峡，烟树连淮邦。

方回

方回　李寅之招饮同登九江城

契阔几何时，六闰过如矢。

九岁十岁儿，婚宴见孙矣。

皂隶忽鼎贵，王侯或横死。

前辈亡典刑，后生荡廉耻。

方回

方回　李寅之招饮同登九江城

顾此昧陋质，昏冥蹈危机。

一麾缪析土，三命空登畿。

屡激马援谤，终成冯衍归。

长鹜厄道左，力耕逢岁饥。

方回

方回　李寅之招饮同登九江城

清湍严子滩，僻坞任公寺。

荒凉茅屋居，蹇浅石田莳。

危踪璧偶完，暮景驾已税。

閒门幸常关，奥帙尚多味。

方回

方回　李寅之招饮同登九江城

覆却罔攸测，理乱非所任。

兀兀兔株意，哀哀莺谷音。

识骥伯乐眼，放麑西巴心。

怀惠在夙昔，观过匪斯今。

方回

方回　李寅之招饮同登九江城

兄事一纪长，矩度窃愿学。

智圆饱涉难，仁静耐处约。

厌事晚微聩，休官老深乐。

远追邴尚踪，高谢耿邓略。

方回

方回　李寅之招饮同登九江城

恭惟天所赋，知命良独难。

度索侈琛玩，蒸乳甘珍餐。

小迷积巨悔，近逸生遐患。

寡疾骨健寿，少营神閒安。

方回

方回　李寅之招饮同登九江城

玄理本甚察，悟见独何鲜。

请看小丙子，跪拜彩衣展。

荻芽荐鮳脯，缓醉味岂浅。

鞭辔惯驰奔，戈铠觊息偃。

方回

方回　李仲宾墨竹四首

乾坤各各变三爻，坎兑相依似泰交。

认得易中甘节卦，箨龙贞干写烟梢。

方回

方回　李仲宾墨竹四首

春生夏长出墙头，含箨新梢玉版抽。

宜雪宜霜无不可，如椽且与貌宜秋。

方回

方回　李仲宾墨竹四首

心空节劲翠筠浓，冷笑凡花诲冶容。

可是人间秋水碧，东方七宿应苍龙。

方回

方回　李仲宾墨竹四首

渭川千亩入毫端，子美临风野色寒。

不是画师即诗客，可能收拾与人看。

方回

方回　力学

力学衰犹进，治生晚不雠。

操心元自定，忤俗果何由。

涂抹余千纸，浮沉等一沤。

忍穷兼耐辱，失笑未包羞。

方回

方回　立春日马上遇黄国宝应犀

连宵好梦频，二喜集佳辰。

晓霁逢春日，山深遇故人。

立谈询近事，小酌叩荒邻。

暮宿东松寺，吟眸处处新。

方回

方回　立春日马上遇黄国宝应犀

十载乱离频，何知有此辰。

翩跹果下马，突兀眼中人。

野店春盘共，僧房夜榻邻。

吾宗老仙伯，题墨尚如新。

方回

方回　立秋

暑赦如闻降德音，一凉欢喜万人心。

虽然未便梧桐落，终是相将蟋蟀吟。

初夜银河正牛女，诘朝红日尾觜参。

朝廷欲觅玄真子，蟹舍渔蓑烟雨深。

方回

方回　立秋病中再赋

乱蛬号蝉孰赏音，汝吟岂似我能吟。

风声雨气凉秋夜，世故时情病客心。

烂醉无求甘老死，菊老有约合山林。

一庵异日归何处，万叠寒云未觉深。

方回

方回　立秋久无诗

三伏厌厌病欲萎，可能秋后尚无诗。

连宵急雨凉如洗，贫寐衰翁醉不知。

药饵谁精寸关尺，文章空说斗牛箕。

西斋池上堪逃暑，木落吾将信所之。

方回

方回　立夏明日行园无客五首

衲朝褀暮午衫单，始觉春归不再寒。

些子幽花三两亩，霎时啼鸟百千般。

世情落落全相背，诗律平平略放宽。

连日饮徒偶焉往，自炊香薤五盘餐。

方回

方回　立夏明日行园无客五首

春来何啻酒千瓶，百日醺醺一日醒。

朱笔点诗垂欲困，黄鹂啼树急须听。

沾沙不湿收微雨，倚柱无言立小亭。

芒屦稿僮人一緉，为耘恶草莫教青。

方回

方回　立夏明日行园无客五首

尚欠佳篇与送春，只缘醉卧动经旬。

偶无载酒相过客，始是吟诗自在人。

喜见笋芽穿瓦石，都忘雨点渍衣巾。

园林全赖东风力，莫道南风便有神。

方回

方回　立夏明日行园无客五首

爱栽竹树爱栽花，新筑船轩傍石斜。

古庙炷香知某客，半山摇扇望吾家。

閒看红袖穿林去，可着冰纨作画夸。

说似渠侬应未信，诗翁烦恼政如麻。

方回

方回　立夏明日行园无客五首

葺圃疏畦日荷锄，六旬老叟尚何图。

卧床迫夏犹毡褥，宴几经春只药炉。

群窃花枝相侮易，合携竹杖与驱除。

千金万卷皆捐弃，更有心情计较渠。

方回

方回　立夏五首

吾家正对紫阳山，南向宜添屋数间。

百岁十分已过八，只消无事守穷閒。

方回

方回　立夏五首

齐侯北海楚南海，匹马扁舟我过之。

一事略如陆务观，囊中真有万篇诗。

方回

方回　立夏五首

说与江湖故旧知，不曾得句未为诗。

一更一至五更五，半是搔头不寐时。

方回

方回　立夏五首

路过偏岭暑风凉，草色连天七寸长。

无限牛羊无树木，青青六月地椒香。

立夏五首

南华六祖老卢能，宇宙千灯复万灯。

佛法平生吾不信，神交一二老诗僧。

方回

方回　连夜书

独倚西楼夜渐深，下弦月欲近觜参。

立秋是日微微雨，病暑衰翁稍慰心。

方回

方回　连夜书

斜向西南月半弯，五更正值毕叉间。

朝来骤有风兼雨，红晕饶添一大环。

方回

方回　连夜书

秋凉断是合还家，三伏今年暑倍加。

病痛百般营药草，精神一半减菱花。

方回

方回　连夜书

腐儒休致懒弹冠，楼倚新秋午夜阑。

木德临参照南斗，江湖一稔百忧宽。

方回

方回　连雨

下潦多成疾，荒墟或告饥。

夏寒几阅月，昼晦动逾时。

坠果全无味，新禾间欲萎。

可能留少许，庚伏洒炎曦。

方回

方回　凉夜

挂屋星河淡，环窗草树幽。

灯昏天欲雨，簟冷夜初秋。

尚觉孤身健，能忘满腹忧。

去年田事薄，犹复有微收。

方回

方回　两邻家一主人郡姬歌饮至夜半一母妻哭官检魇死者

歌喉弦指粉红腮，群拥山翁醉玉颓。

政恐真欢犹是假，不如邻妇哭真哀。

方回

方回　邻饮

邻壁偶过从，举杯相尔汝。

初筵供园蔬，咸韭最为美。

稍□始进果，乾栗颇便齿。

数十至无算，醒已五鼓矣。

问言案酒何，唯独螃蟹尔。

万事不称意，此乃差可喜。

方回

方回　灵隐寺行呈伏虎岩

蓬莱水浅尘几扬，历劫不动此道场。

黄金何年佛氏土，白云自古仙人乡。

吾故不能知鸿荒，尝闻许由避陶唐。

南巡会稽忆夏后，西渡浙水传秦皇。

欲镌文字示万世，想曾摩挲崖藓苍。

君臣岂不亦一到，父老失记书传亡。

思莼人归乱聪勒，衣锦军起诉宏昌。

教士四万虏吴友，子弟八千从项梁。

锋攒镝飞沸如汤，冷泉之冷常冰霜。

风涛汹地保恬静，火云爇天饶清凉。

寺门奇石万鬼凿，霹雳穿洞龙腾骧。

偃如未射李广虎，突如乍叱初平羊。

漫山钜竹不知数，百围屹立松杉樟。

野猿攫果就人手，山客贸薪充日粮。

艳浮凡俗花卉绝，毒螫狞恶虫豸藏。

竺峰飞来夜著翅，桂子堕落秋飘香。

睹史陀宫足仿佛，摩罗耶山非渺茫。

色究竟界扫蜃气，给孤独园堪雁行。

游屐屡破壁疥落，优波度筹千万强。

老树一株卧磵上，向来未有如许长。

有能直上北高塔，一览弱水穷扶桑。

织女机边拂衫袖，老人星外来帆樯。

金碧殿阁钟鱼廊，饱饘燠衲丛蜂房。

毗卢遮那明正遍，散脂修摩森护防。

长明灯笼照十方，胸中亦复作是光。

纖蝇么蚋不到处，三千大千[



其一]禅那床。

游戏伽陀只夜章，岂无一人骆宾王。

摩诃师子今僧王，一奋迅失千狐狼。

方回

方回　令狐信芳招饮天庆呈张文焕

仲秋久不雨，残暑气犹郁。

昼梦化飞鸿，青冥脱罗羨。

果有叩门者，嘉招为湔祓。

林下见高人，杯中得佳物。

世故万不平，如利剑一刜。

何况诗家流，谈锋出奇倔。

味同本道合，心敬匪貌屈。

维兹古琳宫，岿然金碧几。

生云石巑屼，荫日树蓊蔚。

更有竹万竿，风梢互披拂。

黄冠作保行，享此傲簪绂。

吾侪许借景，仙意亦仿佛。

其徒传异书，升空白日歘。

腐儒早知命，灵丹未甘乞。

座间亦有赋，肠枯语言吃。

崖根茗泉深，尚留一再掘。

方回

方回　刘元煇来三首

君宅蒲荷岸，吾庐槿菊篱。

相望能几步，不见动逾时。

老更甘清苦，閒应笑拙痴。

门迎到花底，衔袖有新诗。

方回

方回　刘元煇来三首

浪出惭何益，深居悔已迟。

积忧□□□，□□定非痴。

暗事人能料，幽怀世不知。

叩门有斯客，急以酒浇之。

方回

方回　刘元煇来三首

闻筑船亭就，能来共看花。

鲞枯庖海物，豆乳买邻家。

稍可从容饮，犹当委曲赊。

归途有底急，不肯后昏鸦。

方回

方回　刘子华儒吏

短檠彻晓一灯寒，椰腹中藏万卷宽。

了事足为良吏易，读书真作大儒难。

隐身雁鹜虽常调，致位貂蝉可显官。

褒鄂功臣不须此，长枪挽出进贤冠。

方回

方回　留丹阳三日苦寒戏为短歌

自从书云入嘉平，一月间无三日晴。

大雪二十五六日，漫天塞地冰峥嵘。

吴江渡桥意颇快，吕城争堰心还惊。

丹阳古县暮落牵，冻人俗死无人行。

夜投孤店风更紧，燃草不烟灯灭影。

北人下马惊相问，自古江南无此冷。

求薪不可炭更难，仆御告馁衾禂单。

我生南土六十二，自古江南无此寒。

卧不脱衣袍带断，湿靴破袜泥裦绽。

焉得闺人呵手缝，可向谁家借针线。

船路不通驿路泥，田家闭户如鸡栖。

推车荷担唤不去，宁煨藁秸烹糠粞。

可以我而返不如，乾坤浩荡岁云暮。

岂无拥炉画灰处，焉用遑遑问征路。

方回

方回　留杭近三年得去赋不可不出城

不可不出城，顽躯百无病。

不可不出城。老眼亦何净。

第一脱俗尘，最便于野性。

第二井不咸，所至水可饮。

第三鱼价贱，第四酒味胜。

第五无火惊，第六无灯禁。

第七航船歌，歡乃亦可听。

尔曹居城中，小屋如败甑。

臭秽之所蒸，面面环厕圊。

五更闻丧鼓，骨肉付烟烬。

巧伪以为生，语无一可信。

妇女孤媚繁，商贾狙诈竞。

天下不皆然，杭城为特甚。

我今才出城，七美一朝并。

眺望心神情，眠卧魂魄定。

空阔水云间，孰谓雪风劲。

寄语城中人，何时免阱。

不可不出城，所以发兹咏。

方回

方回　留回岭汪明府宅

仇池非仙境，商岭在人世。

讵必深且僻，而后兵可避。

大物有转移，戈甲满天地。

城郭非云远，马迹竟不至。

蓊蔚树木密，复重涧谷閟。

中有长者家，累叶重名谊。

积德服里社，故非一朝致。

园池既显敞，栋宇亦弘邃。

文甽洛花红，雕笼陇禽翠。

恍然壶中天，逈与尘界异。

崇觞延老夫，子侄尽擎跽。

岂惟授之粲，抑且侑以币。

客来无不速，各各满其意。

居多章甫冠，宪宪洁衿佩。

如闻筑精舍，徽国严祀事。

纪载傥予属，庶用报嘉惠。

方回

方回　留钱塘十二年

一纪钱塘去未能，寒梅凉菊暑天冰。

春风七宝山头寺，夜雨三茅阁上灯。

和靖不生无隐士，道潜如在可诗僧。

大船相聚惟歌舞，小舫渔翁采芡菱。

方回

方回　留题槃隐高士王子由书斋

万宇横陈碧瓦齐，浓岚淡霭总诗题。

隔江烟树窗中细，过海风樯槛外低。

琴仅可弦星半缺，壁应欲画雪新泥。

南华卧读两三卷，犹喜晴檐日未西。

方回

方回　留吴田霜崖吴居士宅予仲女许其孙姻

众山环如规，中有一川水。

山腴翠树圆，水洁玉石峙。

居人近百家，耕余习文史。

此翁独能诗，早充宾贡士。

平生宦情薄，一试仓庾氏。

中年厌兵革，肥遁白云里。

时时吟一篇，自教孙与子。

满屋读书声，万事不到耳。

问途访幽居，曲折十余里。

麦天小雨霁，初夏风日美。

远迓携饮壶，剧谈并宴几。

门帖句句佳，字画亦劲伟。

尽出句画挂，频共高阁倚。

烹煎茗笋良，饤饾蔬果旨。

鼓吹聒深夜，酒酣未容起。

寒薄攀华盛，两姓合嘉礼。

东床向志学，骨相良可喜。

积德贻后人，方兴未云已。

发穉济青黄，垂绅曳朱紫。

天人幽显间，施报有兹理。

略窥宅边园，培芳茂花卉。

黄莺殆无数，白鸥不知几。

山茶及岩桂，叶叶莹如洗。

间气钟人物，吾故卜诸此。

老夫托姻好，悠远自此始。

定当继朱陈，何但夸孔李。

方回

方回　六秋

斗杓忽又指西楼，我独何为此滞留。

多事心情人转老，荒城风雨夜争秋。

一蓑屡费渔樵梦，杯酒难湔宇宙愁。

好趁微凉便归去，豆花篱落荻花洲。

【卷13】

方回

方回　六十五春寒吟七首

病骨春寒欠酒浇，关山满眼雁程遥。

有人恨过江淹赋，何处魂堪宋玉招。

六十五翁来日短，百千万事迅风瓢。

平生知己惊俱尽，一影穷山伴寂寥。

方回

方回　六十五春寒吟七首

日日春寒昼掩扉，惊嗟六十五年非。

未为白傅同州起，犹胜坡翁海外归。

斗分军兴群盗作，浙乡水患细民饥。

忍穷苟活犹閒管，痛惜残梅万点飞。

方回

方回　六十五春寒吟七首

当是平生取数多，穷途无力战群魔。

二千石滥知州事，三十年羞进士科。

人老决难重少壮，春寒毕竟渐晴和。

筹来算往终无益，且傍残梅作醉歌。

方回

方回　六十五春寒吟七首

老眼閒中子细看，天公作剧故多端。

雪占岁稔何曾稔，雨作春寒断是寒。

酒尽闷多欢笑少，花开折易长成难。

暮年不喜金仙说，到此心才悟六观。

方回

方回　六十五春寒吟七首

清晓林禽百种鸣，春寒渐暖变新声。

向阳死草青先茁，解冻枯池绿再生。

太子四门何足怪，麻姑三海自堪惊。

回头最念儿童辈，不识灯宵旧太平。

方回

方回　六十五春寒吟七首

性癖耽吟本不工，平生竟复坐诗空。

状头浪说三千字，举手行为七十翁。

夜永自怜灯是伴，春寒最苦酒难中。

王侯蝼蚁终同尽，便出阳神也落空。

方回

方回　六十五春寒吟七首

知旧惊嗟踵丧亡，劣容此老据藜床。

六旬有五犹穷健，百拙无双但醉狂。

莳菜连畦终岁饱，种梅匝屋满家香。

不须苦怨春寒恶。榾柮炉边味最长。

方回

方回　六十吟五首

六十衰年万事尝，西风回首战争场。

科名官职俱虚幻，学问文章总废忘。

死见几人饶酷毒，生怜此老尚昂藏。

故应许似篱边菊，百种花残独傲霜。

方回

方回　六十吟五首

六十曰耆七十稀，西山能有几□□。

宾鸿蛰燕秋如故，朗月清风事总非。

美酒难求周九鼎，丽人多僭管三归。

衰荣颠倒知何意，草上谁家露不晞。

方回

方回　六十吟五首

开岁当为耳顺翁，知非又过十秋风。

尚多儿女婚姻□，□使田园伏腊空。

迎菊作诗先自喜，设茶当酒未为穷。

顽躯定不缘愁死，纵死还如不死同。

方回

方回　六十吟五首

三十年将一世论，缪悠两世见儿孙。

纷纭往事皆如梦，漫浪虚名独许存。

蚤遣候虫忧敝絮，悬知寿客笑空樽。

径芜阶叶无人扫，卧听秋风昼掩门。

方回

方回　六十吟五首

昼暑微遒暮已凉，中秋近□更重阳。

少时痛饮不胜乐，老病积忧无此狂。

岁六十翁扶药饵，家三百指望裘裳。

空庭月侧荒山梢，起望星河夜慨慷。

方回

方回　六言四首

马文园消渴病，嵇中散绝交书。

未害子虚乌有，可□□□才疏。

方回

方回　六言四首

楼中老子无事，座上梅花盛开。

闭目不闭鼻孔，暗□□□自来。

方回

方回　六言四首

读万卷行万里，酌一杯题一诗。

颓龄如此如此，豪气已而已而。

方回

方回　六言四首

传灯录第一卷，我佛世尊如来。

自谓寂灭乐已，谁不鸣呼哀哉。

方回

方回　六月八日迁寓侍郎桥

梧桐楼外雨萧萧，客里迁居意不聊。

净土偶邻罗汉洞，閒人肯羡侍郎桥。

蠹鱼书少家何窘，行李船轻路匪遥。

此□十翁肯相送，典钱沽酒了今朝。

方回

方回　六月半屡雨

甘雨作丰年，尤宜近伏天。

水无过大海，旱不救良田。

六月茅檐滴，千村饭灶烟。

山城秋意早，新粒市香{左禾右山}。

方回

方回　六月初七日雨始止初八日始晴

昨夕星初见，兹晨雾亦披。

徯闻平贼报，先赋喜晴诗。

□□犹如旧，新蝉未觉迟。

皇天已悔祸，小丑复奚为。

方回

方回　六月初一日次韵酬元煇

吾不及渊明，爱酒未能止。

不仕亦有禄，赖此天之美。

年年揽饥肠，忧旱复忧水。

迩来甘雨调，恶况已一洗。

□□佳人葠，古绵真附子。

服药焉用多，寡欲即将理。

固穷岂无说，屡空讵足耻。

彼以盗贼富，乃兹所深鄙。

怀人渴仪刑，秉芳在中沚。

心赏于焉臻，酌水味亦旨。

况有杯中物，侑以来禽李。

清谈有余韵，草木亦侧耳。

云霄自旦奭，丘壑且园绮。

向来荣进念，腐泥沉井底。

相与赓醉吟，所乐不过此。

寄语亨衢人，可吊不可喜。

猗嗟楚子文，庸肯愠三已。

方回

方回　六月二十八日立秋

平生为客太匆匆，已上西江又复东。

只信一朝飞舴艋，何知五度落梧桐。

绝怜牛女常遭谤，粗足莼鲈不叹穷。

世外世间异天壤，政须深谷卧秋风。

方回

方回　六月二十二日守陴百姓始下城

本不食官粟，亦令登敌楼。

鸣桴木杪急，传箭夜深愁。

暗蹑蛇缠膝，尘搔虱满头。

传闻贼寨破，今日得归休。

方回

方回　六月二十九夜

小阁微凉上，閒人半醉中。

双明萤度水，一向柳拖风。

委曲聊随俗，艰难敢讳穷。

香山吾不逮，犹胜杜陵翁。

方回

方回　六月二十日雨

天怜野老饥，初不待人祈。

雷与奔腾骤，烟兼映带微。

已拼泥敝屣，更喜滴单衣。

暗想田塍上，禾秋蚱蜢飞。

方回

方回　六月二十三日立秋喜闻贼平镇将凯回归府官俱还

乱起杏花落，贼平梧叶飞。

顿忘三伏暑，竟解万山围。

大将伤流矢，诸军曳血衣。

先登不如此，焉得凯歌归。

方回

方回　六月二十四日秋夜书

昨朝交末伏，今日立新秋。

故是凉犹未，终须热渐休。

酒醒兴午夜，月上倚西楼。

暍死端能免，江天问去舟。

方回

方回　六月十七日十八日大雨闻贼欲降

谁遣青天变漏天，人閒无复有平田。

女娲链石端何物，子产秇龙未必然。

死徒衔冤终不雪，生存忍饿更堪怜。

腐儒自笑穷今极，旬月曾无一醉眠。

方回

方回　六月雨

六月今年雨，千山每日云。

稻登全可望，树密最宜闻。

预免忧饥色，先收破暑勋。

稍容骄蛤黾，且为屏蝇蚊。

方回

方回　楼夜

危栏空阔上，牛斗转天心。

为底常无寐，频来故独临。

船声终夜静，楼影半河阴。

诗就忘工拙，随宜莫苦吟。

方回

方回　陆君实哀挽

亘古无斯事，于今有若人。

龙绡同把手，鲛室共沉身。

蹈海言能践，忧天志不伸。

曾微一坏土，鱼腹瘗君臣。

方回

方回　路傍草

野火燎荒原，霜雪日皜皜。

牛羊无可噍，众绿就枯槁。

天地心不泯，根芽蛰深杳。

春风一披拂，颜色还媚好。

如何被兵地，黎庶不自保。

高门先破碎，大屋例倾倒。

间或遇茅舍，呻吟遗稚老。

常恐马蹄响，无罪被擒讨。

逃奔深谷中，又惧虎狼咬。

一朝稍甦处，追胥复纷扰。

微言告者谁，劝我宿须早。

人生值艰难，不如路傍草。

方回

方回　旅次感事

溪港周遭曲，田原迤逦赊。

猿猱崖刻削，乌鸟树槎牙。

近水皆宜竹，先春已报茶。

千村经劫火，万境叹虚花。

破落余神庙，荒残少富家。

见人唯欲却，问事只成嗟。

俗异言难晓，程修路恐差。

前朝题壁士，往往字如鸦。

方回

方回　旅况戏题

行役亦何聊，听予旅况谣。

水须分岭顶，路必过山腰。

早问人求店，无轻马度桥。

衣袍不解带，侧卧几寒宵。

方回

方回　旅闷十首

病恐医难谢，贫惊籴愈昂。

未甘频饵药，只欲暂休粮。

暑殆无凉处，饥容有熟乡。

归欤谋藿食，不敢畏秋阳。

方回

方回　旅闷十首

久閒仍久客，焉敢罪奴僮。

灶下横蛇蜕，门前积马通。

分衣犹恶敝，彻馔即闻空。

儿子扶行好，秋溪望乃翁。

方回

方回　旅闷十首

旧观繁华绝，余风巧伪滋。

人穷何不至，俗薄故堪嗤。

敝帚犹艰借，劳薪自暗炊。

扶摇九万里，遥谢庶风雌。

方回

方回　旅闷十首

彼姝复此粲，人面外堪看。

鹦鹉虽能语，芙蓉岂耐寒。

舌酣元可畏，背毁更多端。

昵昵徒为耳，云龙许控抟。

方回

方回　旅闷十首

吟窗委巷间，四顾尽尘阛。

屋角才孤树，楼西仅远山。

群饥乌谩噪，高举鹄容攀。

夜静看星斗，秋风喜渐还。

方回

方回　旅闷十首

年饥身复病，食尽药无良。

此老何其窘，于诗自不妨。

暑窗从纸破，晴井放绳长。

稍觉愁眉展，初秋夜欲凉。

方回

方回　旅闷十首

运启奎占瑞，途殚彗告危。

晚生违盛际，后死值衰期。

何啻三归备，宁虞九鼎移。

焉知专夜妾，竟孕别人儿。

方回

方回　旅闷十首

西湖西畔路，死魁复游魂。

早作千年调，能容一尺浑。

国刑修己怨，王爵报私恩。

纵许留遗孽，终无令子孙。

方回

方回　旅闷十首

升沉元有命，不大巧谋身。

政使魁廷彦，兼能位谏臣。

一时侪恶党，百世号憸人。

所得都能几，风花瞬息春。

方回

方回　旅闷十首

浩浩观今古，憧憧角利名。

学如未闻道，死似不曾生。

琐碎禽虫语，芳鲜草树荣。

过时随变灭，历代几公卿。

方回

方回　旅穷中报生孙名曰守

瘦面皴肌暗自扪，薪殚粲尽复空樽。

浪言官至同三品，且喜家生第四孙。

孰谓将军骓不逝，其如处士菊犹存。

忍穷守道吾心定，胙土专城莫更论。

方回

方回　屡至红云亭并苦无酒

小阁虚窗手自推，碧池天净镜奁开。

深涵树影无风动，骤唼鱼声似雨来。

六月今年全未热，一诗吾辈易为才。

欲呼邻友相酬唱，官禁何由致酒杯。

方回

方回　洛社晓行

船摇不能卧，起问夜如何。

煜煜明邻火，遥遥起暗歌。

暖知残雪尽，晴见大星多。

良喜前程稳，无风水不波。

方回

方回　马军自杭至雨少止

春尽雨还雨，山寒云更云。

昼常无日色，夜不见星文。

蜂起此狂贼，马来皆劲军。

尅期可平尽，玉石恐难分。

方回

方回　马惜蹄

家居岂不好，事此鞍与羁。

春前三日雨，仆夫畏深泥。

江南万山中，冈岭互高低。

踏土不踏石，马亦惜其蹄。

野逈暮有虎，村荒晨无鸡。

升斗安所籴，囊杰千里赍。

身汝不自爱，茹荼甘旅栖。

曰予匪得已，伐木诗有稽。

交谊重金石，星霜怅分携。

一觌庚夙愿，投老歌归兮。

方回

方回　买花

客中无玩好，日喜买花看。

酒债千金易，春晴一刻难。

担惊红杏过，案惜玉梅几。

蜂蝶知何处，犹应怯晓寒。

方回

方回　漫兴九首

索文僧送纸，赌酒客争棋。

定要全无事，何由更有诗。

方回

方回　漫兴九首

吐纳谁能较故新，更须大药锻金银。

有诗传世书傅子，自是人间不死人。

方回

方回　漫兴九首

汹汹战场元不惧，恓恓贫巷亦无忧。

千金浪费如泥土，今日何人识故侯。

漫兴九首

老岂堪从仕，穷应不为诗。

死生元有命，病亦莫求医。

方回

方回　漫兴九首

我欲培修竹，新添笋几根。

徘徊看不已，爱惜似儿孙。

方回

方回　漫兴九首

才到黄花有酒倾，今人动欲作渊明。

瓶无储粟夜无被，此事知君学未成。

方回

方回　漫兴九首

饿信黥英遇汉皇，攀龙附凤化侯王。

河豚鱼毒亡身耳，何至身亡族亦亡。

方回

方回　漫兴九首

半落酴醾雪，空庭皓月明。

薰风交割近，特地更春寒。

方回

方回　漫兴九首

阴阴白昼似昏黄，平地愁城万里长。

稻卧三秋常是雨，菊残十月尚无霜。

方回

方回　漫兴九首

静院幽花馥，空庭皓月明。

春寒夜更好，未有一虫鸣。

方回

方回　漫兴九首

索果娇儿怒，胹羹老仆顽。

欲嗔仍复笑，掩卷看南山。

方回

方回　漫兴九首

枕上半醒中酒病，楼前时过卖花声。

千门万户俱更换，惟此依稀旧太平。

方回

方回　漫兴九首

袍絮无堪换，柴钱久未还。

有人来问字，赊酒醉花间。

方回

方回　漫兴九首

向人开口便言閒，每一题诗便说山。

请俸坐曹食梁肉，又闻满考转官班。

方回

方回　漫兴九首

淡虀淘大麦，甘酪荐含桃。

风调谁优劣，田家似颇高。

方回

方回　漫兴九首

兴赋雍容诵麦陂，徐徐别颐用金椎。

通身都是藏污罪，揖让如仪解说诗。

方回

方回　漫兴九首

欲跨羸骖去，江村访酒家。

杖头无阿堵，肯听锦囊赊。

方回

方回　漫兴九首

新莽穷奸卓极凶，奸人更有阿瞒雄。

纷纷竖子成何事，野火山林一烧空。

方回

方回　茅田汪王庙

殿阁犹如许，兵戈岂不无。

终然香火在，直与子孙俱。

绪德垂千古，全功保一隅。

唐陵已烟草，谁作降神巫。

方回

方回　梅

玉楼仙去老逋坡，天下诗人奈尔何。

茅舍一枝元不少，水村千树未为多。

力排杀气回元造，善保阳神养内和。

暗处寻香疏认影，可容冶思羡凌波。

方回

方回　梅魂次周斐然韵

搜香索影夜凝神，楚些招还萼绿真。

月底似逢和靖老，风前恍见寿阳人。

清寒不类巫山梦，素豾全非洛浦尘。

尤物有灵生幻相，凭谁貌取补之春。

方回

方回　梅雨大水

积年梅雨动兼旬，咎证源源殆有因。

狐假虎威饶此辈，鼠穿牛角念吾民。

涎流白饭难侥幸，汗滴青秧浪苦辛。

曲许乖龙啖梁燕，何如饥溺拯穷人。

方回

方回　梅雨连日首

蓑笠千村外，乾坤五月中。

若无梅子雨，焉得稻花风。

深贮陂塘满，交流畎浍通。

还知周廩积，敢叹阮途穷。

方回

方回　梅雨连日首

草树加蒙密，波涛计渺冥。

似宜穿野屩，直与眺江亭。

薪湿厨烟重，泥浑井汲腥。

虚堂坐昏黑，时见一流萤。

方回

方回　梅雨连日首

雨应犹不止，终夕汗如湍。

胡蝶魂才返，蒲牢韵已残。

身今栖歙谷，家尚寄严滩。

江涨忽如许，乘流未觉难。

方回

方回　梅雨连日首

骤骇寒成暑，难求簟换毡。

通身都是痒，彻晓竟无眠。

鼠侮貓犹幼，蚊邀蚤共儇。

顺流日千里，便合上江船。

方回

方回　梅雨连日首

岂不苦于雨，江昏水迫城。

市民扃暗户，军妇哭空营。

萤外无灯影，蛬边有柝声。

百忧余一喜，晓望稻畦平。

方回

方回　每旦闻钟鼓诸声

鸟雀次第起，鼓钟更迭鸣。

只应迫人老，岂是报天明。

隘巷喧丧事，遥风过市声。

有为无不尽，何苦更刀兵。

方回

方回　美许孝子

圣善已云远，义方犹此亲。

须尝许止药，未老窦郎椿。

竹院深床稳，烟庖垢面尘。

曾参养曾皙，剩阅舞雩春。

方回

方回　孟浩然雪驴图

往年一上岳阳楼，西风倏忽四十秋。

诗牌高挂诗两首，他人有诗谁敢留。

其一孟浩然，解道气吞云梦泽。

其二杜子美，解道吴楚东南坼。

浩然诗不多，句句尽堪传。

天下诗人推老杜，老杜又专推浩然。

我亦尝遨江汉边，梅花腊月犹年年。

一句新诗学不得，谩饱槎头缩项鳊。

雪天谁写诗穷状，冻合吟肩神气王。

短褐长夜死不朽，貂蝉何必凌烟上。

偶随故人直玉堂，龙鳞不顾婴君王。

李太白、贺知章，三郎不识放归云水乡，

子美先生饿欲僵。浩然先生不直内{外广内殷乙换二}一疋马，

可是蜀栈骑驴山路长。

方回

方回　孟君复赠王侯元俞诗两皆英妙神奇次韵

孟侯与王侯，妙年俱作州。

穷穷鬼揄我，汝堪并英游。

汝无曲逆计，汝无裨谌谋。

汝乃蹄涔水，可配江河流。

仓卒不能答，吐舌瞠双眸。

二侯不自贵，屑与耄叟俦。

歌岂有檀板，舞亦无珠{篝竹换韦左}。

磨玉藉沙石，以故交情绸。

盖公曹参舍，{甪下不出头}里张良求。

绿鬓间白发，一献还一酬。

俗态动枘凿，对面风马牛。

二侯不我弃，庶哉企前修。

方回

方回　孟君复仲春来杭相聚三月余一日必三胥会忽焉告去直叙离怀为四言一

九年三见，昔疏未亲。

一日三见，今也何频。

有来者马，于霅之滨。

有柳未絮，时维仲春。

岂无可交，华屋朱轮。

接膝握手，岂无他人。

眷焉陋巷，总是累臣。

孟献忘势，王翰愿邻。

嗟子之意，孔厚且真。

揣我所有，閴无一珍。

英英令节，穆穆良辰。

泛彼清涟，出其阛闉。

和风吹衣，芳露滴巾。

载听其嘤，载采其辛。

乃馔我鲜，乃酌我醇。

我酣子谑，子吟我呻。

我无子阋，子无我颦。

厥月三团，百笑弗嗔，

积潦满道，朝炊无薪。

系鞍于门，致此嘉宾。

我窥子胸，万卷横陈。

目电舌雷，笔圣诗神。

锻以一字，衡之千钧。

吉甫史克，蒙庄灵均。

出其下者，诅楚过秦。

等而上之，清庙生民。

子逾立年，我登七旬。

顾影自怜，发秃肤皴。

衰颜槁悴，老语谵谆。

送子此谣，肝胆轮囷。

子之家世，凌烟麒麟。

子之爵位，曲逆平津。

我幸未死，山林食贫。

两不相忘，云鸿水鳞。

方回

方回　梦东坡先生

夜梦东坡公，分我龙脑香。

玉指撮冰雪，佩之韖带囊。

江湖衰老踪，十度游寻阳。

始入紫极宫。勉和琼田章。

太白实首唱，继以双井黄。

此诗岂容续，束纭侪朝阳。

孺子可教欤，驭风来帝傍。

跛鳖傅羽翼，恍惚追龙骧。

文通五色笔，尚为文字祥。

公名蔽天壤，让敢邀余光。

再拜眉山集，一上秋声堂。

方回

方回　梦觉闻香

湖海余生在，桑榆暮景闲。

只堪娱老圃，焉用访名山。

邻屋晓舂急，客床乡梦还。

江天啼鴃处，残月几回弯。

方回

方回　梦作

几年于此矣，愁鬓雪垂垂。

已悟身为幻，犹能梦作诗。

百骸谁不朽，一念未全衰。

用尽平生力，唯吾影自知。

方回

方回　闽中郑君炎南仲两魁乡赋比自霅教为昌化簿

三山鹄袍十万众，两纪知名郑南仲。

妙年官赋甲秋闱，一发辄中仍再中。

岂知天地大变革，原夫八韵竟无用。

虽然改尔亦得力，斗南斗北声价哄。

黄金台降中书敕，水晶宫请博士俸。

得人岂必泥古法，省场舍选同乡贡。

儒风未尽弃端章，学徒尚多习弦诵。

但苦官冷饭不足，三载诳腹虀百瓮。

终更受代颇已久，始闻巨轴以诗送。

定是弟子多贤才，吴兴先生实梁栋。

即今佐邑号为簿，尹丞不殊权任重。

况乃唐昌风俗淳，山深岁稔少争讼。

丈夫讵皆作卿相，一命关系民疾痛。

偏见私意勿力竞，潜转密移但微讽。

方册频窥身尽贫，苞苴不纳心奚恐。

崇卑有无置度外，时一极目天宇空。

江东接壤异西浙，桑蚕春忙田晚种。

樽俎盘馔极俭啬，无大牲脔及乳湩。

吾闻易彖识时义，未妨枳棘栖鸾凤。

聊复亦耳磨岁月，慎勿轻为棺粪梦。

方回

方回　牟德范题范石湖墨迹次韵

亨衢进补华虫哀，暮景归调姹女炉。

此老笔端今或有，乾淳蹉了后来无。

方回

方回　牟献这提刑来杭纳婿庆予七十次韵二首

论交未觉白头新，闭户车成合辙轮。

自古云希七十老，即今仅见两三人。

欲心久绝身宜健，醉鼻常鼾梦不春。

嫁女婚男多少事，忘怀任运莫伤神。

方回

方回　牟献这提刑来杭纳婿庆予七十次韵二首

扁舟一水接湖杭，久别先生道德光。

名子我方思右咳，隔邻公此选东床。

彭聃上寿终澌尽，刘白同年各健强。

梅子黄时雨如许，小留信宿共清觞。

方回

方回　木绵怨

湖山一笑乾坤破，欺孤弱寡成迁播。

不念六宫将北行，太师双拥婵娟卧。

甬东香艳到漳南，争看并蒂芙蓉过。

天兵及颈幸全屍，想见骈肩泪珠堕。

木绵花下痛犹新，已向谁家踏舞茵。

长头未及死肉冷，折齿遽专妆面春。

赤城战场夜避火，万里又随燕塞尘。

肉食酪浆更苟活，不惭金谷坠楼人。

万户郎君遄卒死，却自金台还故里。

嗟尔薄命两佳人，三为人妾亦可已。

巧画蛾眉拙针线，空自纖纖长十指。

后堂执乐换小名，更事少年贵公子。

忆昔军中入相时，潜搜密逻渔妖姬。

民间妻女刢不保，何啻如花三五枝。

曲江近前少陵恐，今日总孕他人儿。

贱获淫婢何所知，但为权臣深惜之。

方回

方回　木香花

海南药物木香重，何似{上髟下龙}忪高架花。

春晚日长香满院，天教富贵属诗家。

方回

方回　南高峰至其下不高

远望生愁陟降劳，峥嵘窣堵据金鳌。

今朝身到南山下，渐近元来总不高。

方回

方回　南山寺潇洒阁呈川无竭二首

独骑瘦马破枯苔，要与高僧共茗杯。

山阁云晴天上□，□帆潮紧日边来。

藤阴树影东西缺，野色秋光左右□。

□□中间无障碍，豁然宇宙一灵台。

方回

方回　南山寺潇洒阁呈川无竭二首

每从水际上山巅，历磴攀梯欲到天。

北岱南嵩前后阁，东吴西楚去来船。

诗牌字没先朝藓，梵磬声飘下界烟。

□□登临定分首，不知重会是何年。

方回

方回　南唐

中原赤气已龙兴，岂必桥江罪若冰。

花不忍看春哭后，金何曾惜岁斋僧。

失身亡国非无痛，保士全民尚可矜。

复遇大梁爱文艺，余臣往往与瀛登。

方回

方回　泥行叹

一彀十石弩，一吸三斗醋。

叵堪宁可耐，莫行烂泥路。

江皋一夜雨，田水纵横注。

深泥三尺余，浅泥没草屦。

大似叱犁耙，溅面涴裦。

今年命大乖，十事九谬误。

昨日湖口西，欲渡不得渡。

今日湖口东，一步成十步。

最念荷担夫，马上屡回顾。

我马亦虺雙，临危更多怖。

谁使汝为客，可叹不可怒。

方回

方回　拟古五首

达人安天命，养器以待时。

匪谓闭其门，端坐无所为。

东家田中苗，既种且溉之。

西家不复尔，秋至或忍饥。

一得异一失，非天有偏私。

口实云自求，曷不观诸颐。

方回

方回　拟古五首

高台垂钓竿，不过一渔翁。

三径连东篱，略与寒士同。

何独严与陶，百代流清风。

文叔本侥幸，寄奴非英雄。

我评夷与齐，大胜营丘公。

方回

方回　拟古五首

江南九月后，无日非重阳。

十月十一月，岂不雪且霜。

严冻杀百草，菊花弥更黄。

于兹偶有酒，十觞至百觞。

□□□□了，复醉梅花傍。

方回

方回　拟古五首

骚人称屈宋，宋岂敌子平。

诗家推陶谢，谢岂肩渊明。

鲁直爱水仙，以梅为其兄。

梅似可祖父，吾今改兹评。

方回

方回　拟古五首

知十与知二，回赐同补哲。

所以孟坚表，九品较优劣。

人貌无明镜，妍丑孰分别。

物无权与衡，轻重亦不决。

【卷14】

方回

方回　拟咏贫士七首

陶渔起畎亩，在野贤无遗。

世岂有贫士，贫民且无之。

鳏寡不敢侮，俊乿斯可知。

末季尚贪欲，高位多穷奇。

有如元恺者，岂不寒与饥。

寒饥士之常，苍生良足悲。

方回

方回　拟咏贫士七首

生不逢尧舜，夜歌齐国门。

短布适至骭，顾此何足言。

得无慕反

，颇欲致饱温。

区区霸者佐，治躬乏本原。

易地可禹稷，独许陋巷颜。

管卑况彼宁，人品当尔论。

方回

方回　拟咏贫士七首

周公昔下士，一饭不遑餐。

四海颂声作，白屋无复寒。

三家柄鱼国，阳虎盗屿璠。

曾原二三子，忍饥依杏坛。

士当察时命，固穷心所安。

何至挟长铗，特为无鱼弹。

方回

方回　拟咏贫士七首

昔在冯敬通，晚节极穷困。

岂不尝专城，肥遁故无闷。

如何彼江生，赋此以为恨。

政坐不能隐，揣谓意有怨。

与世一不合，心迹当两远。

岂容近市朝，尚与俗物溷。

方回

方回　拟咏贫士七首

堂堂孔北海，不忧樽酒空。

一旦坐口语，老瞒不见容。

危行言未逊，难保明哲躬。

虞翻落日南，管宁老辽东。

事至于此极，岂愿飘孤蓬。

所以焦先者，愧处蜗庐中。

方回

方回　拟咏贫士七首

少陵走西蜀，坡仙谪罗浮。

暗与渊明合，九日无新簄。

儿曹处此境，四顾定复愁。

惟此三老翁，浩然无所忧。

作诗配日月，万古长空流。

寄谢酩酊子，讵识黄花秋。

方回

方回　拟咏贫士七首

龚夬坐何罪，持扇行觅钱。

唐意介之孙，忍饿死空山。

我尝读史册，怅望南渡前。

似兹良亦多，晚辈未可姗。

此责有所归，冠裳天地颠。

祸至崩杞国，彼悔其奚言。

方回

方回　牛触马

谁家一大树，系者水牯牛。

我马过其侧，道狭还无由。

牛辄奋双角，直前舂马喉。

伤马已不可，伤人吾何仇。

鼻绳忽迸决，惊堕荒泥陬。

我急策马去，牛尚瞠怒眸。

事有出不意，君子焉所尤。

古来行路难，曷不偃旧丘。

归欤偃旧丘，无为牛所搂。

方回

方回　牛头岭下老人

九十前朝老，髯疏骨亦清。

相形宜老寿，说梦忆升平。

田屋临官道，孙男给递兵。

兴州馘狂贼，曾见捷旗行。

方回

方回　怒雨

今岁黄梅雨，龙公剩作威。

雷抨山欲碎，风掣树如飞。

患湿憎泥屦，闻腥呕垢衣。

饥猫避谁屋，竟夜不能归。

方回

方回　偶读戏书

万物乾坤判女男，始张玄理要精探。

九还七返无成说，一守三存亦浪谈。

未必阳神正解出，可怜痴计谩多贪。

谁能唤起梅花梦，生死何为十有三。

方回

方回　偶读易兑卦衍朋友之义送历阳广文倪耕道应渊

易象丽泽兑，朋友以讲习。

设官为之师，义取互相益。

六位六爻画，分明如六人。

君子不可疏，小人不可亲。

初以刚居一，不与四为应。

和兑未有疑，吉士故可信。

二以刚居中，承三其人柔。

孚兑内不感，有吉无悔尤。

六三柔失位，其凶曰来兑。

来兑欲媚我，妄说政可外。

九以刚居四，六处三五间。

商度久乃决，在恶三之奸。

五象师之位，刚德既中正。

上比六见剥，愿勿信彼佞。

极说不知已，引三之柔类。

此道未光大，正人所遐弃。

一令而民说，燮调奠乾坤。

一言朋友说，师道亦云尊。

大哉说之道，惟以刚为主。

师友相与间，柔佞谨勿取。

方回

方回　偶书

忽明诗眼一萤飞，夜读楼头暑暂微。

多醉少醒忘世故，易消难长察天机。

郭中令考书廛隐，公冶长篇过古稀。

正尔山林可投老，果何所恋不思归。

方回

方回　偶书

一日无酒饮，一日意不乐。

一夜无酒饮，一夜睡不着。

后生殊未知，老人今始觉。

万卷漫读书，千金空服药。

我有一杯酒，大胜凌烟阁。

酣歌脱头巾，毛发动褒鄂。

方回

方回　偶书

一夕五七起，起辄搔我头。

明月挂檐前，独饮凭危楼。

清晓上参井，黄昏移斗牛。

残暑未云退，幸已臻新秋。

天上有银河，化酒还肯不。

大醉更无梦，小醉亦无愁。

方回

方回　偶书二首

磊落终休矣，艰难晚见之。

罔知当世事，殊悔少年时。

方回

方回　偶书二首

一昨悬车后，蹉跎又五年。

常书乞米帖，犹费买花钱。

方回

方回　偶题五言绝句五首

不寐常欹枕，无言独倚楼。

江淹犹匪恨，庾信始为愁。

方回

方回　偶题五言绝句五首

落木包生意，来鸿定去期。

如何萧瑟气，有许楚臣悲。

方回

方回　偶题五言绝句五首

春秋逾致仕，南北粗知名。

有客有相问，如何不治生。

方回

方回　偶题五言绝句五首

为客弹长铗，□□□短衣。

奈何年不肯，五过古来希。

方回

方回　偶题五言绝句五首

自古有治乱，谁家无是非。

晓床听邻语，琐琐诉寒饥。

方回

方回　偶亦夜坐用前韵

林禽畏冷暮争归，水上荒城早阖扉。

敲月会棋迎皂衲，斧冰供茗唤青衣。

齕萁老马廹中响，瞰烛痴蛾窗外飞。

忽报楼头禁钟动，平生乐事叹今稀。

方回

方回　俳体戏书二首

拟训诸郎业典坟，浪嗔众富醉红裙。

千金子拥三千客，万户侯提百万军。

带索荣公知不羡，饮瓢颜子定无闻。

渊明肯仰宣明面，早办棺前自祭文。

方回

方回　俳体戏书二首

世变茫茫不可期，珊瑚作婢捣黄糜。

八千里有假附子，二十年无生荔枝。

司马梦迷苏小小，屏山诗痛李师师。

只应骨朽心犹在，倒海难湔万古悲。

方回

方回　湓城客思

客怀历落事多违，叹息流光似箭飞。

雪后蒌蒿初荐酒，花前蛱蝶欲穿衣。

熟知江水磨今古，难向春风问是非。

怅望庐山但愁绝，万重云锁几禅扉。

方回

方回　彭湖道中杂书五首

一夜大雷电，神喧复鬼哗。

横冈风折树，涨路雨颓沙。

小小閒篱落，依然自野花。

方回

方回　彭湖道中杂书五首

近传群盗息，稍免大军兴。

闭户闻村学，挑包遇野僧。

篱间犬见客，狂吠极堪憎。

方回

方回　彭湖道中杂书五首

阴风号乱树，薄日照荒原。

古堠泥埋字，空庐棘障门。

无人天欲暮，谁谓不销魂。

方回

方回　彭湖道中杂书五首

四月农家雨，新晴冷似秋。

炊烟笼屋润，田水破塍流。

老父携孙子，牵耕教小牛。

方回

方回　彭湖道中杂书五首

每逢田野老，定胜市廛人。

虽复语言拙，终然怀抱真。

如何官府吏，专欲困农民。

方回

方回　彭泽道中怀严陵

人生千万事，都不似归来。

是泽鱼堪钓，何田稻不栽。

客行元亭邑，家寄子陵台。

缅想二贤迹，吾颜亦靦哉。

方回

方回　琵琶亭感旧

桑落洲前路，江流自北南。

美人何处在，劫火殆难堪。

津吏苛鱼税，沙民卖席帆。

情知白司马，到此湿青衫。

方回

方回　频至子由书斋追记游事

行山稍已倦，径作坦腹卧。

茗至即仰啜，即复起端坐。

拓窗眼豁然，如见天宇大。

金碧何太丽，玉雪不受涴。

向来宴豢人，魂兮复谁些。

积沙东西移，怒潮日夜簸。

烟表越树细，云端海鹊过。

人生仅如尺，倏忽分寸挫。

万古一悲歌，悲歌孰予和。

方回

方回　频醉

红尘谪堕侍晨仙，屈指明年六十年。

身后不营埋骨地，春来频醉赏花天。

屡闻汉相诛东市，深羡周农服下田。

烜赫岂如常寂静，山中幸有酒如泉。

方回

方回　平心胡祠监诞日

五朝遗老四专城，年号凡经十四更。

八袠即今逾少壮，七人从昔冠耆英。

冻窗映雪能坚坐，泥屐看山只步行。

清健如公天下少，平心心事十分平。

方回

方回　平章吕公挽词二首

难兄捐阃寄，无复救襄人。

半纪婴孤垒，中朝扼柄臣。

秦非里奚智，徐为偃王仁。

万事由天命，乾坤历数新。

方回

方回　平章吕公挽词二首

燕颔逢荆鄂，于今四十秋。

始闻降鬼国，遄见拔泸州。

庙议颛私意，边围堕诡谋。

弃襄不令守，铁锁靠江流。

方回

方回　鄱阳道中

舟楫仍鞍马，年年事远征。

长禁波浪恶，罕见道途平。

诗酒唯疏放，乾坤尚甲兵。

吾衰甘已矣，正尔负平生。

方回

方回　鄱阳分水岭

转山五七里，涉磵十百所。

碎石铁蒺藜，锐石木龃龉。

岂但行人难，亦复念我马。

水涸尚自可，况乃值过雨。

正月春气动，江南异北土。

崖溜一已滴，奔湍怒如鼓。

缅怀十载前，荆蜀及湓渚。

大阃走铃檄，杂遝混民旅。

此驿既已废，十步九榛莽。

军行不赍粮，所至赖钞掳。

中产得几家，迁避入深坞。

穷户无一物，草棘障环堵，

前冈二客来，望我百步许。

意其为武夫，疾走蔽险阻。

人情既可见，避兵如避虎。

矧肯治私道，筑削费杵斧。

丛篁鸣野鸟，黯黯天欲雨。

老矣为此游，作诗记良苦。

方回

方回　鄱阳汤仲材以其家息庵存斋东涧三大老鄂州黄龙寺僧惠璋入石诗装为

黄鹤矶头百战尘，黄龙诗刻尚如新。

终然岘首碑安在，羊祜元非死朽人。

方回

方回　鄱阳汤仲材以其家息庵存斋东涧三大老鄂州黄龙寺僧惠璋入石诗装为

息存东涧三汤老，文我平生尽见之。

身到黄龙山几度，却惭欠读惠璋碑。

方回

方回　鄱阳汤仲材以其家息庵存斋东涧三大老鄂州黄龙寺僧惠璋入石诗装为

晦静先生甲戌榜，元章先子幸同年。

升沈一付六如梦，休赋青云紫陌篇。

方回

方回　鄱阳汤仲材以其家息庵存斋东涧三大老鄂州黄龙寺僧惠璋入石诗装为

水绕芝山过紫阳，倒流不解上南昌。

两家俱有传灯子，始信真源气脉长。

方回

方回　七十翁五言十首

岂谓真成老，元来总堕虚。

它乡身似雁，永夜眼如鱼。

未觉知几早，惟嫌料事疏。

纵无三阁馔，犹有五车书。

方回

方回　七十翁五言十首

愁与忧全异，欢于乐尚遥。

百年元易度，一日却难消。

玉叵圭中必，桐犹爨下焦。

襟怀殊郁郁，纵目却飘飘。

方回

方回　七十翁五言十首

五月炎歳早，冰盘未荐瓜。

客中如许热，林下岂无家。

体炙巾缯火，肤斑点铁砂。

一杯庆七十，汗滴暮楼霞。







卷87

方回

方回　七十翁五言十首

瘴疠金蚕毒，干戈铁马群。

一生逃万死，百岁仅三分。

遑恤恒饥子，姑留自祭文。

醺醺人笑我，方寸不醺醺。

方回

方回　七十翁五言十首

七堠长亭路，前程已不多。

最欺吾老者，绝奈后生何。

去晚陶弘景，迷凶马伏波。

幸逢黄菌耦，且赋紫芝歌。

方回

方回　七十翁五言十首

只影兼孤喙，攒眉更结喉。

一生无大喜，万种有閒愁。

冠豸羞言路，凭熊齿郡侯。

休官十六载，不报破家讎。

方回

方回　七十翁五言十首

故人书见问，近况复如何。

酒病沉绵剧，诗悉感慨多。

胫枯全似鹤，髻小仅如螺。

更许十年活，渔矶破几蓑。

方回

方回　七十翁五言十首

父母嗟难报，乾坤荷曲成。

居然生寿相，颇亦窃诗名。

箕子九畴范，太公三略兵。

老身宁坎止，时彦或流行。

方回

方回　七十翁五言十首

诗家自有律，高处在平中。

能使生为熟，何愁拙不工。

严祠七里濑，汉鼎一丝风。

敢谓方虚叟，还如陆放翁。

方回

方回　七十翁五言十首

紫阳山下住，问字足儒生。

鲜果枝头熟，新醅瓮面清。

学师朱仲晦，诗友许宣平。

焉得孟能静，沧浪共濯缨。

方回

方回　七十翁吟七言十绝

自知酒量防逾矩，敢诧诗才妙斲轮。

古圣贤心得丝许，虽非尼扁异愚民。

方回

方回　七十翁吟七言十绝

顿尔缪为象山学，雕吾痛绝水心文。

潜天诗格温夫字，掩耳平生不愿闻。

方回

方回　七十翁吟七言十绝

诗备众体更须熟，文成一家仍不陈。

晚悔昨非思改纪，规随养气省心人。

方回

方回　七十翁吟七言十绝

郑玄三礼三弼易，亦绘冕旒配孔庭。

虚耗中原实卫霍，麒麟阁上也图形。

方回

方回　七十翁吟七言十绝

一河绿水小楼前，八十老翁犹驾船。

七十老翁幸静坐，有书不读真可怜。

方回

方回　七十翁吟七言十绝

恨予生不及晦翁，撰杖鹅湖观异同。

岂减游杨侍程子，未甘籍湜事韩公。

方回

方回　七十翁吟七言十绝

脍炎鲸鹏吾不佞，撮扪蚤虱尔徒劳。

泰山夜半见红日，政要人生着脚高。

方回

方回　七十翁吟七言十绝

后山卒仅四十九，讳日崇宁一日前。

当时假使余七袠，忍见中原丙午年。

方回

方回　七十翁吟七言十绝

周家八百年天下，文武焉知有赧王。

老寿彭公亦余骨，始知生死是兴亡。

方回

方回　七十翁吟七言十绝

少陵诗诧古来希，老病余生曷不归。

不信神仙不信佛，死时惟裹破深衣。

方回

方回　七十翁吟七言十首

莫笑衰颓七十翁，老来柔外尚刚中。

评诗青眼时虽白，借酒苍颜也自红。

轻薄交游翻手雨，艰难仕宦打头风。

休官至此六逢闰，能忍穷人不送穷。

方回

方回　七十翁吟七言十首

自笑衰颓七十翁，全将拙钝易豪雄。

犹贤乎已思诗苦，不失其驰饮酒恭。

女嫁男婚俱失望，廷胪殿对总书空。

倚楼夜夜看星斗，未了昏钟又晓钟。

方回

方回　七十翁吟七言十首

一鸣场屋老书生，晚节蹉跎百不成。

旧试卷忘涂注乙，新吟藁漫草真行。

柄臣全似逢崔胤，座主徒劳识李程。

第五阿房关许事，樊川终自有诗名。

方回

方回　七十翁吟七言十首

饱观代谢四时成，勿讶阴晴小变更。

何许三牲聊淡食，向来五马亦徒行。

长哦王粲登楼作，浪得朱云请剑名。

我死故应非短命，彼饕谁果是长生。

方回

方回　七十翁吟七言十首

千古斯文未陆沉，夏因周继太髒髒。

瓜分缪主獾郎学，灰烬阴传桧贼心。

江总不惭同北狩，钟仪何限尚南音。

一龛花院伤前事，犹胜棺穿蔓草深。

方回

方回　七十翁吟七言十首

幼孤何敢事儿嬉，闻道惟惭性钝迟。

早尚虚文迷释老，晚参实学溯濂伊。

五更灯火芸千卷，两世冠裳桂一枝。

梦幻无成吾不怨，庾愁江恨鬓丝丝。

方回

方回　七十翁吟七言十首

神奇臭腐变穷通，宇宙纷纭醉眼中。

邓禹第堪文学掾，刘歆早作国师公。

干戈世故千岐异，礼乐民彝万古同。

造化岂应全聩聩，秋来依旧有西风。

方回

方回　七十翁吟七言十首

几夜楼东晓望时，长庚缺月傍参旗。

江湖已满焉能久，天地将秋更不疑。

暑渐变凉差可喜，老难重少自堪悲。

年来辈行凋零尽，诗卷中多赋挽诗。

方回

方回　七十翁吟七言十首

三十科名续父灯，岂知七十老无能。

儿童半长余犹幼，闭户中衰久未兴。

南亩尽捐犹有宅，白头垂秃已如僧。

平生诗力秋尤健，万里霜天击怒鹰。

方回

方回　七十翁吟七言十首

颓龄侥幸古来稀，休致多年但欠归。

决不再思龟左顾，幸犹免赋雉朝飞。

江山如旧几寒暑，天地无情多是非。

能办东篱一杯酒，可须疏傅有金挥。

方回

方回　七十翁吟五言古体十首

无妻牧犊子，带索荣启期。

予亦年七十，幸犹未至兹。

颇亦似陶翁，粗有五男儿。

乃父休官早，致汝恒苦饥。

挂冠六七闰，方当挂冠时。

治生了无策，惟耽酒与诗。

室人愧交适，虽寿夫奚为。

后死信无益，固穷谅何悲。

方回

方回　七十翁吟五言古体十首

昔闻老莱子，希年奉慈亲。

佯作小儿啼，斓斑采衣身。

事有异天壤，予生何不辰。

三岁丧吾父，万里南海滨。

先君四难弟，今皆为古人。

五房伯仲十，独予登七旬。

道路谩奔赴，灯火徒苦辛。

此诗比蓼莪，一吟一伤神。

方回

方回　七十翁吟五言古体十首

先祖八十四，卒予生之年。

先父五十六，予甫三岁焉。

厥今七十叟，万死偶获全。

过父岂不愧，逮祖恐未然。

初学晚颇进，粗亦窥圣贤。

常感知己恩，不报负我冤。

梦寐此心明，暗室如青天。

无田与儿孙，未为无所传。

方回

方回　七十翁吟五言古体十首

五男三女儿，侥幸肖吾祖。

贤愚挂怀抱，笑陶敢效杜。

长男近寄书，长女化为土。

嗟予七十翁，哭此四十女。

此女抱恨久，嫁不得其所。

厥夫实鸱鸮，厥舅乃狼虎。

谰讼欲杀予，破家谢官府。

不禁毁璧痛，何啻茹荼苦。

方回

方回　七十翁吟五言古体十首

诗人而寿者，近有数老仙。

后有陆放翁，前有曾茶山。

亦复有二赵，南塘与章泉。

年皆八九十，至今诗集传。

南岳五藁出，岂无刘后村。

老妓风水僧，两诗太不然。

三生感容堂，晚节尤可怜。

虚叟年七十，努力当勉旃。

方回

方回　七十翁吟五言古体十首

后山与简斋，仅年四十九。

诗少句句佳，天地同不朽。

予幼初学诗，一日赋一首。

颓龄忽七十，诗果传后否。

侥幸擢儒科，邂逅至郡守。

几死坐此耳，诗于我何负。

寿长诗故多，才短诗故丑。

苟活许作诗，余生付诗酒。

方回

方回　七十翁吟五言古体十首

晦庵感兴诗，本非得意作。

近人辄效尤，以诗言理学。

志南写柳吹，曼卿咏禽乐。

我翁盛称之，岂不物象托。

小巷旗夸酒，大贾褐怀璧。

喝咄野狐禅，未必实有得。

欧公不论文，孟子不言易。

平生守所见，弱冠至七十。

方回

方回　七十翁吟五言古体十首

幼尝习古诗，生平不满百。

人生如蜗牛，欲升一丈壁。

我幸七尺身，燥土余三尺。

目此寸进难，涎尽喙不湿。

平生修省心，不啻震{隙阝换虎右}{隙阝换虎右}。

晚若蹈虎尾，更甚履愬愬。

庶几其可免，宁受冻饥厄。

徒步胜安车，亦勿乘下泽。

方回

方回　七十翁吟五言古体十首

今所以知古，赖世有书史。

后所以信今，岂不亦藉此。

昔在韩魏公，治平四载耳，

仁皇实录就。贼贾独不尔，

窃位十六年，不奏理庙纪。

咸淳至德佑，抑又可知矣。

国亡邪正混，{衣中加八}挞笔孰泚。

衰翁抱丹心，但恐将溘死。

方回

方回　七十翁吟五言古体十首

世短心徒长，日暮道更远。

偶荣匪运泰，骤落非命蹇。

王侯死无葬，将相谪不返。

贱穷齿秃缺，尚许噉粝饭。

配享宣尼庙，文学可商偃。

云何从祀庑，传注王郑混。

平生三万卷，晚节叶粪本。

外华已焉哉，{左礻右发}襫谢公{衣中加八}。

方回

方回　七十五翁吟

衰翁七十五，犹有身世忧。

暑不办寒计，朝始为夕谋。

海若挟风伯，扫荡数十州。

钱塘幸而免，湖已入城流。

吾虽偶不死，生涯殊苟偷。

米价不少减，钱刀何所求。

长女亡六载，次女病未瘳。

假使即勿药，嫁奁将焉筹。

五男丧其幼，余皆隐林丘。

忆昔年十五，七月辛丑秋。

郡治及祖居，一夜灰郁攸。

倏忽六十载，将无坠箕裘。

侥幸登一第，患难何其稠。

滨死者累矣，尚存镜中头。

行善丛谤议，施德招冤讎。

久已致其仕，此生行且休。

半饱半饥间，陈粟虀一瓯。

鼎食拼鼎烹，吾非斯人俦。

万事不如意，自取何怨尤。

折腰复仰面，舐痔而封侯。

何如醉茅柴，霞外鼾鼻齤。

方回

方回　七月初一日淮浙大潮巨风亘古所无二首

等是耕王土，谁令住海滨。

死沈凡几屋，生哭并无人。

可痛淮连浙，兼忧广及闽。

鲸鲵容此物，蝼蚁视吾民。

浪祭推潮鬼，虚祈主地神。

怀襄吾未见，七十五年身。

方回

方回　七月初一日淮浙大潮巨风亘古所无二首

江海诸州县，新秋卷飓风。

楼台漂燕厦，城市化龙宫。

舶宝千艘覆，亭盐万灶空。

直令无片瓦，更许有孤篷。

彻底沙洲扫，连根树木童。

骨骸谁与殡，腐烂出尸虫。

方回

方回　七月初一日晚大恶风而雨

焦原沸泽火云红，忽变煤炲漆暮定。

定谪毒龙移旧穴，并驱奇鬼助狂风。

落泥朱实争残果，劈瓦青株惜半桐。

审雨堂中知是梦，未须豪横诧衰翁。

方回

方回　七月初一日早起

太白星初上，参旗井钺连。

新秋知几日，酷暑极今年。

足不能离地，心常欲契天。

水乡差得稔，亢旱念山田。

方回

方回　七月二十三日闻城南火午至夜半怀归

月近参旗欲下弦，倚楼半夜独看天。

故园入梦将千日，朝服离身已七年。

汹汹火惊何一去，嗸嗸籴贵更堪怜。

汉庭使者求民瘼，汲黯应须识后先。

方回

方回　七月三日朱用和罗弘道同访南山无竭师

振骑出喧阓，榜舟浮广川。

冠盖二三子，谓我扬先鞭。

翳翳杉漆坞，膴膴禾黍田。

篱闯拥稚髻，担观骈旅肩。

是日告秋朔，暑絺稍轻便。

瞩远喜野旷，讨幽忘道绵。

维南孤崒嵂，中有西方仙。

铁干万树古，金界千柱坚。

湿藓滑侧磴，密荔凉深泉。

道人瘦如腊，不见今三年。

翠琰壁奇刻，丹涂架穹椽。

修竹洗人心，焉知红尘天。

谑剧酒若失，机捷诗易圆。

致爽潇洒阁，俯视乌龙颠。

过帆倏灭没，聚市常熬煎。

临轩十八公，老寿藤萝缠。

与语若未对，风至忽粲然。

斗牛之所蓋，吴越封疆连。

自泰伯勾践，以至衣锦钱。

成败亦屡矣，变化若浮烟。

嗟哉声利徒，群蚁争微羶。

吾侪方寸中，皎月澄寒渊。

少迷逐众嗜，晚悟羞前愆。

会当摆俗鞅，来此禅窗眠。

方回

方回　七月十日有感

十年前此日，视篆上严州。

借服初金佩，峨冠尚黑头。

乾坤谁失驭，江海已横流。

保土虽无恙，忘家弗自谋。

实门惊瓦裂，痴子困萍浮。

追忆危阽急，都忘屈辱羞。

众推真胆大，孰察暗眉愁。

盗贼诛锄定，租傭減阁优。

民功差稍稍，己事太悠悠。

绵薄稀储峙，贪婪恣取求。

冥怀随命运，失意起冤雠。

屡跋三关马，更乘四渎舟。

长城青冢月，大汉黑山秋。

甫息台卿担，空余季子裘。

解官终欠早，破产复奚尤。

酹柏悲先垅，畦蔬偃故丘。

信书无一得，负债有千忧。

倒箧衣俱典，连床药未瘳。

不如穷百姓，何谓古诸侯。

公论谁诗可，莲花博士俦。

方回

方回　七月十五日书

家贫难办素食，事忙不及草书。

今日果然如此，古人可信非欤。

方回

方回　祁门界

辛苦营花圃，他乡过一春。

马兼人并老，仆笑主何贫。

尚忆桃符改，俄惊麦饭新。

吾州才入望，山色碧无尘。

方回

方回　荠菜花

斗草吴王眩越娃，终然轮与老陶家。

雪挑霜煮春无尽，不似吾园荠菜花。

方回

方回　葺圃

山水清音屡见招，经丘寻壑尚逍遥。

宅门南北双桐木，篱径高低万菊苗。

特创小亭观藓石，待穿枯沼架茅桥。

忽思万事皆虚幻，何苦空将百虑焦。

方回

方回　憩老

憩老千山里，投閒五载余。

直令艰日籴，何用恋乡居。

白傅欲卖宅，虞卿空著书。

秋园菊篱好，荒草欠人锄。

方回

方回　千叶桃花

此亦桃花彼亦桃，成蹊各各绽春苞。

一朝开出红千叶，何啻高才十倍曹。

方回

方回　千寅生日杨广文携示壬辰生日诗次韵

方寸天知地亦知，昂藏胸次了无奇。

山林独乐休官早，□县徒劳见事迟。

一影浪行千万里，十年未朽两三诗。

故□□□惊陈迹，旅次传抄付小儿。

方回

方回　铅山虞华甫往谢叠山枋得君直为书耕隐二字今年八十一其子舜臣字舜

君直不可见，见此长虹吐。

使其尚未死，年始七十五。

当时书此字，赠我老华甫。

今年八十一，仍卧旧处所。

谢公名太盛，杀身甘荼苦。

虞公不竞名，躬耕隐村坞。

有名无名间，俯仰隔今古。

直木先剪拜，明膏自煎煮。

何如牛背上，一蓑弄烟雨。

所以马少游，伏波非所取。

【卷15】

方回

方回　前参政浙西廉访徐子方得代送别三十韵

往时参大政，诸老扈先朝。

合执调元柄，犹乘问俗轺。

登良爰改纪，肃政各迁乔。

明甚奎文揭，坚能泰岳摇。

吴山悬夜月，浙水喷秋潮。

荐拔皆奇士，寅恭尽选僚。

重名三翮鼎，古韵九成韶。

混合氛祲定，因循习尚骄。

不扶儒学起，焉革庶风浇。

周继言堪考，殷因世未遥。

西湖旧精舍，南渡昔圜桥。

祠植三贤仆，书重万卷雕。

武林增炳焕，文庙郁岧峣。

不朽垂声价，无穷沸咏谣。

学肩游子夏，谟过益皋陶。

鹏运三千日，龙飞九五朝。

遐方驰币聘，曲艺齿旌招。

共拟膺三锡，何烦奉六条。

有心思绿野，无意上青霄。

壮节甘恬退，高风久寂寥。

一閒如我愿，百病应时消。

佥谓衣当{衣中加八}，公宜馆有翘。

终烦坐廊庙，未许老渔樵。

世道存元气，天时正斗杓。

围腰堪玉带，画像早金貂。

庆会逢樛木，恩荣侈蓼萧。

自怜耽杜酒，谁肯顾颜瓢。

每辱高轩过，无嫌哄市嚣。

七旬惭暮景，三载傍清标。

再见知何日，临风泪欲飘。

方回

方回　钱舜举瓜画

老钱工作赵昌花，残绿依稀姤五瓜。

正叔晦翁凡六说，始知辅嗣大争差。

方回

方回　钱塘人来

宿收家信醉慵开，早报潮船泊岸隈。

钓濑儿将诗箧至，钱塘人索酒钱来。

道途奔走动千里，时节挨排聊一杯。

新岁雪晴看吾圃，歙城亦有马城梅。

方回

方回　青菜花

只供寒士饱诗肠，不伴佳人上绣床。

黄蝶似花花似蝶，柴门春尽满田春。

方回

方回　青山道中

插天天目隐云中，但见苕溪绿向东。

半折竹初经腊雪，争妍麦已眩春风。

翻飞水鸟偏饶白。窄小村船亦画红，

闻说南塘赵书宅，近来毁卖与琳宫。

方回

方回　清湖春早二首

半河楼景半河天，未有行人趁早船。

閒听卖花声自好，可须多费买药钱。

方回

方回　清湖春早二首

楼上春阴覆晓云，一河天净碧泇泇。

雨宜不骤风宜细，閒倚阑干看水纹。

方回

方回　清湖小酌得生字

泯默抑幽抱，低回挫高情。

肥遁夙果决，羁旅犹牵萦。

华摭有旧习，冷嗜无新营。

醲鲜世所竞，褒博日以轻。

小人徇流俗，君子怀友生。

浮壒岂不浊，澄渊元自清。

丹枫昔雁落，绿柳今莺鸣。

蛰潜脱寒语，孳乳陶舒明。

推排故已顺，会合讵易并。

燠景敞重屋，芳物绵修城。

愧乏丝竹奏，劣奉肴蔌擎。

张子霏玉屑，赵老宣金声。

予辩亦稍纵，遑恤听瞩惊。

邂逅一兹醉，逝之南山耕。

眯目眩迅辙，刚心谢尘缨。

彼我跬步间，奚翅重溟瀛。

方回

方回　清湖早春

晓窗初起望春云，天色阴晴未十分。

小雨漫空浑不觉，平湖点点见圆纹。

方回

方回　清湖早春

岸边老树柳犹枯，红入桃花果有无。

一夜绿从冰底起，谁将蓝汗染晴湖。

方回

方回　清江濯手

属镂愤气已销平，江入新安水至清。

净洗长安遮日手，更容尘土到冠缨。

方回

方回　清明大雪三日

半月雕梁燕子归，怯寒著尽旧绵衣。

何人醉眼西湖路，错认杨花作雪飞。

方回

方回　清明日有感

想见吾儿挈我孙，浇松烧笋杏花村。

自怜久罄青蚨橐，犹喜能赊绿蚁樽。

万事是非双鬓识，十人兄弟一身存。

春残决合为归计，未听啼鹃已断魂。

方回

方回　清明昼夜大风

春来不住听檐声，日色何曾作好晴。

纵有花应欺老病，偶无酒亦过清明。

疾风恶浪摇孤垒，危枕昏灯寄此生。

西上东归皆未可，客怀端复向谁倾。

方回

方回　晴过常州

雪霜何太甚，寒意极今年。

红早迎初日，青还见旧天。

晴光明草屋，暖力破冰田。

堰路应无碍，频频问过船。

方回

方回　庆陆仁重举男四首

治郡年才半买臣，青春天上送麒麟。

鼎来好事由阴德，曾活澄江十万人。

方回

方回　庆陆仁重举男四首

相门佳气夜葱葱，早已凭熊更梦熊。

二十此郎作文赋，乃翁仍是黑头公。

方回

方回　庆陆仁重举男四首

升平重见上元天，箫鼓声中璧月圆。

惟有高门更多喜，金盘分送洗儿钱。

方回

方回　庆陆仁重举男四首

积善悬知庆有余，芝兰袞袞秀阶除。

紫阳一滴泉源远，早聘名儒授四书。

方回

方回　秋大热上七里滩

吾生所未见，自古恐亦无。

秋半不肯凉，赫日炎洪炉。

沸湍七里滩，触热乘畏途。

坐船汗如浆，况彼牵挽夫。

一樯合众力，至数十辈俱。

踏竿气欲绝，沙立僵且枯。

西瓜足解渴，割裂青瑶肤。

焉得大冰盘，沾丐及此徒。

侥幸据势位，极意求所误。

愿回君子心，略念小人躯。

方回

方回　秋到

秋到山居僻，贫无异味尝。

擘黄新栗嫩，炊白早籼香。

渐減家人病，徐添夜气凉。

凭谁理荒秽，篱落菊苗长。

方回

方回　秋风

剩喜秋风起，空庭老树间。

夜凉瞻北斗，晨爽对南山。

□□黄花近，今年白羽閒。

未妨缺耕敛，尚觉老躯顽。

方回

方回　秋风歌

君不见七月一日海上风，浙水西东淮水东。

盐亭网户十万许，潮头三丈一扫空。

高门大屋耸金碧，瞬息浮入龙王宫。

官吏军民不知几，肉无肥瘦鱼腹中。

纵尸横骨互撑拄，蝇蚋姑嘬鹰鹍同。

人家妇女金缠臂，恶少斫之残血红。

富商大贾浮巨舶，犀象珠玑夸豪雄。

三五百艘□□□，□□纸船纸梢工。

善登高树毒蛇满，善泅有蛇缠其躬。

□□□家无一口，甚寇屠戮兵战攻。

我忆淳熙前辛丑，赤地□□飞蝗虫。

江南人才殊未少，南康救荒赖文公。

我忆嘉熙□辛丑，西湖涸底舟不能。

人肉馒头市肆卖，艮山门潮尧水洪。

水旱厄运古来有，皇天得不怜民穷。

辛丑定数不可免，愿言少杀神怨恫。

方回

方回　秋后渐凉

楼东清晓起参旗，火伏三金喜应期。

车马尘中犹苦热，故山已是早凉时。

方回

方回　秋日

尽日秋园掩竹扉，小堂临砌坐斜晖。

有心觅句无心得，畦叟浇花蚱蜢飞。

方回

方回　秋日古兰花十首

绿叶梢头紫粟攒，离骚经里古秋兰。

时人误唤孩儿菊，惟有诗翁解细看。

方回

方回　秋日古兰花十首

可待清秋菊共芳，春苗夏叶已先春。

握兰故事人谁识，夙世庞眉汉署郎。

方回

方回　秋日古兰花十首

远闻香淡近闻浓，紫穗丝丝吐雪茸。

不识幽人殢姝子，儿曹方醉木芙蓉。

方回

方回　秋日古兰花十首

玉露金风喜乍凉，紫茎绿叶荐秋芳。

今年最好中秋月，更着秋兰月下香。

方回

方回　秋日古兰花十首

大似斯文不遇时，无人采佩世无知。

援琴与鼓猗兰操，五百年间一退之。

方回

方回　秋日古兰花十首

椒浆桂酒蕙蒸肴，学子人能诵楚骚。

惟有籍兰无识者，老夫对尔首频搔。

方回

方回　秋日古兰花十首

纫兰为佩楚忠臣，直道从来不屈身。

为报拖金鸣玉者，如君多是折腰人。

方回

方回　秋日古兰花十首

雪丝忪细紫团栾，今代无人识古兰。

本草图经川续断，今人误作古兰看。

方回

方回　秋日古兰花十首

一干一花山谷语，今兰不是古时兰。

重阳菊料千丝紫，隆准曾孙却解看。

方回

方回　秋日古兰花十首

楚词兰有晦翁注，模写真容本陆玑。

不待花开着囊贮，紫茎绿叶可熏衣。

方回

方回　秋暑家多病者

酷暑端何物，穷居值此辰。

交秋六七月，连病两三人。

虚屈名医至，深怜老子贫。

婢慵吾亦愧，煮药缺乌薪。

方回

方回　秋思七言八首

久不作诗诗律废，时须饮酒酒皆悭。

翠微云外宣平宅，一棹归欤隐此山。

方回

方回　秋思七言八首

重阳时节黄花近，老子情怀白发新。

点检客囊无一物，江湖七十五年身。

方回

方回　秋思七言八首

大庾岭头梅挂月，居庸关外草连天。

马牛风古不相及，障雾饕风一梦然。

方回

方回　秋思七言八首

将相共扶黄道日，神仙独隐紫阳山。

云深夜注参同契，身在虚无缥缈间。

方回

方回　秋思七言八首

郎官己未老秋崖，丞相庚申老讷斋。

己亥□螭竹坡老，吾乡三老挂予怀。

方回

方回　秋思七言八首

早遇鹤山先生子，晚登和义郡王门。

静翁道翁两知己，恸哭新坟接旧坟。

方回

方回　秋思七言八首

七旬有二传凶问，九月初三记庭辰。

客里偶然逢此日，淮思江望泪痕新。

方回

方回　秋思七言八首

菊殿百花梅第一，重阳节遇小春来。

年年岁岁身长健，摆去穷愁醉几杯。

方回

方回　秋晚感怀

脱絺著褐事如何，啬暖饶寒岁易过。

□喜晚芳怜早谢，细看园菊验塘荷。

风霜天地秋声急，老病心情醉日多。

读破少年三万卷，枉将身世堕南柯。

方回

方回　秋晚杂书三十首

煌煌鸡冠花，飞昂丽前轩。

异物尚贵少，焉用此卉繁。

翰音赋首饰，鸣将雄其群。

植物复肖之，天巧讵可原。

细视足诡怪，恶多谓宜芟。

嗟哉近霜草，十九已不蕃。

独兹峙荣豾，岂不胜枯樊。

留以伴嘉菊，亦足华我园。

方回

方回　秋晚杂书三十首

屈子悼芙蓉，胡于木末采。

谁欤变秋树，水花俨高垲。

本非莲藕类，稍稍具姿彩。

厥植亦匪贞，朝泽暮已痗。

叔世尚浮卉，貌取实故萎。

吾庐百昌戕，一二此根在。

无奈儿女曹，爱之若芳茝。

曾不如荞穄，足用拯疲馁。

方回

方回　秋晚杂书三十首

酒为万有神，菊实百卉仙。

敢问神谓何，我肠苦愁煎。

此味一濡唇，倏忽千忧捐。

仙说又何谓，南阳有其泉。

昔人饮芳润，槁项足引年。

閒居爱重九，二物心怀旃。

秋热寒华迟，家贫时醪悭。

屯乖勿深叹，古亦有斯贤。

方回

方回　秋晚杂书三十首

畴昔夏之夜，百虫无不鸣。

侵寻迫秋杪，惟有蟠蟀声。

微物乏巨喙，寒翅厉酸清。

露将化为霜，欲鸣声不成。

瓦石有深缝，缄默逃汝生。

不然且立死，焉问懒妇惊。

天地布肃令，讵别物重轻。

岂惟蝼蚁蛰，神龙亦潜形。

方回

方回　秋晚杂书三十首

我观满囷粟，一粟之所充。

海鱼千百亿，孕卵与粟同。

春菊寸许芽，霜华秋丛丛。

误耘或失溉，槁死厥壤童。

万物生必成，塞天曾不容。

殀阏尽屯厄，宇宙将无空。

忍哉锐头辈，不恤地上虫。

汉网非少宽，六合无人踪。

方回

方回　秋晚杂书三十首

思诗夜无寐，佳句招不来。

不思忽有得，清晨视空阶。

昨日所未有，红叶初可枚。

小雨过庭菊，一夕粲然开。

饥雀噪檐隙，纺车响林隈。

百动各有为，此复挂我怀。

秋意美初寒，经营一衔杯。

炊仆告薪尽，空庖风卷埃。

方回

方回　秋晚杂书三十首

去年归我庐，移菊于邻家。

今年灌我畦，百本余秋华。

阅时十二朔，暄凉更韭瓜。

逋债之所丛，诋诟纷交加。

燃头复割肠，笑口仍呀呀。

低价弃薄产，未办充馋拿。

忧端如箭来，惟有醉可遮。

买酒卖书籍，匹如死天涯。

方回

方回　秋晚杂书三十首

今年初发春，主人饮我酒。

借问主人谁，是邦之太守。

座中有上客，俨然八十叟。

优伎何纷喧，观者拄肱肘。

于时梅始华，菊荣倏秋九。

此主愤仆诬，逮对以疽踣。

此客抱老病，亦复正丘首。

人生会皆尔，曷不覆大斗。

方回

方回　秋晚杂书三十首

何以知秋深，衾薄无浓梦。

梦断复不眠，寒气夜已纵。

幻虚成诸有，谁实神其用。

积惨以消之，化工似好弄。

东家生育喜，西舍哭泣痛。

鸿荒考妣初，万代几宾送。

释氏寂灭乐，此理未必中。

浩然思无涯，雨鸣鼓钟动。

方回

方回　秋晚杂书三十首

有金当报恩，有剑勿报雠。

忘雠不过辱，忘恩禽兽俦。

雏乌哺其母，豺獭知献羞。

岂伊具有面，曾不畜产侔。

鲁叟造化心，笔底天春秋。

如彼货与{外鬼内隹}，何足私怨尤。

千里忽命驾，□予将焉求。

为言笃故谊，一饭敢不酬。

方回

方回　秋晚杂书三十首

周诰恶沈湎，礼设萍氏禁。

愚夫或败德，贤者故克敬。

上有朝廷燕，下有乡党饮。

倍食与无算，岂闻起酗竞。

但此忘忧物，过嗜足致病。

汤剂所不攻，朝窗卧若暝。

虽然极困羸，亦未害性命。

百病皆不可，病酒差独胜。

方回

方回　秋晚杂书三十首

世运日已季，帝王降而霸。

人品亦复然，穷极事狙诈。

孟坚列九等，三三以相亚。

圣有生而知，愚至不可化。

吾谓上上人。老死守田舍。

远迹牛豕间，胼胝事耕稼。

彼昏慕鼎食，厥价下之下。

何待临伏锧，然后发悲咤。

方回

方回　秋晚杂书三十首

昔闻有烈士，哀歌缺唾壶。

衰暮心不已，徇名殆忘躯。

我老讵复尔，一壑不愿余。

外物百无嗜，惟喜读我书。

空樽已绝沥，寒庖仅微蔬。

儿啼得非馁，尘编聊自娱。

弊庐匪无山，犹兹寄城隅。

车马不至处，愿言迁林居。

方回

方回　秋晚杂书三十首

吾年志学初，故已嗜为诗。

三霜当六十，无复一黑髭。

生事置堕甑，世故愕败棋。

独喜五柳作，时时一哦之。

□□其犹龙，隐见不可羁。

道人结净社，刺史遗酒赀。

亲狎□□□，亦不作岸崖。

永言想遐{左足右属}，终老茅檐栖。

方回

方回　秋晚杂书三十首

赋诗学渊明，诗固未易及。

饮酒慕渊明，酒复罕所得。

荒凉数亩园，卜筑未成宅。

此或类陶家，秋菊亦可摘。

古称士希贤，将无肖厥德。

如我于柴桑，往往似其迹。

储粟既以瓶，子尤不胜责。

有时醉欲吟，坌集索逋客。

方回

方回　秋晚杂书三十首

三岁出瘴岭，弱冠历吴楚。

晚涉大漠寒，远吊长城古。

失□得谤讟，少乐多辛苦。

侵寻四十年，复此守环堵。

松楸仅有存，骨肉化为土。

岂不登一名，贫甚于父祖。

行行荒篱间，寒华粲可数。

惟酒足解愁，钱尽不得酤。

方回

方回　秋晚杂书三十首

堂堂陈去非，中兴以诗鸣。

吕曾两从橐，残月配长庚。

尤萧范陆杨，复振乾淳声。

尔后顿寂寥，草虫何薨薨。

永嘉有四灵，词工格乃平。

上饶有二泉，旨淡骨独清。

学子孰取舍，吾非私重轻。

极玄虽有集，岂得如渊明。

方回

方回　秋晚杂书三十首

吾家一何奇，奇峰照南窗。

是为紫阳山，万木青枞枞。

上有出岫云，下有见底江。

江清云无心，伴此眉宇厖。

诗思忽飞来，时有白鸟双。

落日澹秋色，寒沟度枯杠。

归欤书屋夜，昏灯剔幽鈍。

怀人良未远，遁翁生是邦。

方回

方回　秋晚杂书三十首

窃尝评小陵，使生太宗时。

岂独魏郑公，论谏垂至兹。

天宝得一官，主昏事已危。

脱命走行在，穷老拜拾遗。

卒坐鲠直去，漂落西南陲。

处处苦战斗，言言悲乱离。

其间至痛者，莫若八哀诗。

我无此笔力，怀抱颇似之。

方回

方回　秋晚杂书三十首

人言太白豪，其诗丽以富。

乐府信皆尔，一扫梁隋腐。

余编细读之，要自有朴处。

最于赠答篇，肺腑露情愫。

何至昌谷生，一一雕丽句。

亦焉用玉溪，纂组失天趣。

沈宋非不工，子建独高步。

画肉不画骨，乃以帝闲故。

方回

方回　秋晚杂书三十首

六经天日月，诸子如四诗。

史自班以上，语奇文亦奇。

踵武蔚宗辈，语有文无之。

小宋刊新唐，不悟宵寐规。

以艺传李杜，待之无乃卑。

他人有遗集，一览不再窥。

惟此与韩柳，咀嚼无厌期。

侪彼枫落生，吾欲镌此疵。

方回

方回　秋晚杂书三十首

道自汉魏降，裂为文与诗。

工诗或拙文，文高诗或卑。

香瓯假山序，不妨自一奇。

鲥橘多骨核，乃至肆诋訾。

恭惟陈无己，此事独兼之。

五七掩杜集，千百臻秦碑。

四海紫阳翁，归美岂其私。

所以此虚叟，取为晚节师。

方回

方回　秋晚杂书三十首

天地亘长有，山川无尽时。

人为万物灵，曾靡百年期。

尧舜复安在，桀纣亦如兹。

魂消骨已朽，是非焉得知。

阿瞒营八极，群雄略芟夷。

分香何恋恋，终有西陵悲。

俗眼乏远瞩，世议多偏私。

蝇蚊不待霜，有酒聊自持。

方回

方回　秋晚杂书三十首

子云性滑稽，寓意颂酒德。

鸱夷虽胜瓶，岂终无腐日。

子反以此毙，孟公卒自贼。

万物有中道，盍少循轨则。

唐用交州督，畏瘴避远役。

抵死坐不饮，如此固为失。

此齐有孙生，执笔老敕勒。

一夕醉不起，彼亦岂为得。

方回

方回　秋晚杂书三十首

君子食己德，小人食己力。

万卷空自读，一钱终不直。

使此腹无书，讵可登仕籍。

艰难一饭故，展转百忧集。

前臑不复梦，归灌畦数席。

芋自已足掘，豆荚亦可摘。

所烹无不美，自我锄上出。

寄谢朵颐人，抱饥幸无戚。

方回

方回　秋晚杂书三十首

我不识渊明，但以菊观之。

白露化为霜，百草忽已萎。

始见南山松，青青虬龙枝。

眷此粲然英，刢有千尺姿。

撷菊酹我酒，倚松哦我诗。

二物足相配，仿佛齐与夷。

遥遥袭世胄，岂无王谢儿。

故是芙蓉花，亦得与同时。

方回

方回　秋晚杂书三十首

世称陶谢诗，陶岂谢可比。

池草固未雕，阶药已颇绮。

如唐号元白，白岂元可拟。

中有不同处，要与分朴诡。

郑圃赵昌父，颍川韩仲止。

二泉岂不高，顾必四灵美。

咸潮生姜门，虾蜞以为旨。

未若玉山雪，空铛煮荒荠。

方回

方回　秋晚杂书三十首

独吟不愧声，独立不愧影。

独行不愧屐，独卧不愧枕。

昏昏十日醉，炯炯一夕醒。

古瓶插残菊，老碗贮冻茗。

三嗅复三漱，浩然万虑屏。

节食甘独饥，薄衣耐独冷。

狸膏肥粟栗，出穴落匕鼎。

此事世接踵，夜坐试独省。

方回

方回　秋晚杂书三十首

三月三十日，唐有穷诗人。

惜春不肯舍，共坐夜达晨。

此得守风意，事愚意已神。

寸阴以分计，一分直千囷。

窃虑假寐顷，倏忽失我春。

今此九月晦，虚叟尤酸辛。

摇落始云悲，回首忽复陈。

讵忍弃菊旧，遽喜迎梅新。

方回

方回　秋晚杂书三十首

游山不必众，邂逅三五人。

酌酒不在多，浅深十许巡。

高可登即登，不复拘日辰。

可饮即与饮，无问刍牧民。

九月向十月，丹枫日以新。

城东有奇阜，霜寒出嶙峋。

一眺鸿背上，啸歌岸风巾。

吾虽愧孟嘉，不作醒温宾。

方回

方回　秋夜听雨

骚骚从何来，高树暗淅沥。

飒飒未云已，虚檐微点滴。

□□忽遽作，稍疏仍骤密。

寒飚寻侑之，浩汹阵马只。

□□□□翻，溅泻类朴击。

决渠落深沼，韚韔激水石。

衾薄四体□，□灭百虑寂。

闭目观我身，未觉白胜黑。

已而悄然静，鸣声惟蟋蟀。

质明靸破鞋，满砌落叶湿。

方回

方回　去姑苏

双脸殷红捧玉尊，阳台仿佛见动香魂。

一生心道苏州好，何事摇船出葑辩门。

方回

方回　去萍草

童子携竹器，摝去池中萍。

见鱼故已佳，水底林峦青。

复呼荷锄者，剃草汛我庭。

蛇蚓无留藏，行径免露零。

划秽致洁净，拨翳生皛荧。

朗月明其抟，古镜还精灵。

语寂理已会，虑澹神自冥。

白发一老翁，兀然坐孤亭。

方回

方回　全真教随喜

全真遗教契清宁，萧散无为养性灵。

百岁萍蓬无定迹，一身土木已忘形。

陈言不用参同契，祠法何须急律令。

中有异人殊未测，倏然轻举上青冥。

方回

方回　全州吕农簿挽诗三首

谁实柄咸淳，无君欲不臣。

举朝皆谄子，此老独全人。

去国獒频嗾，居村虎自驯。

伤心诸狎客，容易竟亡陈。

方回

方回　全州吕农簿挽诗三首

公田怨已盈，关币出尤轻。

稍欲输忠款，初非卖直声。

二千垂郡禄，五百存台评。

旧日朝天路，端门野草生。

方回

方回　全州吕农簿挽诗三首

先公与进时，早诵小坡诗。

晚节遭多难，耆年对耄期。

家贫从俗笑，国破任身危。

后死元非福，前途未可知。

方回

方回　人日立春记苦雨无冰

三十七日昼夜雨，中间一雪终无冰。

今日立春遇人日，问天肯晴天不应。

东南我记前庚子，徽城纸包馈杭米。

乞人抢夺人食人，旱极西湖乾见底。

今我七十四岁翁，苟全性命遨春风。

略雪不冰又庚子，幸而去年秋犹丰。

西湖莫作痴猫守，紫阳山下可归否。

天终不杀如心人，有钱买花仍买酒。

方回

方回　人生如流丸

人生如流丸，冉冉不肯住。

草变鶗鴃鸣，花零蝴蝶去。

去去无奈何，一饭三起步。

鬓绿密已稀，红颜新忽故。

往悔杳莫追。前瞻冥未悟。

破镜忽偶圆，堕甑宁足顾。

方池疏雨余，历历见鸟度。

沉吟高树间，聊用写心素。

方回

方回　壬寅立春在辛丑十二月二十九日归□□□三宿

隔日春先立，崇朝岁始除。

去来身不定，好恶梦皆□。

□□千山外，舟车一月余。

岂真休客担，犹□□家书。

方回

方回　壬寅生日别赋

南逾梅岭北冰天，跋涉艰危□□怜。

颇赖青州从事力，□过绛县老人年。

稍同气臭能□□，□□□□□□□。

□□八旬苦多病，且须烂醉海榴前。

方回

方回　日长三十韵寄赵宾昫

栗里渊明径，桤林子美堂。

乱离容不死，穷乏果何伤。

红粒炊{左禾右山}饭，青苔煮菜汤。

甲兵才偃息，城市转荒凉。

最苦樵苏贵，曾微药饵良。

频仍赊酒饮，卒急卖书偿。

败絮熏还曝，粗絺洗更浆。

炎蒸虽惭迫，寒冷尚宜防。

沦茗徵瓮盏，包梨集纸囊。

头昏修菊枕，肤汗拭藤床。

困倦成衰懦，疏慵欠激昂。

{外广内殷乙换二}空需马藁，碓净缺鸡糠。

思虑徒迂阔，营求竟渺茫。

忆儿观燕乳，怀友听莺吭。

守分甘丘壑，逢时付庙廊。

骨骸同朽腐，名字孰芬香。

但握锄犁柄，终逃鈇钺铓。

次游多竖褐，谈话止农桑。

应俗循中道，颐生宝祠方。

邻僧营藏字，侠士戏球场。

角武焉能往，摛文或可当。

病稀摩诘问，歌类接舆狂。

举世嘲痴叔，何人识漫郎。

北辕回朔漠，南昌棹辍沅湘。

谊气知犹壮，颓龃惧不遑。

六旬过眼电，万事满颐霜。

静乐非无动，閒遨却似忙。

连苔移巨石，带露数新篁。

天地诗人少，山林夏日长。

此心无别路，一武到羲黄。

方回

方回　日长至寓杭

閒身不想入鵷行，家近何分客与乡。

所喜今年年最稔，又逢此日日初长。

云容顿改不为雨，雪意尚悭仍作霜。

岂意老翁开八袠，朋来聊与共清觞。

方回

方回　日长至寓杭

自从草角至童颠，是事无心总听天。

今日喜逢长至日，来年恰遇古希年。

一官三纪閒居半，万马千军命偶全。

适有蜜蜂肯伴我，晴香烂醉玉梅前。

方回

方回　乳虎行

伏鸡护窠能搏狸，人物一理谁无儿。

南山斑寅产三稚，野人采樵遥见之。

萧萧落日黄茅坞，睥睨田家窥水牯。

衔归穴中哺尔雏，岂不此心慈父母。

射石没羽李将军，两老于菟如有闻。

伥鬼夜报旦出猎，遁逃远入千重云。

纵火鸣鼙括原湿，生擒二彪逸其一。

食肉寝皮勿遗患，壮士挥戈血鲜滴。

滴血满地遗腥臊，顽嚚昏暮来咆哮。

舐沙齧土擦树木，如哭如泣空哀号。

君不见楚灵投车痛子死，尔杀人子亦多矣。

又不见禄山反噬逆天理，逆雏先斮长安市。

渠魁未缚妪与翁，凶酋肆虐焉可容。

安得冯攘卞刺扫此辈，假威之狐群亦空。

方回

方回　入五月病二七日

病已捐蒲酒，寒犹拥絮衣。

形骸元自劣，气候每相违。

人死朝朝有，吾衰事事非。

尫羸存喘息，聊复信天机。

方回

方回　瑞云院大树林中二首

城中遥望万重云，今日蝉声始一闻。

略计此山松竹数，汉时应比百封君。

方回

方回　瑞云院大树林中二首

万万松杉万竹枝，人间应是少人知。

数僧潇洒相逢处，一鹤昂藏独立时。

方回

方回　闰二月十六日清明

日日楼头柳色浓，年年为客负春风。

莺花时节兵还动，诗酒生涯老更穷。

逆料未来犹有几。悬知所过即成空。

故乡寒食浇松处，亦想儿曹念乃翁。

方回

方回　三吊吟四首

市有印书叟，日印可千纸。

间得工墨钱，苟足赡妻子。

近欲役其人，告者谓已死。

醉歌夜彻晓，熟卧呼不起。

人鬼顷刻分，火葬骨骸爏。

岂不谓达生，谁独能免此。

方回

方回　三吊吟四首

险有不可测，能有不可恃。

善泅狎波涛，篙工死于水。

歙南百里许，有滩一何驶。

昨日索我书，辞我庭下跪。

明日沦小舟，肤发饫鱣鲔。

寄言得志者，徼幸未必是。

方回

方回　三吊吟四首

湍溪涨梅潦，一夕十丈强。

愚哉浴马僮，视之如寻常。

高岸一失足，马尚能腾骧。

僮尸不可得，漂流落何乡。

握辔徒自谨，堕阱已足伤。

人间平坦途，中亦有海洋。

方回

方回　三吊吟四首

偶闻一人死，恻怛吁以惊。

千人万人死，能不怆厥情。

长平几性命，锐头付一坑。

亡者抱永痛，胜喜功名成。

功名岂不成，机心何时平。

人心苟若此，谁谓天好生。

方回

方回　三桥旅邸遇雪

酝云蒸雾暖如烘，一夜南风变北风。

不似寻常响窗纸，渐惊分寸压船蓬。

粉妆已斗佳人白，酒面还输老子红。

记取今年呵冻笔，三桥西岸小楼中。

方回

方回　三日□陪杨明府饮次前韵

閴其禅老居西堂，岂有门人拈瓣香。

葛巾洒酒笑元亮，石室紬书输子长。

勿嫌临邛家四壁，犹堪樊川月一箱。

寄书麒麒阁上客，我自蓑衣君金章。

【卷16】

方回

方回　三十年吟

三十年为世，吾今迫六旬。

儿时前辈尽，乱后善人贫。

未测前途暗，空追往迹陈。

所亲化埃土，犹入梦魂频。

方回

方回　三贪叹

十月蛇当蛰，锦文遨道边。

碎首毙农梃，人中亦有豹，

勿恃多金钱。蛇鼠喻官吏，

豹以喻将焉。三贪逭天诛，

听此三叹篇。

方回

方回　三天竺道中

三天竺路渐平登，高似雷峰塔几层。

山到无人行处好，松阴万树立孤僧

方回

方回　三天竺还五首

城中决定少新诗

便向湖光也未宜。

我有新诗无数处，三天竺路笋舆迟。

方回

方回　三天竺还五首

松枝垂地荫松身，恨不移家此卜邻。

石上一根长数丈，似吾细看更无人。

方回

方回　三天竺还五首

涧晴石出水穿沙，万树松杉隐数家。

一鸟不鸣风不动，忽闻林下响缫车。

方回

方回　三天竺还五首

山中事事胜人间，莫怪山翁喜入山。

才说出山心不喜，又将身世堕尘寰。

方回

方回　三天竺还五首

七十二翁头雪白，弱冠初游鬓如漆。

除却一二老山僧，独来独往无人识。

方回

方回　三贤堂移入西湖新书院

湖边莫怪旧祠荒，士女何曾炷瓣香。

赖是人心犹未泯，深衣迎奉入书堂。

方回

方回　三贤堂已无官卖其址

三贤无像亦无堂，败柳犹垂赤土墙。

官卖神祠有前例，熙宁丞相起坊场。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

第五桥通曲港船，直摇春水到门前。

休官久作渔竿客，扶老来寻鹤氅仙。

畴曩欢娱如昨日，今吾衰飒最高年。

旧坟新冢石羊马，且举残杯莫怆然。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

湖山春色已如斯，城市原来了不知。

百五韶华全似画，二三名胜总能诗。

忽惊我辈相携处，谁识吾人始到时。

五十四年前弱冠，设盆犹忆唱闽词。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

暮年无不与心违，节物过从事总非。

何处青梅尝煮酒，谁家红药试单衣。

半酣便合拿舟去，骤热犹容借扇归。

忽忆向来独立处，雪天閒看白鸥飞。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

生长西湖死葬湖，兴言舟子与农夫。

全家衣食凭摇櫓，历世儿孙学荷锄。

布衲劣兼蓑笠有，虀汤恐并酱醯无。

金盘玉筋环歌舞，午哄昏空一任渠。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

后生谁识旧西湖，除却山僧树总无。

何至梅仙坟亦掘，惟应葛岭鬼当诛。

红裙鞭镫追游女，白首端章笑腐儒。

两盏三杯更多感，不如烂醉眼模糊。

方回

方回　三月初五日孟君复王元俞治中十人同会分韵得诗学

春光九十日，半为风雨欺。

人生一百年，怀抱无好时。

兹辰复何辰，晴烟霏柳丝。

佳友可我意，閒愁忽如遗。

座客有十人，十人皆能诗。

景色既已妍，谈笑无相疑。

酌酒不计数，惟醉以为期。

阄韵有险易，鹤头侧复垂。

上巳后二日，此会竟大奇。

芥蒂死生间，吾尝笑羲之。

王侯宰槐国，蚁身不自知。

顾此一梦耳，不饮庸非痴。

方回

方回　三月初五日同诸友自城南游水西书事

步出城南门，衣袂飘和风。

风中有花香，不问紫与红。

万山似无罅，一水能自通。

插云石色古，喷雪滩声雄。

夙闻长庚伯，来访宣平翁。

想见巉岩间，悠然支孤筇。

吾侪复此游，啸歌渡船中。

未渡东望西，既渡西眺东。

东西互眺望，所至随不同。

乃知佳山水，变态焉可穷。

荦确陟层巘，茂密穿深丛。

仓卒未暇往，虚皇紫阳宫。

僧窗亦可人，修竹攒青空。

足用展极目，遥天送归鸿。

更有真趣泉，一泓磨精铜。

隶扁故自佳，韵语亦大工。

至宝识者少，烟雨埋昏雺。

英气决不泯，定复月贯虹。

万世永无极，百年俱有终。

为问羊叔子，何如王无功。

晚生未闻道，邂逅华颠童。

酒酣诗不成，归途竟匆匆。

但苦嘲诙剧，谈锋森战攻。

达人当两忘，一付亡是公。

方回

方回　三月旦晚晴

社雨弥三日，先之雹与雷。

已疑春色尽，忽逐晚晴回。

佳笋常迟出，奇出每后开。

微寒胜骤暖，更莫十分催。

方回

方回　三月二十九日饮杭州路耿同知花园

巢燕春泥久已融，虞弦节近鼓薰风。

枝枝烂熟樱桃紫，朵朵争妍芍药红。

冠豸霁威贤御史，雕虫得雋老诗翁。

十分蚕麦今年稔，我辈何妨酒一中。

方回

方回　三月二十九夜二更杭火焚花巷寿安坊至四月一日寅卯止

倾国倾城夸美色，千金万金供首饰。

武林城中花巷名，绍兴年前人未识。

亮死瓜洲再讲和，巷名一为栽花窠。

象珠翠玳玉笄外，紫紫红红裁绮罗。

是时永嘉有佳士，叹嗟花巷名太侈。

繁华渐盛古朴衰，书谓乡人非美事。

谁知骜集一朝非，妇鬟女髻弥芳菲。

冠梳簪珥向晓卖，百伪一真无关讥。

戊戌年冬十月十，爇此阛阾成瓦砾。

岂料郁攸再作崇，庚子春残小尽日。

一十六度蓂荚新，两见焦头花巷人。

买卖假花牟百利，坐此得罪于神明。

君不见九重一言轩轾易，头白纷纷无忌讳。

人人一朵牡丹春，四海太平呼万岁。

方回

方回　三月二十日张君輗约饮王子由紫霞道院酒字为韵

城中残春未识春，城外心赏无不有。

今年春寒晚乃暖，尚余飞絮忘高柳。

西湖孰谓西子老，虽老绝胜登徒丑。

刺水乍见新荷翻，衔泥莫辨乳燕耦。

儿曹恶陈争喜新，好以玄鬓嘲白首。

遮莫少年自得志，看人轻肥但袖手。

今朝天色知可意，张丈殷兄总閒叟。

此一秃翁许追随，琳宫菊花问开否。

主客十人人能诗，冥搜远讨心欲呕。

何如平易任天真，索纸便作龙蛇走。

仇仙笑指皋亭山，横塞武林当水口。

不尔歌舞百万家，马能奕世长保守。

我独睥睨寿星寺，欺孤柄臣据其右。

一朝击死木棉庵，头颅可朽臭不朽。

向来世故未深识，折腰此人觊升斗。

追忆谢傅小忍语，窃虞桓玄锡命九。

山河变幻泗鼎不，脱身万死亦云偶。

升沉得丧俱置之，天地古今一杯酒。

乍聚忽散醉忽醒，浮生邂逅理难久。

王侯皂隶浪分别，顷刻白衣化苍狗。

方回

方回　三月六日再用韵二首

忘形尔汝日诗酒，闭户拒客笑泄柳。

慷慨酩酊属我辈，若楚云梦吞八九。

隔桥暂许作邻人，莫待寄书凭雁鳞。

聚首良难分手易，人生谁身自由身。

方回

方回　三月六日再用韵二首

百杯不乱善食酒，如手拜玉肘生柳。

貌醉心醒戒亢悔，一斟一酌乾用九。

犹龙世岂无斯人，渔网可致皆常鳞。

蜾蠃螟蛉勿浪语，得似刘伶鸡肋身。

方回

方回　三月三日西湖第三桥四首

北曲南歌日日新，红妆不逐落红春。

网鱼野老何曾觑，岂是心肠木石人。

方回

方回　三月三日西湖第三桥四首

正月桥西卖酒家，柳初青眼草初芽。

重来红紫随风雨，犹有野田黄茶花。

方回

方回　三月三日西湖第三桥四首

尽道西湖久寂寥，红栏干落但空桥。

细思未有苏堤日，且把閒愁着酒浇。

方回

方回　三月三日西湖第三桥四首

野蔌随宜酒半醺，富儿盘馔拥红裙。

兰亭会上无丝竹，芥蕂区区笑右军。

方回

方回　三月十八日甲子晴

夜夜春寒渐觉轻，桐花十日过清明。

去年稔更今年稔，壬子晴兼甲子晴。

楼阁相望饶客醉，干戈不用保农耕。

老儒八十心无事，依旧吟窗剔短檠。

方回

方回　三月十七夜大雷雨用韵酬俞好问四首

彻夜无眠直到明，拟春晴又不春晴。

酒材劣致平原督，花事愁闻望帝声。

病体惯经寒热证，倦途浑忘短长程。

五年浩荡江湖梦，犹喜相逢得友生。

方回

方回　三月十七夜大雷雨用韵酬俞好问四首

恶风夜汹疾雷频，稍卧还兴起倒身。

政复花时如此雨，谁知我辈本无春。

破衣垢腻疮饶痒，短被伴欹脚倦伸。

捱耐天明招敢叟，能来破闷赖斯人。

方回

方回　三月十七夜大雷雨用韵酬俞好问四首

薄有盐醯胹竹孙，夜寒城郭似荒村。

远更已觉逾三鼓，独酌无聊罄一樽。

此道粗闻元自少，众人欲杀幸犹存。

盲风怪雨青灯暗，庄蝶难凭入梦魂。

方回

方回　三月十七夜大雷雨用韵酬俞好问四首

倦眠书砚付埃氛，烟尽当窗一篆云。

黠鼠谁令如鬼物，痴猫吾欲与弹文。

雨余自揣薪槱绝，客里尤怜仆厮勤。

花尽春残不须惜，好谋归棹趁南薰。

方回

方回　三月十一日问政山次刘元煇韵

禊节去未远，是日天更朗。

微寒护余芳，春野绿涉莽。

爰从峻岭登，岂珠茂林赏。

支策拄云汉，举袖拂星象。

遐瞩两眸豁，徐步一足往。

年迈忽臻兹，时平犹忆曩。

誉竹谈亹亹，吊松色怏怏。

青空鹳鹤唳，碧甽蜗牛上。

龛金窥扁颜，簪玉观塑像。

孰谓幽谷僻，有此殊庭敞。

豪饮杯杯满，清吟字字响。

佳儿奉亲老，高第事师长。

考击谢钟鼓，倾写竭瓮盎。

自可作画图，未易绝梦想。

吾家酴醾花，高架政堪仰。

能来一中之，勿待南飚爽。

方回

方回　三址年重到紫阳观

石路崎岖唤渡船，松萝穿尽望中烟。

缪为白发二千石，轻别紫阳三十年。

洞冷敛心归酒地，阁虚携眼上诗天。

丹砂九转犹多事，解饮能吟即是仙。

方回

方回　三竺道中三首

武林风物异他乡，三竺山行草亦香。

村落寻常绩麻处，隔帘时复见红妆。

方回

方回　三竺道中三首

少人行处路方佳，半著僧鞋半草鞋。

直到全无马粪处，山僮竹箒扫松钗。

方回

方回　三竺道中三首

石溪清浅不容舟，但有常常绿水流。

莫道江湖风浪阔，此中涓滴是源头。

方回

方回　缫丝吟

行役过桑野，适值丝事成。

缫者无劳色，缫车无怨声。

彼美冶容子，高楼吹玉笙。

一夕缺俪偶，愤切含离情。

被绮食珍鼎，迭慾生骄盈。

蚕妇虽繿缕，君子未可轻。

所以不可轻，能保秋霜贞。

方回

方回　山茶花

石楠岩桂万年枝，方驾分花占四时。

犀甲鹤头傲霜雪，入春犹见岁寒姿。

方回

方回　山鹭鸶

行行万山顶，无复大陂池。

小磵清且驶，时见白鹭鸶。

有鱼必不大，何况亦无之。

联拳一弧影，尽日沙边窥。

七泽足鲜食，曷不往彼为。

公子以臆对，羽族幸产兹。

腹肠能几何，少许可无饥。

井鲋尚不顾，王鲔安所思。

鸬鹚善攫捕，扼吭富渔师。

虽贪亦不饱，孰若廉自持。

方回

方回　山中之乐三章送徐明叟胡直内苏德翁归严濑并寄夏自然

山中之乐兮乐可忘饥，饮有菊水兮茹有芝。

辟谷孔易兮何涝何旱，漱咽沆瀣兮曷其耘菑。

野粟稔兮酿酒，醉而歌兮樵者和之。

分半桃食未既兮，烂彼斧柯于局棋。

悯哄市之遏籴兮，形或鹄而肠龟。

谁独有此山中兮，我将焉追。

送子于归兮，聊声我诗。

方回

方回　山中之乐三章送徐明叟胡直内苏德翁归严濑并寄夏自然

山中之乐兮乐可忘忧，草木春青兮黄为秋。

云出云还兮人世晴雨，寒拾槲叶兮以襦以裘。

顾独影兮无愧意，行小倦兮荫樾以休。

天四壁以为家兮，户无可闭其奚偷。

何两角之有国兮，战尘红而血流。

谁独有此山中兮，我将焉求。

送子于行兮，聊赓我讴。

方回

方回　山中之乐三章送徐明叟胡直内苏德翁归严濑并寄夏自然

山中之乐兮乐可忘老，匪盐匪酪兮养梨枣。

曾高云仍兮动阅数世，手树成栋兮鬓犹未槁。

一屈肘兮代谢，一寤寐兮谏夷歌皓。

耿客星犹在天兮，鄗坛洛庙余烟草。

将相岂不鼎贵兮，曾腰领其未保。

子独有此山中兮，作室已考。

去不我顾兮，我将焉讨。

方回

方回　上回岭

儿时度大庾，未识险与艰。

剑阁天上壮，老矣无由攀。

兹岭同我名，穷源路如环，

一重复一掩，千弯仍万弯。

怒石跃奇鬼，淙流出其间。

高处望来处，井底忽升天。

为言上复上，何如居庸关。

方回

方回　上南行十二首

初过城南门，即过城下渡。

岂无小笋舆，未若且徒步。

霜重船板滑，水涸岸石露。

我老人不识，小让樵者路。

方回

方回　上南行十二首

历险极可畏，升高宜少休。

岭水东西分，终亦归同流。

臧获相尔汝，借灶燃枯槱。

五里一酌酒，聊以娱兹游。

方回

方回　上南行十二首

我不上南山，垂近四十载。

山中花瓢翁，尚与山俱在。

据高瞰人世，昔田今为海。

道傍魏公亭，柱化础亦败。

方回

方回　上南行十二首

七里南山边，更作三里程。

十里旧榷界，双桥酒有声。

身老友朋尽，事殊时代更。

茅店迷处所，饮徒眠九京。

方回

方回　上南行十二首

金焦大不孤，号为天下奇。

繄此水中岑，突兀颇似之。

千古几洚水，蛟龙不能移。

寄言瓮牖士，守道当如兹。

方回

方回　上南行十二首

溪北曰富登，溪南曰富代。

其西曰泽富，富固人所爱。

民贫今已极，名实殊不对。

此村名杏村，杏花果安在。

方回

方回　上南行十二首

昔闻马粪巷，今涉牛矢岭。

无牛亦无矢，步步入佳境。

望我端人居，时焉一引领。

亦如马粪边，王谢芳更永。

方回

方回　上南行十二首

叶有义谓何，根有即叶有。

登岭问地名，强辨果是否。

我观松柏竹，青青黄落后。

叶有有此叶，可以观此守。

方回

方回　上南行十二首

斯人近云亡，华算八十四。

登堂拜画像，衣冠昂古制。

有子身不死，科名今九世。

焉知三家村，乃见万乘器。

方回

方回　上南行十二首

充官逃世名，居此深谷中。

谷深夜更深，剧谈滋无穷。

照壁书灯青，煨炉茶火红。

门外晓鸡鸣，天地号霜风。

方回

方回　上南行十二首

君子贵淡交，不在杯炙间。

主人苦留客，因辞乃得还。

中道逢故旧，酒肉又如山。

半醉可以去，岂不知时艰。

方回

方回　上南行十二首

谈笑复谈笑，竟忘早与晚。

翩翩凌深波，恍惚度层巘。

醉身但觉轻，归路不知远。

人生常如兹，百年亦易遣。

方回

方回　上饶周君梦至梅花洞吟日我家本住晦花洞一阵风来一阵香为赋长句

帝敕王家专管竹，子猷高风谁可续。

西州间生文与可，后来特判筼箉谷。

帝敕陶家专管菊，千载渊明一影独。

分司旁出可无人，醉插齐山容杜牧。

梅花天下第一花，天下好诗翰林家。

孤山山下清浅水，疏影年年横复斜。

水中漉影出此句，美玉凿石金淘沙。

至今和靖一丘壑，敢有代者需齐瓜。

乾坤故异醯鸡翁，元来别有梅花洞。

玉堂不隔蓬与弱，自是世人肉身重。

周郎妙年有仙骨，月夜往来跨鸾凤。

自言家住梅洞中，怕泄天机称是梦。

芙蓉城主传石丁，洞天是处花冥冥。

莲花博士薇花郎，玉阶除拜时告廷。

世间善赋梅花者，定皆梅洞诸仙灵。

梅洞梅洞果何在，七十万里天常青。

方回

方回　上元立春

华灯彩胜两逢迎，美景良辰未易并。

花信风初回肃杀，柳梢月岂异承平。

神鳌观阙山何在，旅雁汀洲水复生。

可待紫姑问休咎，买牛西崦课儿耕。

方回

方回　上元晚晴

所谓上元者，俗以侈升平。

汉用方士说，祠祭夜达明。

爇炬或始此，游观实何名。

年登庶事遂，春早芳意萌。

冶妆饰粉黛，豪奏喧丝笙。

愚玩夺稚魄，淫窥荡狂情。

天宝覆唐都，宣和倾汴京。

词人丽唱在，物极良足惊。

一隅颇完盛，四运遄代更。

戍守列万里，镇防连百城。

崛起间窃发，交驰事遐征。

昏黑烟火灭，哭声无歌声。

晓雨花信过，夜蟾桂轮清。

时节既如此，焉问阴与晴。

方回

方回　上元再题

梅残万点路傍雪，桃露一班梢上红。

惆怅六鳌山已去，了无情绪答春风

方回

方回　芍药花

眼中不复见姚黄，从古扬州亚洛阳。

可止中郎虎贲似，政堪花相相花王。

方回

方回　芍药十丛近千蕊客饮散一夕而空

虽微风物似扬州，茧栗初红已遽休。

手地戴端宜谁粉，夺攘无奈众苍头。

未知相谑真何谓，不许当阶略少留。

玉爵彩云谙往事，可因尤物作閒愁。

方回

方回　少戆

少戆不识事，误以仕为生。

三已至四五，赀用都不营。

儿累仅十辈，捐田无可耕。

傍观不胜忧，馁死谅亦轻。

肉食或色墨，梦寐心胆惊。

瓜田良寂寞，当无走狗烹。

方回

方回　社后复晴

无租犹欲望丰年，岂不差于酤籴便。

浪说岁星守南斗，略微社雨润秋田。

异哉古语俱难信，老矣余生益自怜。

已近重阳更晴旱，潘郎佳句亦虚传。

方回

方回　社后已未始雨酒边书

今年五月梅，昼夜雨不止。

及兹七八月，一旱乃如此。

古言了无验，社公饮旧水。

岂其世俗移，难复论常理。

里门分内竟，谁记戊与己。

诘朝始霡霂，渐作霈然喜。

破靴行荒园，沙泥濡足指。

蕉扇戴头归，声类钓蓬底。

有田谷不登，无田吾何耻。

荷锄莳蔬者，告谓土润咫。

芙蓉一二开，红蓼乱纷委。

木落楼阁出，风物甚清美。

偶兹樽酒具，小醉亦可尔。

土木愚顽姿，颓然隐吟几。

天地万古悠，微躲一稊蚁。

区区曷足云，后当知此士。

方回

方回　社前一日用中秋夜未尽韵

清晨视园树，槁叶脱梧槚。

邻家馈彘肉，里巷作秋社。

报赛有故常，民欲其敢罢。

勾龙得无羞，土毛旱欲赭。

贫家节□常，素不徼福嘏。

又况禁酒严，罄室覆老瓦。

两男隔邻郡，久未泛归槎。

小儿及二女，嬉戏粗娅姹。

叫啼索梨栗，短裳或露骻。

乃翁老钝极，久困谗口哆。

下体毒痔漏，中脘痼皔瘕。

舂秫裹青箬，杵臼亦旋假。

意以娱幼稚，鲜欢类炙輠。

东墙掘小池，南荣续前厦。

明旦宜鸠匠，窘局笑穷{空工换卦}。

排闷赋此作，鄙俚愧不雅。

方回

方回　社日风雨病酒

匆匆社燕时，此况岂前知。

道左家书断，春蒸客舍卑。

醉成难治病，闷赋不工诗。

块卧听风雨，吾儿亦见思。

方回

方回　生日病腹疾书事

今年六十二，弃官八年矣。

生世业已休，来日刢无几。

孰谓尝作郡，旦暮窘薪米。

少时颇豪宕，晚乃穷如此。

此事非所忧，所忧学业圮。

孤卧仅一榻，疾读动千纸。

积迷如望洋，顿悟不违咫。

深井朱夏寒，自汲洗手水。

心更洁于手，时以理趣洗。

平生大缪误，岂不习经史。

搜览浪该博，著述堕浮靡。

诗虽稍得名，往往语多绮。

夙愆奚庸追，旧嗜差可止。

回车遵大路，千圣同一轨。

兹晨记吾降，益复感发齿。

忽虚苦下泄，乍实结中痞。

道在果何惧，朝闻夕可死。

朋友挟壶酒，卒爵强告旨。

敦笃谢亲姻，辑睦赖邻里。

人情不容拒，羔雁间豆篚。

酢宾有故常，勿药姑少俟。

清庖作汤饼，沾丐儿女子。

菲馔彻馂余，稍亦及仆使。

老夫且伏枕，万事莫挂耳。

处约犹处乐，可不省诸己。

俗竞徒朵颐，退修宁贲趾。

幼者日以长，衰迈斯可揣。

要令百祀后，知有老居士。

方回

方回　生日病中

偶复逢生旦，何知迫死期。

老真难亸病，贫实怕迎医。

自拟修埋志，谁犹□寿诗。

不应六旬叟，未減一分痴。

方回

方回　生日后三朝又书

□□七十六年春，湖海飘零一病身。

相爱故人夸寿相，远□儿子作生辰。

齿浮声嗄调凉剂，发少头疮爪破巾。

只合归欤办棺冢，断无华表石麒麟。

方回

方回　生日又二首

畏途偶许玩余生，晚节尤难保令句。

一秃翁真韩长孺，五男儿可晋渊明。

凄风开户绵重着，漏雨溅应酬酒懒倾。

俗事沓来败人意，且须坚坐待天晴。

方回

方回　生日又二首

岂料生逾七十年，孩提脱死瘴乡烟。

未能汤饼觞朋友，只合炉香拜祖先。

养性有书知道理，夺胎无药学神仙。

天都峰下旧茅屋，消得严滩十日船。

方回

方回　生日再书

汤饼随缘和酱醯，六年三潦念民饥。

重逢白发人生日，愿见黄梅雨止时。

诗好远过千岁寿，家贫深负五男儿。

许身稷契杜陵老，岂谓残生乃至斯。

方回

方回　诗二首

鹦鹉笼开彩索宽，一宵飞去为谁欢。

早知黠贼心肠别，肯作佳人面目看。

忍著衣裳辜旧主，便涂脂粉事新官。

丈夫能举登科甲，可得妖雏胆不寒。

方回

方回　诗二首

一牝犹嫌将两雄，趋新背旧片时中。

陡忘前主能为叛，乍事他人更不忠。

玉碗空亡无易马，绛桃犹在未随风。

何须苦问沙吒利，自是红颜薄老翁。

方回

方回　诗思

野眺荒山外，诗愁细雨中。

肯令一字俗，已拼百年穷。

病体皮肤皱，寒庖糗饵空。

戎葵独何事，故作向人红。

方回

方回　诗思十首

大雅嗟麟笔，离骚叹凤弦。

猗那谁与敌，羌蹇尚堪传。

步仰曹刘独，名歆李杜专。

无时吾不梦，携酒访斜川。

方回

方回　诗思十首

老子持公论，评诗众勿惊。

更无双子美，止有一渊明。

响接东坡和，肩随太白名。

吾尝图画像，释菜四先生。

方回

方回　诗思十首

万古陶兼杜，谁堪配飨之。

赦还儋耳海，谪死瘴城宜。

无己玉堂冻，去非榕岭驰。

更添韩与柳，欲筑八贤祠。

方回

方回　诗思十首

满眼诗无数，斯须忽失之。

精深元要熟，玄妙不因思。

默契如神助，冥搜有鬼知。

平生天相我，得句匪人为。

方回

方回　诗思十首

素甚鄙南岳，幸尝忝雪窗。

格高为第一，意到自无双。

倏忽千军阵，雍容九鼎扛。

僧敲作手势，吾可贾长江。

方回

方回　诗思十首

杨刘昆体变，谁实擅元功。

万古推梅老，三辰仰醉翁。

穆修先汉笔，魏野盛唐风。

今日何人悟，江湖恸阮穷。

方回

方回　诗思十首

俗子欺诗客，诗成未易工。

虚声难忝窃，生理早穷空。

谣诼无庸听，谆谵尔未通。

阮公青白眼，留取送飞鸿。

方回

方回　诗思十首

忝窃严陵郡，依稀陆放翁。

作诗逾万首，浪仕只千穷。

醉臣三更后，閒吟两纪中。

时时落幽梦，渔笛鉴湖东。

方回

方回　诗思十首

苕溪渔隐老，家在绩溪东。

苦学多前辈，评诗出此翁。

生年同孔氏，传道仰文公。

烂却沙头月，谁参到此中。

方回

方回　诗思十首

蛇起新州荻，温玄业不成。

已无司马氏，犹有石头城。

北伐中原捷，南归大物更。

菊花篱下酒，万古一渊明。

方回

方回　十二月大暖雨二十四昼夜二十五日始雪

夜来闻祭灶，犹卖胶牙饧。

雪欲为南瑞，风才作北声。

今年全不冷，此月未尝晴。

造化难窥测，神奇易变更。

淫霖过夏涝，槁树迸春英。

热热如三伏，飞飞忽六霙。

花瓶梅尽落，虀瓮菜尤平。

欲掘馄饨荠，嫌泥懒出城。

方回

方回　十二月二十八日立春次韵王山长俊甫

余生橄榄蠖求伸，久作屠酥最后人。

万事不关閒处眼，三朝聊喜岁前喜。

草芽地已回生意，雪霁天应念小民。

船活东游君决计，何当同载自由身。

方回

方回　十二月二十日立春系癸巳岁予年已六十七白刘唱和有云共把十千沽一

客途穷极亦陶然，自觉平生愧乐天。

能办十千沽一斗，何知七十欠三年。

日晴雪路初行处，春到椒盘未颂前。

好念故园小儿女，团乐闻早醉花边。

方回

方回　十二月十三日三桥小雪

晓楼衾薄梦回频，辟户寒光绝点尘。

各各一篷船未动，差差万瓦屋如新。

高门定有丰醪饩，下里畴能馈粲薪。

邻叟踏泥共煎茗，早云多有望晴人。

方回

方回　十二月十五日去年以此日归

日月相望夕，西归昔问途。

焉知穷岁迫，重寓客楼孤。

压雪弥河舫，胶冰噤树乌。

遥怜万山里，儿女乏寒襦。

方回

方回　十二月十五日晚宿余杭步

孰令牵率到钱塘，朝暮随人作酒狂。

蜕壳喜离城市路，发蒙惊见水云乡。

四方上下乾坤阔，万里东西日月望。

向来楼居不得句，此夕叶舟吟兴长。

方回

方回　十九日甲戌晴己卯晚又雨二首

稍复桥痕旧，俄惊础汗非。

岂宜真汹涌，止可略霏{上雨下微}。

河伯毋流毒，云师幸霁威。

劣能驱暑气，即愿吐晴晖。

方回

方回　十九日甲戌晴己卯晚又雨二首

吴郡传犹庶，严滩报可惊。

田中车水出，城上驾船行。

旅屋仍簁漏，穷桅用盎盛。

幸而有雷电，此雨不难晴。

方回

方回　十九日始晴

今日檐仍滴，何人胆不寒。

晒帆船尚湿，扫市路才乾。

造化玄机转，生灵死命完。

传闻睦东馆，楼阁村惊湍。

方回

方回　十九日斩贼十二人始明正典刑

兵兴欲两旬，三载气初伸。

汝既甘从贼，官非乐杀人。

早知膏白刃，何忍效黄巾。

拙速无奇策，登城悉市民。

方回

方回　十六日

来往江复浙，扰扰一年间。

有子犹相隔，无官亦未閒。

病嫌真药少，债准旧书不。

霁雪楼前立，依依忆故山。

方回

方回　十六日大雪

长至前逾一月晴，忽然细细雨无声。

中宵变作今□□，□得楼头鼓角清。

方回

方回　十六日水退雨不已次受益韵二首

暑雨民咨怨，由来直匪今。

湿能蒸病骨，滴欲碎归心。

积水连村郭，前途昧浅深。

雄风楚台上，谁且独披襟。

方回

方回　十六日水退雨不已次受益韵二首

七年逢四潦，苟活到于今。

每值月离毕，难逢木守心。

江兼湖共满，忧与恨俱深。

万顷青身没，田家泪湿襟。

【卷16】

方回

方回　三十年吟

三十年为世，吾今迫六旬。

儿时前辈尽，乱后善人贫。

未测前途暗，空追往迹陈。

所亲化埃土，犹入梦魂频。

方回

方回　三贪叹

十月蛇当蛰，锦文遨道边。

碎首毙农梃，人中亦有豹，

勿恃多金钱。蛇鼠喻官吏，

豹以喻将焉。三贪逭天诛，

听此三叹篇。

方回

方回　三天竺道中

三天竺路渐平登，高似雷峰塔几层。

山到无人行处好，松阴万树立孤僧。

方回

方回　三天竺还五首

城中决定少新诗，便向湖光也未宜。

我有新诗无数处，三天竺路笋舆迟。

方回

方回　三天竺还五首

松枝垂地荫松身，恨不移家此卜邻。

石上一根长数丈，似吾细看更无人。

方回

方回　三天竺还五首

涧晴石出水穿沙，万树松杉隐数家。

一鸟不鸣风不动，忽闻林下响缫车。

方回

方回　三天竺还五首

山中事事胜人间，莫怪山翁喜入山。

才说出山心不喜，又将身世堕尘寰。

方回

方回　三天竺还五首

七十二翁头雪白，弱冠初游鬓如漆。

除却一二老山僧，独来独往无人识。

方回

方回　三贤堂移入西湖新书院

湖边莫怪旧祠荒，士女何曾炷瓣香。

赖是人心犹未泯，深衣迎奉入书堂。

方回

方回　三贤堂已无官卖其址

三贤无像亦无堂，败柳犹垂赤土墙。

官卖神祠有前例，熙宁丞相起坊场。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

第五桥通曲港船，直摇春水到门前。

休官久作渔竿客，扶老来寻鹤氅仙。

畴曩欢娱如昨日，今吾衰飒最高年。

旧坟新冢石羊马，且举残杯莫怆然。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

湖山春色已如斯，城市原来了不知。

百五韶华全似画，二三名胜总能诗。

忽惊我辈相携处，谁识吾人始到时。

五十四年前弱冠，设盆犹忆唱闽词。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

暮年无不与心违，节物过从事总非。

何处青梅尝煮酒，谁家红药试单衣。

半酣便合拿舟去，骤热犹容借扇归。

忽忆向来独立处，雪天閒看白鸥飞。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

生长西湖死葬湖，兴言舟子与农夫。

全家衣食凭摇櫓，历世儿孙学荷锄。

布衲劣兼蓑笠有，虀汤恐并酱醯无。

金盘玉筋环歌舞，午哄昏空一任渠。

方回

方回　三月八日百五节林敬舆携酒约盛元仁戴帅初方万里访赵仲实宣慰于西

后生谁识旧西湖，除却山僧树总无。

何至梅仙坟亦掘，惟应葛岭鬼当诛。

红裙鞭镫追游女，白首端章笑腐儒。

两盏三杯更多感，不如烂醉眼模糊。

方回

方回　三月初五日孟君复王元俞治中十人同会分韵得诗学

春光九十日，半为风雨欺。

人生一百年，怀抱无好时。

兹辰复何辰，晴烟霏柳丝。

佳友可我意，閒愁忽如遗。

座客有十人，十人皆能诗。

景色既已妍，谈笑无相疑。

酌酒不计数，惟醉以为期。

阄韵有险易，鹤头侧复垂。

上巳后二日，此会竟大奇。

芥蒂死生间，吾尝笑羲之。

王侯宰槐国，蚁身不自知。

顾此一梦耳，不饮庸非痴。

方回

方回　三月初五日同诸友自城南游水西书事

步出城南门，衣袂飘和风。

风中有花香，不问紫与红。

万山似无罅，一水能自通。

插云石色古，喷雪滩声雄。

夙闻长庚伯，来访宣平翁。

想见巉岩间，悠然支孤筇。

吾侪复此游，啸歌渡船中。

未渡东望西，既渡西眺东。

东西互眺望，所至随不同。

乃知佳山水，变态焉可穷。

荦确陟层巘，茂密穿深丛。

仓卒未暇往，虚皇紫阳宫。

僧窗亦可人，修竹攒青空。

足用展极目，遥天送归鸿。

更有真趣泉，一泓磨精铜。

隶扁故自佳，韵语亦大工。

至宝识者少，烟雨埋昏雺。

英气决不泯，定复月贯虹。

万世永无极，百年俱有终。

为问羊叔子，何如王无功。

晚生未闻道，邂逅华颠童。

酒酣诗不成，归途竟匆匆。

但苦嘲诙剧，谈锋森战攻。

达人当两忘，一付亡是公。

方回

方回　三月旦晚晴

社雨弥三日，先之雹与雷。

已疑春色尽，忽逐晚晴回。

佳笋常迟出，奇出每后开。

微寒胜骤暖，更莫十分催。

方回

方回　三月二十九日饮杭州路耿同知花园

巢燕春泥久已融，虞弦节近鼓薰风。

枝枝烂熟樱桃紫，朵朵争妍芍药红。

冠豸霁威贤御史，雕虫得雋老诗翁。

十分蚕麦今年稔，我辈何妨酒一中。

方回

方回　三月二十九夜二更杭火焚花巷寿安坊至四月一日寅卯止

倾国倾城夸美色，千金万金供首饰。

武林城中花巷名，绍兴年前人未识。

亮死瓜洲再讲和，巷名一为栽花窠。

象珠翠玳玉笄外，紫紫红红裁绮罗。

是时永嘉有佳士，叹嗟花巷名太侈。

繁华渐盛古朴衰，书谓乡人非美事。

谁知骜集一朝非，妇鬟女髻弥芳菲。

冠梳簪珥向晓卖，百伪一真无关讥。

戊戌年冬十月十，爇此阛阾成瓦砾。

岂料郁攸再作崇，庚子春残小尽日。

一十六度蓂荚新，两见焦头花巷人。

买卖假花牟百利，坐此得罪于神明。

君不见九重一言轩轾易，头白纷纷无忌讳。

人人一朵牡丹春，四海太平呼万岁。

方回

方回　三月二十日张君輗约饮王子由紫霞道院酒字为韵

城中残春未识春，城外心赏无不有。

今年春寒晚乃暖，尚余飞絮忘高柳。

西湖孰谓西子老，虽老绝胜登徒丑。

刺水乍见新荷翻，衔泥莫辨乳燕耦。

儿曹恶陈争喜新，好以玄鬓嘲白首。

遮莫少年自得志，看人轻肥但袖手。

今朝天色知可意，张丈殷兄总閒叟。

此一秃翁许追随，琳宫菊花问开否。

主客十人人能诗，冥搜远讨心欲呕。

何如平易任天真，索纸便作龙蛇走。

仇仙笑指皋亭山，横塞武林当水口。

不尔歌舞百万家，马能奕世长保守。

我独睥睨寿星寺，欺孤柄臣据其右。

一朝击死木棉庵，头颅可朽臭不朽。

向来世故未深识，折腰此人觊升斗。

追忆谢傅小忍语，窃虞桓玄锡命九。

山河变幻泗鼎不，脱身万死亦云偶。

升沉得丧俱置之，天地古今一杯酒。

乍聚忽散醉忽醒，浮生邂逅理难久。

王侯皂隶浪分别，顷刻白衣化苍狗。

方回

方回　三月六日再用韵二首

忘形尔汝日诗酒，闭户拒客笑泄柳。

慷慨酩酊属我辈，若楚云梦吞八九。

隔桥暂许作邻人，莫待寄书凭雁鳞。

聚首良难分手易，人生谁身自由身。







卷88

方回

方回　三月六日再用韵二首

百杯不乱善食酒，如手拜玉肘生柳。

貌醉心醒戒亢悔，一斟一酌乾用九。

犹龙世岂无斯人，渔网可致皆常鳞。

蜾蠃螟蛉勿浪语，得似刘伶鸡肋身。

方回

方回　三月三日西湖第三桥四首

北曲南歌日日新，红妆不逐落红春。

网鱼野老何曾觑，岂是心肠木石人。

方回

方回　三月三日西湖第三桥四首

正月桥西卖酒家，柳初青眼草初芽。

重来红紫随风雨，犹有野田黄茶花。

方回

方回　三月三日西湖第三桥四首

尽道西湖久寂寥，红栏干落但空桥。

细思未有苏堤日，且把閒愁着酒浇。

方回

方回　三月三日西湖第三桥四首

野蔌随宜酒半醺，富儿盘馔拥红裙。

兰亭会上无丝竹，芥蕂区区笑右军。

方回

方回　三月十八日甲子晴

夜夜春寒渐觉轻，桐花十日过清明。

去年稔更今年稔，壬子晴兼甲子晴。

楼阁相望饶客醉，干戈不用保农耕。

老儒八十心无事，依旧吟窗剔短檠。

方回

方回　三月十七夜大雷雨用韵酬俞好问四首

彻夜无眠直到明，拟春晴又不春晴。

酒材劣致平原督，花事愁闻望帝声。

病体惯经寒热证，倦途浑忘短长程。

五年浩荡江湖梦，犹喜相逢得友生。

方回

方回　三月十七夜大雷雨用韵酬俞好问四首

恶风夜汹疾雷频，稍卧还兴起倒身。

政复花时如此雨，谁知我辈本无春。

破衣垢腻疮饶痒，短被伴欹脚倦伸。

捱耐天明招敢叟，能来破闷赖斯人。

方回

方回　三月十七夜大雷雨用韵酬俞好问四首

薄有盐醯胹竹孙，夜寒城郭似荒村。

远更已觉逾三鼓，独酌无聊罄一樽。

此道粗闻元自少，众人欲杀幸犹存。

盲风怪雨青灯暗，庄蝶难凭入梦魂。

方回

方回　三月十七夜大雷雨用韵酬俞好问四首

倦眠书砚付埃氛，烟尽当窗一篆云。

黠鼠谁令如鬼物，痴猫吾欲与弹文。

雨余自揣薪槱绝，客里尤怜仆厮勤。

花尽春残不须惜，好谋归棹趁南薰。

方回

方回　三月十一日问政山次刘元煇韵

禊节去未远，是日天更朗。

微寒护余芳，春野绿涉莽。

爰从峻岭登，岂珠茂林赏。

支策拄云汉，举袖拂星象。

遐瞩两眸豁，徐步一足往。

年迈忽臻兹，时平犹忆曩。

誉竹谈亹亹，吊松色怏怏。

青空鹳鹤唳，碧甽蜗牛上。

龛金窥扁颜，簪玉观塑像。

孰谓幽谷僻，有此殊庭敞。

豪饮杯杯满，清吟字字响。

佳儿奉亲老，高第事师长。

考击谢钟鼓，倾写竭瓮盎。

自可作画图，未易绝梦想。

吾家酴醾花，高架政堪仰。

能来一中之，勿待南飚爽。

方回

方回　三址年重到紫阳观

石路崎岖唤渡船，松萝穿尽望中烟。

缪为白发二千石，轻别紫阳三十年。

洞冷敛心归酒地，阁虚携眼上诗天。

丹砂九转犹多事，解饮能吟即是仙。

方回

方回　三竺道中三首

武林风物异他乡，三竺山行草亦香。

村落寻常绩麻处，隔帘时复见红妆。

方回

方回　三竺道中三首

少人行处路方佳，半著僧鞋半草鞋。

直到全无马粪处，山僮竹箒扫松钗。

方回

方回　三竺道中三首

石溪清浅不容舟，但有常常绿水流。

莫道江湖风浪阔，此中涓滴是源头。

方回

方回　缫丝吟

行役过桑野，适值丝事成。

缫者无劳色，缫车无怨声。

彼美冶容子，高楼吹玉笙。

一夕缺俪偶，愤切含离情。

被绮食珍鼎，迭慾生骄盈。

蚕妇虽繿缕，君子未可轻。

所以不可轻，能保秋霜贞。

方回

方回　山茶花

石楠岩桂万年枝，方驾分花占四时。

犀甲鹤头傲霜雪，入春犹见岁寒姿。

方回

方回　山鹭鸶

行行万山顶，无复大陂池。

小磵清且驶，时见白鹭鸶。

有鱼必不大，何况亦无之。

联拳一弧影，尽日沙边窥。

七泽足鲜食，曷不往彼为。

公子以臆对，羽族幸产兹。

腹肠能几何，少许可无饥。

井鲋尚不顾，王鲔安所思。

鸬鹚善攫捕，扼吭富渔师。

虽贪亦不饱，孰若廉自持。

方回

方回　山中之乐三章送徐明叟胡直内苏德翁归严濑并寄夏自然

山中之乐兮乐可忘饥，饮有菊水兮茹有芝。

辟谷孔易兮何涝何旱，漱咽沆瀣兮曷其耘菑。

野粟稔兮酿酒，醉而歌兮樵者和之。

分半桃食未既兮，烂彼斧柯于局棋。

悯哄市之遏籴兮，形或鹄而肠龟。

谁独有此山中兮，我将焉追。

送子于归兮，聊声我诗。

方回

方回　山中之乐三章送徐明叟胡直内苏德翁归严濑并寄夏自然

山中之乐兮乐可忘忧，草木春青兮黄为秋。

云出云还兮人世晴雨，寒拾槲叶兮以襦以裘。

顾独影兮无愧意，行小倦兮荫樾以休。

天四壁以为家兮，户无可闭其奚偷。

何两角之有国兮，战尘红而血流。

谁独有此山中兮，我将焉求。

送子于行兮，聊赓我讴。

方回

方回　山中之乐三章送徐明叟胡直内苏德翁归严濑并寄夏自然

山中之乐兮乐可忘老，匪盐匪酪兮养梨枣。

曾高云仍兮动阅数世，手树成栋兮鬓犹未槁。

一屈肘兮代谢，一寤寐兮谏夷歌皓。

耿客星犹在天兮，鄗坛洛庙余烟草。

将相岂不鼎贵兮，曾腰领其未保。

子独有此山中兮，作室已考。

去不我顾兮，我将焉讨。

方回

方回　上回岭

儿时度大庾，未识险与艰。

剑阁天上壮，老矣无由攀。

兹岭同我名，穷源路如环，

一重复一掩，千弯仍万弯。

怒石跃奇鬼，淙流出其间。

高处望来处，井底忽升天。

为言上复上，何如居庸关。

方回

方回　上南行十二首

初过城南门，即过城下渡。

岂无小笋舆，未若且徒步。

霜重船板滑，水涸岸石露。

我老人不识，小让樵者路。

方回

方回　上南行十二首

历险极可畏，升高宜少休。

岭水东西分，终亦归同流。

臧获相尔汝，借灶燃枯槱。

五里一酌酒，聊以娱兹游。

方回

方回　上南行十二首

我不上南山，垂近四十载。

山中花瓢翁，尚与山俱在。

据高瞰人世，昔田今为海。

道傍魏公亭，柱化础亦败。

方回

方回　上南行十二首

七里南山边，更作三里程。

十里旧榷界，双桥酒有声。

身老友朋尽，事殊时代更。

茅店迷处所，饮徒眠九京。

方回

方回　上南行十二首

金焦大不孤，号为天下奇。

繄此水中岑，突兀颇似之。

千古几洚水，蛟龙不能移。

寄言瓮牖士，守道当如兹。

方回

方回　上南行十二首

溪北曰富登，溪南曰富代。

其西曰泽富，富固人所爱。

民贫今已极，名实殊不对。

此村名杏村，杏花果安在。

方回

方回　上南行十二首

昔闻马粪巷，今涉牛矢岭。

无牛亦无矢，步步入佳境。

望我端人居，时焉一引领。

亦如马粪边，王谢芳更永。

方回

方回　上南行十二首

叶有义谓何，根有即叶有。

登岭问地名，强辨果是否。

我观松柏竹，青青黄落后。

叶有有此叶，可以观此守。

方回

方回　上南行十二首

斯人近云亡，华算八十四。

登堂拜画像，衣冠昂古制。

有子身不死，科名今九世。

焉知三家村，乃见万乘器。

方回

方回　上南行十二首

充官逃世名，居此深谷中。

谷深夜更深，剧谈滋无穷。

照壁书灯青，煨炉茶火红。

门外晓鸡鸣，天地号霜风。

方回

方回　上南行十二首

君子贵淡交，不在杯炙间。

主人苦留客，因辞乃得还。

中道逢故旧，酒肉又如山。

半醉可以去，岂不知时艰。

方回

方回　上南行十二首

谈笑复谈笑，竟忘早与晚。

翩翩凌深波，恍惚度层巘。

醉身但觉轻，归路不知远。

人生常如兹，百年亦易遣。

方回

方回　上饶周君梦至梅花洞吟日我家本住晦花洞一阵风来一阵香为赋长句

帝敕王家专管竹，子猷高风谁可续。

西州间生文与可，后来特判筼箉谷。

帝敕陶家专管菊，千载渊明一影独。

分司旁出可无人，醉插齐山容杜牧。

梅花天下第一花，天下好诗翰林家。

孤山山下清浅水，疏影年年横复斜。

水中漉影出此句，美玉凿石金淘沙。

至今和靖一丘壑，敢有代者需齐瓜。

乾坤故异醯鸡翁，元来别有梅花洞。

玉堂不隔蓬与弱，自是世人肉身重。

周郎妙年有仙骨，月夜往来跨鸾凤。

自言家住梅洞中，怕泄天机称是梦。

芙蓉城主传石丁，洞天是处花冥冥。

莲花博士薇花郎，玉阶除拜时告廷。

世间善赋梅花者，定皆梅洞诸仙灵。

梅洞梅洞果何在，七十万里天常青。

方回

方回　上元立春

华灯彩胜两逢迎，美景良辰未易并。

花信风初回肃杀，柳梢月岂异承平。

神鳌观阙山何在，旅雁汀洲水复生。

可待紫姑问休咎，买牛西崦课儿耕。

方回

方回　上元晚晴

所谓上元者，俗以侈升平。

汉用方士说，祠祭夜达明。

爇炬或始此，游观实何名。

年登庶事遂，春早芳意萌。

冶妆饰粉黛，豪奏喧丝笙。

愚玩夺稚魄，淫窥荡狂情。

天宝覆唐都，宣和倾汴京。

词人丽唱在，物极良足惊。

一隅颇完盛，四运遄代更。

戍守列万里，镇防连百城。

崛起间窃发，交驰事遐征。

昏黑烟火灭，哭声无歌声。

晓雨花信过，夜蟾桂轮清。

时节既如此，焉问阴与晴。

方回

方回　上元再题

梅残万点路傍雪，桃露一班梢上红。

惆怅六鳌山已去，了无情绪答春风

方回

方回　芍药花

眼中不复见姚黄，从古扬州亚洛阳。

可止中郎虎贲似，政堪花相相花王。

方回

方回　芍药十丛近千蕊客饮散一夕而空

虽微风物似扬州，茧栗初红已遽休。

手地戴端宜谁粉，夺攘无奈众苍头。

未知相谑真何谓，不许当阶略少留。

玉爵彩云谙往事，可因尤物作閒愁。

方回

方回　少戆

少戆不识事，误以仕为生。

三已至四五，赀用都不营。

儿累仅十辈，捐田无可耕。

傍观不胜忧，馁死谅亦轻。

肉食或色墨，梦寐心胆惊。

瓜田良寂寞，当无走狗烹。

方回

方回　社后复晴

无租犹欲望丰年，岂不差于酤籴便。

浪说岁星守南斗，略微社雨润秋田。

异哉古语俱难信，老矣余生益自怜。

已近重阳更晴旱，潘郎佳句亦虚传。

方回

方回　社后已未始雨酒边书

今年五月梅，昼夜雨不止。

及兹七八月，一旱乃如此。

古言了无验，社公饮旧水。

岂其世俗移，难复论常理。

里门分内竟，谁记戊与己。

诘朝始霡霂，渐作霈然喜。

破靴行荒园，沙泥濡足指。

蕉扇戴头归，声类钓蓬底。

有田谷不登，无田吾何耻。

荷锄莳蔬者，告谓土润咫。

芙蓉一二开，红蓼乱纷委。

木落楼阁出，风物甚清美。

偶兹樽酒具，小醉亦可尔。

土木愚顽姿，颓然隐吟几。

天地万古悠，微躲一稊蚁。

区区曷足云，后当知此士。

方回

方回　社前一日用中秋夜未尽韵

清晨视园树，槁叶脱梧槚。

邻家馈彘肉，里巷作秋社。

报赛有故常，民欲其敢罢。

勾龙得无羞，土毛旱欲赭。

贫家节□常，素不徼福嘏。

又况禁酒严，罄室覆老瓦。

两男隔邻郡，久未泛归槎。

小儿及二女，嬉戏粗娅姹。

叫啼索梨栗，短裳或露骻。

乃翁老钝极，久困谗口哆。

下体毒痔漏，中脘痼皔瘕。

舂秫裹青箬，杵臼亦旋假。

意以娱幼稚，鲜欢类炙輠。

东墙掘小池，南荣续前厦。

明旦宜鸠匠，窘局笑穷{空工换卦}。

排闷赋此作，鄙俚愧不雅。

方回

方回　社日风雨病酒

匆匆社燕时，此况岂前知。

道左家书断，春蒸客舍卑。

醉成难治病，闷赋不工诗。

块卧听风雨，吾儿亦见思。

方回

方回　生日病腹疾书事

今年六十二，弃官八年矣。

生世业已休，来日刢无几。

孰谓尝作郡，旦暮窘薪米。

少时颇豪宕，晚乃穷如此。

此事非所忧，所忧学业圮。

孤卧仅一榻，疾读动千纸。

积迷如望洋，顿悟不违咫。

深井朱夏寒，自汲洗手水。

心更洁于手，时以理趣洗。

平生大缪误，岂不习经史。

搜览浪该博，著述堕浮靡。

诗虽稍得名，往往语多绮。

夙愆奚庸追，旧嗜差可止。

回车遵大路，千圣同一轨。

兹晨记吾降，益复感发齿。

忽虚苦下泄，乍实结中痞。

道在果何惧，朝闻夕可死。

朋友挟壶酒，卒爵强告旨。

敦笃谢亲姻，辑睦赖邻里。

人情不容拒，羔雁间豆篚。

酢宾有故常，勿药姑少俟。

清庖作汤饼，沾丐儿女子。

菲馔彻馂余，稍亦及仆使。

老夫且伏枕，万事莫挂耳。

处约犹处乐，可不省诸己。

俗竞徒朵颐，退修宁贲趾。

幼者日以长，衰迈斯可揣。

要令百祀后，知有老居士。

方回

方回　生日病中

偶复逢生旦，何知迫死期。

老真难亸病，贫实怕迎医。

自拟修埋志，谁犹□寿诗。

不应六旬叟，未減一分痴。

方回

方回　生日后三朝又书

□□七十六年春，湖海飘零一病身。

相爱故人夸寿相，远□儿子作生辰。

齿浮声嗄调凉剂，发少头疮爪破巾。

只合归欤办棺冢，断无华表石麒麟。

方回

方回　生日又二首

畏途偶许玩余生，晚节尤难保令句。

一秃翁真韩长孺，五男儿可晋渊明。

凄风开户绵重着，漏雨溅应酬酒懒倾。

俗事沓来败人意，且须坚坐待天晴。

方回

方回　生日又二首

岂料生逾七十年，孩提脱死瘴乡烟。

未能汤饼觞朋友，只合炉香拜祖先。

养性有书知道理，夺胎无药学神仙。

天都峰下旧茅屋，消得严滩十日船。

方回

方回　生日再书

汤饼随缘和酱醯，六年三潦念民饥。

重逢白发人生日，愿见黄梅雨止时。

诗好远过千岁寿，家贫深负五男儿。

许身稷契杜陵老，岂谓残生乃至斯。

方回

方回　诗二首

鹦鹉笼开彩索宽，一宵飞去为谁欢。

早知黠贼心肠别，肯作佳人面目看。

忍著衣裳辜旧主，便涂脂粉事新官。

丈夫能举登科甲，可得妖雏胆不寒。

方回

方回　诗二首

一牝犹嫌将两雄，趋新背旧片时中。

陡忘前主能为叛，乍事他人更不忠。

玉碗空亡无易马，绛桃犹在未随风。

何须苦问沙吒利，自是红颜薄老翁。

方回

方回　诗思

野眺荒山外，诗愁细雨中。

肯令一字俗，已拼百年穷。

病体皮肤皱，寒庖糗饵空。

戎葵独何事，故作向人红。

方回

方回　诗思十首

大雅嗟麟笔，离骚叹凤弦。

猗那谁与敌，羌蹇尚堪传。

步仰曹刘独，名歆李杜专。

无时吾不梦，携酒访斜川。

方回

方回　诗思十首

老子持公论，评诗众勿惊。

更无双子美，止有一渊明。

响接东坡和，肩随太白名。

吾尝图画像，释菜四先生。

方回

方回　诗思十首

万古陶兼杜，谁堪配飨之。

赦还儋耳海，谪死瘴城宜。

无己玉堂冻，去非榕岭驰。

更添韩与柳，欲筑八贤祠。

方回

方回　诗思十首

满眼诗无数，斯须忽失之。

精深元要熟，玄妙不因思。

默契如神助，冥搜有鬼知。

平生天相我，得句匪人为。

方回

方回　诗思十首

素甚鄙南岳，幸尝忝雪窗。

格高为第一，意到自无双。

倏忽千军阵，雍容九鼎扛。

僧敲作手势，吾可贾长江。

方回

方回　诗思十首

杨刘昆体变，谁实擅元功。

万古推梅老，三辰仰醉翁。

穆修先汉笔，魏野盛唐风。

今日何人悟，江湖恸阮穷。

方回

方回　诗思十首

俗子欺诗客，诗成未易工。

虚声难忝窃，生理早穷空。

谣诼无庸听，谆谵尔未通。

阮公青白眼，留取送飞鸿。

方回

方回　诗思十首

忝窃严陵郡，依稀陆放翁。

作诗逾万首，浪仕只千穷。

醉臣三更后，閒吟两纪中。

时时落幽梦，渔笛鉴湖东。

方回

方回　诗思十首

苕溪渔隐老，家在绩溪东。

苦学多前辈，评诗出此翁。

生年同孔氏，传道仰文公。

烂却沙头月，谁参到此中。

方回

方回　诗思十首

蛇起新州荻，温玄业不成。

已无司马氏，犹有石头城。

北伐中原捷，南归大物更。

菊花篱下酒，万古一渊明。

方回

方回　十二月大暖雨二十四昼夜二十五日始雪

夜来闻祭灶，犹卖胶牙饧。

雪欲为南瑞，风才作北声。

今年全不冷，此月未尝晴。

造化难窥测，神奇易变更。

淫霖过夏涝，槁树迸春英。

热热如三伏，飞飞忽六霙。

花瓶梅尽落，虀瓮菜尤平。

欲掘馄饨荠，嫌泥懒出城。

方回

方回　十二月二十八日立春次韵王山长俊甫

余生橄榄蠖求伸，久作屠酥最后人。

万事不关閒处眼，三朝聊喜岁前喜。

草芽地已回生意，雪霁天应念小民。

船活东游君决计，何当同载自由身。

方回

方回　十二月二十日立春系癸巳岁予年已六十七白刘唱和有云共把十千沽一

客途穷极亦陶然，自觉平生愧乐天。

能办十千沽一斗，何知七十欠三年。

日晴雪路初行处，春到椒盘未颂前。

好念故园小儿女，团乐闻早醉花边。

方回

方回　十二月十三日三桥小雪

晓楼衾薄梦回频，辟户寒光绝点尘。

各各一篷船未动，差差万瓦屋如新。

高门定有丰醪饩，下里畴能馈粲薪。

邻叟踏泥共煎茗，早云多有望晴人。

方回

方回　十二月十五日去年以此日归

日月相望夕，西归昔问途。

焉知穷岁迫，重寓客楼孤。

压雪弥河舫，胶冰噤树乌。

遥怜万山里，儿女乏寒襦。

方回

方回　十二月十五日晚宿余杭步

孰令牵率到钱塘，朝暮随人作酒狂。

蜕壳喜离城市路，发蒙惊见水云乡。

四方上下乾坤阔，万里东西日月望。

向来楼居不得句，此夕叶舟吟兴长。

方回

方回　十九日甲戌晴己卯晚又雨二首

稍复桥痕旧，俄惊础汗非。

岂宜真汹涌，止可略霏{上雨下微}。

河伯毋流毒，云师幸霁威。

劣能驱暑气，即愿吐晴晖。

方回

方回　十九日甲戌晴己卯晚又雨二首

吴郡传犹庶，严滩报可惊。

田中车水出，城上驾船行。

旅屋仍簁漏，穷桅用盎盛。

幸而有雷电，此雨不难晴。

方回

方回　十九日始晴

今日檐仍滴，何人胆不寒。

晒帆船尚湿，扫市　ˉ才乾。

造化玄机转，生灵死命完。

传闻睦东馆，楼阁村惊湍。

方回

方回　十九日斩贼十二人始明正典刑

兵兴欲两旬，三载气初伸。

汝既甘从贼，官非乐杀人。

早知膏白刃，何忍效黄巾。

拙速无奇策，登城悉市民。

方回

方回　十六日

来往江复浙，扰扰一年间。

有子犹相隔，无官亦未閒。

病嫌真药少，债准旧书不。

霁雪楼前立，依依忆故山。

方回

方回　十六日大雪

长至前逾一月晴，忽然细细雨无声。

中宵变作今□□，□得楼头鼓角清。

方回

方回　十六日水退雨不已次受益韵二首

暑雨民咨怨，由来直匪今。

湿能蒸病骨，滴欲碎归心。

积水连村郭，前途昧浅深。

雄风楚台上，谁且独披襟。

方回

方回　十六日水退雨不已次受益韵二首

七年逢四潦，苟活到于今。

每值月离毕，难逢木守心。

江兼湖共满，忧与恨俱深。

万顷青身没，田家泪湿襟。

【卷18】

方回

方回　送方仲和信州学正二首

科第官资异昔年，束书聊憩玉山前。

师生讲暇皋比地，兄弟吟高雁字天。

虚谷宗生双鬓秃，秋崖家学一灯传。

向来晦静相逢处，诸老犹应有断编。

方回

方回　送福州谢学正无疑归南剑州

问知桑梓处，师祖李延平。

往正三山学，看驰四海声。

新吟严更典，老貌古兼清。

上水过衢信，暗淡溪却顺。

方回

方回　送高险崖一直翁二上人还扬州

岁晚江湖尚此行，从今一钵老淮城。

闻闻见见元无法，去去来来岂有情。

肯复餐针效罗什，独能沽酒致渊明。

风吹云散各南北，我亦归寻钓石盟。

方回

方回　送工泰发晦庵书院小学教谕

翩然归去两芒鞋，朱子书堂小学斋。

好向四书寻骨髓，敢辞五岭役筋骸。

晦传可是终无愧，遁筮谁知晚□佳。

前哲持身但如此，知时岂不有吾侪。

方回

方回　送广信山长赵然明

宅本词人杰，祠今学者宗。

才华明斧藻，师范服章缝。

竭力鑽书蠹，乘时补袞龙。

勉旃企乡达，徽国荷尧封。

方回

方回　送郭伯川

皓首厖眉话昔游，隙阴俯仰叹如流。

万山中遇驱髎辔，十载前同上鹤楼。

洚水余氓犹粥饭，潢池小丑更戈予。

纷纷贫吏甚狼虎，盍与驱除绝后忧。

方回

方回　送郝同知

仆昔尘忝岁壬戌，甲科为首降为乙。

宰相谓己□□□，□实见怒出私臆。

汉东掌教大洪山，寄名帅幕□□。

□陵还鄂舣安陆，燃火高岸夜伐荻。

是时约近一二□，□书有来递铃急。

阃公拆观众太息，郢州新丧二千石。

□□盖代真人豪，养士万数马千疋。

边头失此老□□，□□以致襄阳失。

世事轮云勿叹嗟，郢州诸子吾皆识。

伯仲□□落鵰手，舞骑弯弓轰霹雳。

黄金锁甲青油幕，黄卷青灯从此出。

能为横槊建安诗，不减修禊永和笔。

难弟兄中屈指三，漳州半刺今第一。

黄合紫枢乌台官，有求可以唾手得。

邂逅一閒二十年，髭雪鬓霜慵不摘。

我老我穷甚于公，公独枉驾顾此客。

既觞我酒俎豆之，又厪珠玉□□什。

一别千门换桃符，梅初未白柳遄碧。

人生有若鸿□□，衔芦一枝食数粒。

往来去就无定所，寒避江湖暖沙碛。

此心与彼独不同，睡裹有情梦相忆。

方回

方回　送和仲宽寿阳尉

青衫淝水去，亦足慰高年。

县以州名寿，官于尉号仙。

战场潜鬼火，耕野起人烟。

彩棒无劳设，蒲轮下九天。

方回

方回　送胡云峰炳文录广信二首

盖舆上下立乾坤，眼底无人可与论。

分数不难升地位，丝毫未易见天原。

因重文字穷羲画，速肖生徒半孔门。

斗食泮池何足凂，晦庵异姓要云孙。

方回

方回　送胡云峰炳文录广信二首

近沿关洛至乾淳，远探羲图未画真。

自古斯文元有种，即今所学不无人。

转移鸮泮希起起，判断鹅湖正论□。

□□诸生仕邻国，变齐同囿杏坛春。

方回

方回　送胡仲虎归婺源并呈江山长雷

大儒畴昔起乾淳，天地星源一脉真。

肯使我为修学记，始知君是读书人。

流泉要验胸中活，死草无拘纸上陈。

太极初生第一点，寻根细认古今春。

方回

方回　送胡子游学正

俗徒纷云云，章甫殊不竞。

不竞何以故，无奈二氏横。

予曰实不然，请各言其行。

开辟古至今，儒道独也正。

柱史玄牝门，专气保清净。

末流诡长生，妄欲夺天命。

灵山见作用，误认气为性。

轮回岂有之，怪缪莫究竟。

两俱可鄙者，巫觋事禳秇。

愚氓惑幻说，往往堕坑阱。

既曰身出家，粉黛侈婚娉。

岂不交鬼神，酒肉厌羶醟。

此曹浪夸毗，内衰外徒盛。

吾侪读何书，尧舜至孔孟。

抢攘干戈后，学校幸未屏。

穷者伏闾阎，甘忍饥寒并。

仕或为冷官，官冷亦何病。

宁戚半夜歌，曾点暮春咏。

求已胜求人，自重岂容轻。

东家子朱子，述作贯百圣。

遗言一一在，足可雪几映。

省察中为和，存养义由敬。

上泝周程张，例不颛宰柄。

乃有功斯文，如揭日月镜。

韶音一以还，二氏噪卫郑。

榛蔓彼自迷，我此松柏劲。

历观史传间，不学行国政。

丧亡窃威福，依附涉巧令。

异端伺罅隙，磨牙骋讥评。

前哲贵内修，韫厁宁待聘。

信有饭不足，未羡庖欲清。

勉哉子此行，始终抱渊靓。

万一际奇逢，定作苍生庆。

不然归去来，预戒菊径迎。

方回

方回　送家自昭慈湖山长

我身即此庵，要识一个自。

自心为庵主，太阳了不二。

太阳本常明，天半隔以地。

朝红正昼白，暮夜黄黑异。

其明未尝减，西没复东出。

此心亦如此，外物为之累。

去蔽实在我，岂可自雍閟。

日能自用力，疾鞭扶桑辔。

心可自用心，明德永弗坠。

节饮自少醉，寡欲自少寐。

自己有此玉，碎璧肯自弃。

慈湖言本心，似亦无可议。

未发缺存养，所见恐未粹。

子往拜其祠，于焉设讲肆。

长短审取舍，予夺谨废置。

天日揭义理，慎勿猣私意。

厚土埋金乌，吾说可一篲。

大明晓常升，难眯万目视。

方回

方回　送金汉臣明府徐蜚英赞府还婺源

星源长贰两贤者，丰采精神玉不如。

诗外更工长短句，腹中何限古今书。

平生事可心无愧，我辈人常气有余。

记取孚舟亭上语，定应时复寄鱼书。

方回

方回　送金寿之江正写金字经

碧落金仙蹑汉庭，梵书翻写过东溟。

宰官尝领润文使，法帖尚传遗教经。

子敬比踪洛神赋，率更媲美醴泉铭。

梦中五色文章笔，视草鳌扉趁妙龄。

方回

方回　送康彦博文夫吉州教长句二十韵

庙廊谒贤饭吐哺，留子翰林不肯住。

阎公大学今儒宗，邀子同宿玉堂雾。

曰我天南有严亲，滫瀡旨甘奉朝暮。

得一泮永广文官，匹马扁舟遂南渡。

未爱红药当阶翻，但忆芝山携酒句。

江东自鄱溯江西，郡曰青原洲白鹭。

欧阳文逮周益公，诚斋诗传杨长孺。

比户弦诵家书灯，子往为师异瓜戍。

人才炉冶入老手，镆铘干将由我铸。

即今场屋已无用，五言省题八韵赋。

人心天理不可磨，秉彝物则常如故。

五天竺国身出神，三蓬莱山臂生羽。

缁黄引之入迷途，残魄零魂应悔误。

昌黎原道孟七篇，除蛓剔鱼蠹。

子当以此据皋比，正正邪邪明举错。

本根树立谨心术，节目设张行法度。

子曾精读万卷书，子又远游万里路。

诸生北面孰不服，穷理尽性摆传注。

天民先觉敢自许，作成后进定无数。

方回

方回　送昆山州教刘表侄

紫阳山下世婚姻，几度家因火后贫。

早是前修曾种德，政须后嗣更禷身。

秋霜白笔辞台掾，夜雨青灯管士人。

硕果元来真不食，未妨徐动蛰雷春。

方回

方回　送来上人

同公游两月，语少道怀深。

自了为僧事，终无住院心。

□□攀老树，藓石上危岑。

萧阁题诗处，何时肯重寻。

方回

方回　送来巡检

铁甲金戈百战攻，将军未老紫髯浓。

早依讨粤□□□，□受从骠合骑封。

惊逻三年微窃鼠，飞腾一日定采□，

□□访旧燕台去，谁采吾诗当菲葑。

方回

方回　送李伯英孟淳，鹤田幼弟，乃步深斋之子

八十三岁李鹤田，我兄事之后八年。

有弟有弟来见我，我亦待之如弟然。

鹤田鹤田真神仙，读万卷书忘蹄筌。

钩银画铁笔下字，咳珠唾玉胸中篇。

维伯英甫父深斋，我未识之人称贤。

相观骨骼听议论，九皋之鸣绍家传。

□□□□我所敬，论宋勿论唐以前。

文名第一欧永叔，诗名第一黄庭坚。

节义第一文丞相，三士鼎峙撑青天。

隐逸第一□□人，舍吾鹤田其谁旃。

君不见西汉四皓起商颜，羽□□□刘氏绵。

又不见东汉子陵卧严滩，足加帝腹摇星躔。

鹤田为严之处则九鼎重，鹤田为皓之出则九鼎安，

吾将以子伯英之行卜之焉。

方回

方回　送李际可婺源州学正

星源初建郡，芹泮视诸侯。

前序联官长，公堂纠士流。

彦章陆贽作，元晦孟轲俦。

遗帙三年饱，畲租少莫忧。

方回

方回　送李君佐游浙东

鉴湖北棹迓征鸿，昭代乾坤靡不容。

运际包荒连茹泰，时当养正出泉蒙。

暂为掾史司刀笔，遄许勋名上鼎钟。

看取汉家有故事，赵尧犹得拜三公。

方回

方回　送李震鹤田侄就题其诗集

驷马未多疏受去，竹林且拟阮咸游。

想见天风鹤鸣和，月临蕙帐夜山秋。

方回

方回　送李杍黟县

黟县小桃川，年来异昔年。

民间何所苦，兵后最堪怜。

石墨湮深井，秋坑斸废田}。

喜闻新令尹，清白有家传。

方回

方回　送李杍黟县

邑贫风俗俭，君去共弦歌。

持己心宜萧，临民色要和。

寒儒尤可念，巨室已无多。

好与诸耆旧，商量细抚摩。

方回

方回　送林学正爱梅二首

早与梅花歃血盟，岁寒同社保幽贞。

八诗共识林和靖，一赋谁知宋广平。

邂逅老夫传此本，殷勤今日送君行。

开元宰相和羹事，铁石心肠待晚成。

方回

方回　送林学正爱梅二首

平生自号爱梅人，家住江南野水滨。

屋角暂辞千树雪，马头犹带一枝春。

馨香事业终须在，酸苦工夫盍少伸。

莫学君家旧处士，西湖空老太平身。

方回

方回　送临安洪行之次鲜于伯几韵

丈夫志四方，出户无万里。

焉能缩如蜗，郁郁久居此。

于思今子骏，落笔甫友美。

袞褒一字难，何独赏之子。

勿谓貌甚尫，力可拔象齿。

隘哉招海柳，讵识子路喜。

橄榄政复苦，异彼道傍李。

岂其谏涂开，可口不见纪。

峨峨黄金台，梯飚凌太紫。

大川楫方舟，明堂栋文梓。

新丰马周足，斗酒可以洗。

方回

方回　送凌应兰玉传诗序

壬戌同先祖，登名四十年。

吾衰逃世网，子学绍家传。

好作声名计，姑随仕宦缘。

王奇有故事，即见旅朝贤。

方回

方回　送凌应兰玉传诗序

保举甘年进，何妨缓致身。

暂时刀笔吏，他日腹心臣。

□□全相似，唐诗更逼真。

多能乃畏谨，谁不与斯人。

方回

方回　送刘都事五十韵

近人于仕宦，如以韩卢猎。

泰山有不见，得兽夸足捷。

学问夫何如，有书钥诸箧。

府史以为师，仅能署吏牒。

雕鞍骤肥马，画阁贮美妾。

万一至公相，岂堪任调燮。

老友刘密翁，早隶周孔业。

大辂鸾和鸣，大乐律吕协。

南省据都曹，不以贵自挟。

朋来多下交，宾至必谦接。

解官寓城东，座寒乏毡氎。

高卧懒问选，两落秋蓂荚。

积薪后居上，彼勇哂吾怯。

为言耻孟晋，如病夏畦胁。

有时酤我饮，荒墅纵步屧。

果核饤俎豆，羹糁供匕筴。

居然道怀孚，宜尔情话接。

公才岂不知，大川宜作揖。

顾于名利波，未肯卜利涉。

人生惑外物，种种意欲惬。

高睨官爵梯，等级恨不躐。

愚窃窥此翁，嗜欲阱已敛。

宁为三省鲁，不慕一诺侠。

经史入胸中，邱陵堆重叠。

文词落笔下，布泉极熨帖。

庄重异新锐，详缓蔑虚詟。

谁欤心怏怏，或者言喋喋。

气帅直其内，义理为管摄。

归欤扫松楸，试负都门笈。

中书多缺员，闻早下堂帖。

不然肃政台，冠豸群小慑。

分司江之南，亦足煦疲劣。

去当柳嘶{上扎下虫}。今年七十老，

鬓秃无可镊。与人素寡合，

况又畏讼谍。往往交游间，

平地生巀巌。万里风枝殊，

一旦合鹣鲽。挥麈许谙听，

曳履容追蹑。公将北阙觐，

我终南亩馌。甚欲饯远郊，

扶杖尾蹀躞。愧无一杯酒，

阳关唱红颊。他人侈别筵，

椎牛宰刚鬣。而此何枵然，

穷极棋无劫。顾视童子佩，

帨砺若觿韘。持干富人肆，

讵肯出质贴。吟兹送行篇，

终夜不交睫。

方回

方回　送刘叔有还古鼎

我尝飞过洞庭湖，但有青天地欲无。

出峡蜀人趋鼎沣，溯江阃救千巴沦。

飘零诗酒全可梦，流落兵戈剩此躯。

今日升平归去好，泛洲应有橘千株。

方回

方回　送刘叔有还古鼎

题诗曾到古桃川，回首惊嗟四十年。

画省郎官领宾客，白须道士似神仙。

合城园解江流沸，鄂渚兵貀广徼穿。

此处与公已相识，时筹前事一茫然。

方回

方回　送刘元鼎

高密非逢世，才堪学掾为。

稍容请禄米，聊复隐书帷。

要路终多险，清官未觉卑。

莼丝春正美，早寄鉴湖诗。

方回

方回　送刘仲鼎浏阳教四首

□□今名郡，刘公昔硕师。

山留黄帝跸，水绕紫阳祠。

遣□□□足，陈言讲说疲。

□曾参到否，未有四书时。

方回

方回　送刘仲鼎浏阳教四首

□向湖南去，衡湘剩□□。

泪凝斑竹恨，骨冷葬鱼悲。

学□循常式，师生整旧现。

□轩何故道，无所为而为。

方回

方回　送刘仲鼎浏阳教四首

浏阳吾未到，畴昔到长沙。

文定诸胡子，宣公故相□。

□□□已化，心皎月无瑕。

□□寻方册，灯昏眼易花。

方回

方回　送刘仲鼎浏阳教四首

□□湘江洁，名应岳麓齐。

扁舟先浙左，匹马次江西。

眼可□今大，诗须到处题。

世人无陆学，一笑过金溪。

方回

方回　送陆君重五首

胥谓真英妙，元来极老成。

诗书裁簿领，忠厚胜聪明。

熟料乾坤事，难穷九万程。

吾衰今已矣，公等付苍生。

方回

方回　送陆君重五首

谓生无廉吏，吾犹见此人。

政声口碑在，阴德□□新。

薄俗难开眼，亨途易致身。

一清当百浊，端肯混光尘。

方回

方回　送陆君重五首

岂不亦分符，圭田廨宅无。

一楼栖僦寓，百费仰家租。

琴韵消长日，诗盟许老夫。

用心自尘外，未觉与同途。

方回

方回　送陆君重五首

四宝堂空后，归舟有底珍。

唯将好山色，可语故乡人。

他日公能忆，吾邦俗尚淳。

信难臧否遽，早觉是非真。

方回

方回　送陆君重五首

起伏难前定，行藏喜自由。

足堪娱寿母，幸不乏先畴。

酒具饶鱼蟹，郊居少应酬。

两无惭事育，何用到壶头。

方回

方回　送吕才甫之官合肥

妙年半五十，分刺合肥城。

楚俗虽尊武，淮乡已息兵。

草霜样锹猎，花雨课春耕。

退食应多暇，书灯夜夜明。

方回

方回　送吕主簿还任永丰

吾友陆太初，擢第岁丙辰。

同舟下歙滩，群英对枫宸。

于时程讷相，中书秉洪钧。

拔我魏静翁，丞郎厕朝绅。

明年去其位，出使洞庭滨。

回也实同行，两见桃源春。

己未入江险，鄂城飞战尘。

近岁亡国相，再造夸庚申。

金陵留举子，始获识伟人。

公年二十三，太初之馆宾。

回年三十回，太初之乡乡。

四十六载别，世事难具陈。

后岁公七袠，明年我八旬。

雪髯对举酒，谈诗如有神。

健笔涸湖海，便腹罗星辰。

匪玉亦匪珠，自有席上珍。

近世浇薄俗，百伪无一真。

二老举措间，复还天地淳。

醉乡辟坦途，永无荆与榛。

傍观果孰识，无怀葛天民。

一邑主簿领，内省忘屈伸。

归隐匡庐峰，寄雁或可频。

方回

方回　送罗架阁弘道

六籍讨雅奥，百家穷怪奇。

江沱马尘合，毛釐无所施。

不自我后先，逢此泽火时。

固已殛来恶，尚乃存微箕。

黼哻裸于京，越吟亦凄其。

冠冕垂缨紞，履屦饰纯綦。

褒博士服制，揖让公食仪。

前辈略已尽，后进渐不知。

老夫愧每生，骨立双鬓丝。

十年日夜醉，万里南北驰。

休官此山中，可与语者谁。

堂堂朱荆州，遗恨浮鸱夷。

有甥何其贤，酷似刘牢之，

贞元旧朝士，顾肯文学为。

出蜀赋八阵，游吴歌五噫。

酹月客星阁，吟风桐川湄。

湖海有此士，始见诗人诗。

惜往节谊鲜，叹今文献衰。

论议吐一二，已觉余子卑。

宇宙不一姓，牛山空涟洏。

后周庾子山，北齐颜之推。

斯文天未泯，终古清名垂。

年可里社老，行中乡党师。

书痴俗所晒，各且教其儿。

虎头诧肉食，宁当朵吾颐。

方回

方回　送秘书监丞张受还都傚山谷体

君家所有吾弗如，价估万金犹有余。

科斗字前古彝器，椰子腹中行秘书。

楚吴闽粤吏狼虎，淮浙海江民鳖鱼。

归阙一言动天听，生灵百万免沦胥。

方回

方回　送缪鸣阳六言

象山之学超诣，水心之学刻画。

后村之诗卑陋，樗寮之字怪癖。

举世随声雷同，众哑哑我愬愬。

此四者皆不可，尤不可第一癖。

方回

方回　送男存心如燕二月二十五日夜走笔古体

我年三十四，鄂汉脱战场。

四月扁舟东，生汝于建康。

九载鹤山门，静翁还鵷行。

实为旧主人，别意殊徊徨。

尔时京湖阃，开府罗才良。

吕氏贤父子，欲我高腾骧。

补以□□爵，江岸司征航。

既而今左辖，千骑如池阳。

携我一家往，郡斋代表章。

汝姊始四岁，同尔归南堂。

明年辛酉秋，浙漕鹗荐翔。

道山此大恩，给我鬻爵郎。

不学执国柄，似道贪如狼。

其客福建子，莹中狼如羊。

厥子偶不第，乃独憾老方。

谗之于似道，阴幽弩机张。

廷试复第一，考官文赵常。

易置乙科首，尔岂识臭香。

萧艾压兰蕙，我心亦不忙。

仕宦天有命，岂由人低昂。

不意毒愈盛，廖真嬖人仓。

五百彼何知，四遭白简霜。

故尝忤林答，何至嗾郭阊。

鲁港出师败，虮臣叫九苍。

数其十可斩，乃先窜炎荒。

诛之木绵庵，身死国亦亡。

为相亡人国，自合以命偿。

匪我快私愤，人欲抽尔肠。

台谏我不就，出守邻故乡。

大物既归周，裸士来殷商。

夷齐与箕微，均为识三纲。

我所领小垒，可容久徜徉。

亦欲舍之去，群盗纷寇攘。

勉强不得已，芟恶完善良。

完国非我责，完郡亦何伤。

幸保千里民，不为剑戟戕。

奸鬼伏肘腋，两贼程与黄。

门生讦座主，婿不顾糟糠。

妄告无反坐，官吏饱贿趀。

一朝掷笏绶，仅有书几囊。

辛巳至庚子，阖门饥欲僵。

二十年不仕，愚意谁揣量。

苟生内自愧，一思汗如浆。

焉得挂海席，万里穷扶桑。

茅屋荫松菊，槿篱畦芋姜。

读书粗知道，晦遁攀余芳。

诗文亦不俗，千篇垂琳琅。

今汝往筮仕，已逾四十强。

萧然乏行李，艰甚谋聚粮。

此皆我之过，弃官畏祸殃。

以致儿女辈，无不羸以尫。

行行燕山下，悠悠易水傍。

北风无时无，南人少裘裳。

汝父近八袠，汝母七旬将。

苟可得一职，归甘泌之洋。

生理我无策，徒此歌慨慷。

壮士一大笑，出门青天长。

方回

方回　送起上人

五台秋雪外，一钵几年归。

名刹今无数，真僧似此稀。

万山供破屩，九月耐单絺。

定忆穿南麓，同听落叶飞。

方回

方回　送前歙黟楚□□五首

歙山瘦露骨，歙水清□□。

歙尹清瘦人，意与山水淡。

居官俭以廉，饭茹或不糁。

解官卒难去，抱疾偃破毯。

冻僮仅缝补，羸马缺灌啖。

客至棋一局，无客书自览。

俗盲鬼神聋，跖徒肆豪敢。

害盈殊不验，君子例坎壈。

九关今可排，勿待雪生颔。

去去翱天衢，离别何足惨。

方回

方回　送前歙黟楚□□五首

歙三万户多，黟户減半少。

君才宜大用，何乃易而小。

易邑不易心，千江一月皎。

歙民时有谣，夺堇茹我蓼。

黟产足筒布，粗绤自缠绕。

黟之酒良佳，樽中无清醥。

归来卧城东，赁阁临木杪。

唯有一卷梅，古色暗锦襢。

高官跃大马，鼓吹日扰扰。

廉吏无人知，酸吟夜连晓。

方回

方回　送前歙黟楚□□五首

吏方居官时，美誉无不有。

及乎恶声出，乃在解官后。

有势易为好，无势易为丑。

万事要诸终，公论翻覆手。

诸看楚大夫，得代数年久。

两邑父老言，至今不改口。

予决未始私，{饭反换鬼}献无所受。

不为病留此，热官已唾取。

鼎贵何足云，人当论贤否。

黟歙君桐乡，此亦足不朽。

方回

方回　送前歙黟楚□□五首

天王理万国，势必委诸吏。

制字从一史，执法不可二。

奈何雍也面，胸臆伏私意。

两讼一求捷，两役一求避。

含糊卒未决，徐徐较{饭反换鬼}遗。

酒果若羔雁，书画及弊器。

到官一物无，去官百需备。

此县与彼县，大率不相异。

独有楚县尹，不肯作此事。

无钱买归舟，仆马亦憔悴。

方回

方回　送前歙黟楚□□五首

儒者书隐公，昔持浙西节。

按一青溪令，闻者胆为裂。

先声到江东，庶亦有旌别。

似闻复留中，髒髒管喉舌。

君可持我诗，叩门细自列。

贪吏剧百巧，廉吏抱一拙。

拙廉名弗彰，巧贪位深窃。

何啻万蚊虻，日咂生民血。

我老死已近，分甘粮欲绝。

此公能荐君，长鬣幸未雪。

方回

方回　送丘正之海盐州教授二首

而立年前髭未长，金台早已擅名场。

法书笔下蛟龙□，□句胸中锦绣肠。

斧藻一州事学校，枌榆卜舍近家乡。

□□讲道相传授，不在槐花举子忙。

方回

方回　送丘正之海盐州教授二首

去年七月朔风潮，倒海排山蜃鳄骄。

亭□□□□□□，□宫未必尽飘飘。

随宜补葺灯窗破，循序扶持粟廪□。

□友一心研义理，浙乡风俗未萧条。

方回

方回　送丘子正以能书入都并呈徐容斋阎靖轩卢道集贤翰林三学士

君不见古来五关虎豹守，入仕艰难无不有。

兴能一札秋槐黄，芒鞋布裙天下走。

攀援龙鳞万万手，咳唾骊珠万万口。

蓬莱无路弱水隔，七上十上空白首。

邂逅登名岂不偶，选坑沉沦十八九。

光范三书徒尔忙，子公一纸焉所取。

书生身体纵著翅，飞声未办廷臣右。

还知气至天地春，花者必花柳必柳。

中庸末章八引诗，三诗首言士所为。

衣锦尚絥潜虽伏，屋漏不高天听卑。

至隐至微至显见，鬼神森列何中欺。

斗间有气射古剑，石上无根生瑞芝。

快雨乍晴虹霓起，蛰虫欲振雷霆驰。

静中根本动中发，暗处精神明处知。

禊帖昔秘永禅师，不过纸上王羲之。

御史萧翼百计取，公等乃有胸中奇。

胸中奇者五色笔，可以补天可活国。

宗彝作绘袞作火，可但能书梵王译。

此之所宝玉非石，求而不藏卞和泣。

良贾韫厁什其袭，藏而不求价倍百。

公等翰墨今第一，谁云识字不得力。

借径文艺以致身，勋名政要无心得。

九万里迅扶摇风，今日朝廷贞观同。

联翩房杜肩王魏，试人常何草封事。

方回

方回　送师好古归青社

姓字喧吟社，吟须亦未生。

更能十年读，讵止一时名。

政尔推英俊，终然要老成。

闻韶问遗俗，肯学饭牛声。

方回

方回　送术明居士燕道觉归东林

君不见钱塘西湖三贤堂，林苏宋人白傅唐。

三贤生本不相识，死乃异代同焌尝。

又不见吴江垂虹三高祠，鸱夷一舸浮西施。

天随陆子玄真子，求志逃名非一时。

何似庐山东林三大老，生偶同时不同道。

道若不同同中心，香炉峰下足幽讨。

雁门法师禅非禅，虎溪道士仙非仙。

栗里先生醉非醉，三方寸地通一天。

妥灵犹想当时笑，鼎立宇宙胆相照。

借问此笑笑者何，别有丹青不传妙。

述明弃官归东林，玉帝降敕荣冠簪。

羽衣似与儒释异，所不异者胸中心。

我谓不须较同异，亦勿强求笑中意。

天下至今知几晋法当忘言，祖述渊明醉还醉。

方回

方回　送宋昶明仲湖州学录

为不有本末，根固枝必稠。

又如水有源，源清无浊流。

颜子先四勿，韵冕患不优。

曾子贵者三，岂于笾豆求。

九经始慎独，八目正乃修。

我嗟半山学，不识濂溪周。

远取湖学意，粗迹穷雕锼。

边防与水利，讲诸萤案头。

是致青苗法，规摹国师刘。

汲汲淬事功，方寸俱缪悠。

尧舜不牧羊，羿射妔眜舟。

农圃有弗如，问陈有弗酬。

国定一正君，此道轲传丘。

茂叔二程张，獾朗疾如仇。

永乐西事败，谈兵兹可羞。

陵夷至宣靖，地下噬脐不。

此心主精一，焉用功利谋。

所以汗背勃，见嗤户牖侯。

君今录泮事，往遨白苹洲。

臆对议湖学，岂无苕溪鸥。

方回

方回　送孙君文还桐庐二首

谈笑丁年取甲科，一官潦倒鬓今皤。

飞腾尚觉声名在，枯杭其如骨相何。

舌鼓风雷无与敌，胸吞海岳未为多。

向来一纪桐江上，殊欠先生共切磨。

方回

方回　送孙君文还桐庐二首

时违运往岂无才，老气峥嵘隘九垓。

漫仕有声徐偃国，赋归不愧子陵台。

相逢苦雨泥双屐，可及晴湖泛一杯。

忽又趁潮上桐濑，山中春笋正堪煨。

方回

方回　送孙元京还讲舍

神有铦锋日夜磨，刻雕宇宙奈君何。

俗谈世念神山隔，人品诗评白眼多。

大似石宫元子咏，更能铜斗孟生歌。

暮年我亦词华落，欲卜溪邻买钓蓑。

方回

方回　送太平州张府判钞库官还任

判州垂阔步，筦库忽斜飞。

谈笑胸无物，精神眼有威。

将门生贵种，诗域悟玄机。

捉月江头路，吟鞍几醉归。

方回

方回　送滕玉霄张元朴管押地理书入都

滕侯酒酣宇宙窄，长啸诗成鬼神泣。

谪仙后身今李白，一锦宫袍犹未得。

张侯乃翁官鼎轴，芸香家藏百万牍。

朝窗夜檠吟不足，政须天下书遍读。

四海万国天一家，东尽蟠木西流沙。

贡珍未贵贵图籍，卉服飓风穷捣涯。

玉堂众雋修国史，搜书北方遣名士。

若欲讲知南地理，亦合南州起才子。

所以滕侯暨张侯，联翩同作中原游。

夜静长虹贯明月，春风稳送江天舟。

张侯富贵素所有，相门会见鲁拜后。

滕侯遭遇夫岂偶，飘然掉臂奋空手。

金匮石室紬瑶编，大书特书笔如椽。

成就尧典禹贡篇，不数班固司马迁。

方回

方回　送天目吴君实馆越

天目山人客鉴湖，请言近世两鸿儒。

洪平斋集亲抄否，陆放翁诗背诵无。

绿芡紫莼乘月采，黄精白术入云锄。

土毛未负将军腹，万卷撑肠定不枯。

方回

方回　送天目吴君实馆越

试问推潮鬼定知，几吴几越几西施。

八千又见阴陵散，十九终存曲水之。

我辈不当争外物，如君可用要人诗。

勉哉往学南山豹，端复深藏雾雨姿。

方回

方回　送天台杨仲儒秀才如此

送君诗者悉豪雄，男子身穷道不穷。

为问何凭游海内，唯应所恃在胸中。

渡过淮水即河水，路背南风多北风。

谁料褐衣抱珠璧，九霄夜月贯长虹。

方回

方回　送汪复心饶州教

派出鱼龙氏，声摇虎豹关。

两司千里泮，一退四年閒。

学孔谁如孔，晞颜我亦颜。

不应但携酒，日日看芝山。

方回

方回　送汪庭芝高士如严州

四海无家只一身，桐江西上访仙真。

七年太守吾聊尔，况汝穷山管道人。

方回

方回　送汪庭芝高士如严州

书符咒水空多事，辟谷熬铅苦用心。

閒读异书痛饮酒，佳时亦复一弹琴。

方回

方回　送汪庭芝高士如严州

我致仕年死期近，汝出家时生理难。

沧海桑田何可料，一杯别酒莫留残。

方回

方回　送汪以南教授

郡文学掾未宜卑，四七元勋所愿为。

归兴忽如忆鲈脍，閒心肯复恋皋比。

郑虔粱肉非无分，薛令桑榆竟自奇。

想见田园有余乐，时能寄我和陶诗。

方回

方回　送汪以南教授

未至无毡坐客寒，兴阑自欲早休官。

新下泽车款段马，旧逢掖衣章甫冠。

冷看群飞终可愕，真能勇退岂为难。

人生底是閒居好，心稳神清梦亦安。

方回

方回　送汪以南教授

独冷儒官亦独清，前贤补处讵云轻。

后山三任入东观，修水七年留北京。

底用过多求美宦，自应垂后何香名。

赠言我竟无堪说，笑指篱边秋菊英。

方回

方回　送王宣慰中斋上温州

两朝参预庆源长，愧我蒹葭玉树傍。

先世幸联龙虎榜，难兄复接鹭鵷行。

江东连帅迎前纛，浙左侯藩饯去艎。

每愧淡交无以报，愿闻所至有甘棠。

方回

方回　送王宣慰中斋上温州

梦草堂边下榻时，隙驹四十五年驰。

东嘉太守真知己，西里先生共赋诗。

前辈风流元不远，故家文献未全衰。

留耕相种书元帅，好与儒坛建鼓旗。

方回

方回　送温州学正陈希静

多士推温学，耆儒佐冷官。

虽为绛帐亚，似可绵衣看。

父老时枌社，师生日杏坛。

在家书宦考，三岁定朝端。

方回

方回　送吴僧庆閒上人

唐僧穷岛可，应是笔能追。

投卷初来此，回船忽去之。

味□工会合，情淡惯分离。

许读红楼集，昌黎亦赠诗。

方回

方回　送西湖书院赵山长

东南大郡莫如杭，其西有湖夸钱唐。

两贤刺史一隐士，春秋祠祀专焌尝。

芙蓉杨柳鸥鹭傍，四时不绝炷瓣香。

后来好事者不作，屋摧阶圮莓苔荒。

钱唐城中十万户，自古无人兴书堂。

一朝书堂突兀起，鸱吻大殿环修廊。

其上高阁觚棱骧，其下丰碑镌琳琅。

香山东坡和靖叟，三像野服无金章。

寓意贵德不贵爵，高风大节遥相望。

诸生大带冠昂昂，遴选师儒恢典常，

文星烨煜教雨滂。谁其为此参预老，

百世不朽徐子方。赵君牵联同不朽，

首助膏腴五百亩。

方回

方回　送溪堂方先生五世孙观归马金

河南迁汉歙东乡，迁歙西乡自有唐。

溪老堂堂首科级，茅田亹亹冠文场。

考亭郢鄂桑梓友，孝庙乾淳鸳鹭行。

五世贤孙吾获识，根源同是洛阳方。

方回

方回　送歙尉牛宝臣

身骑瘦马着练衣，能俭夜云俸入微。

延礼老儒令子拜，束钤蛮卒到村稀。

向来髯漆今成雪，此去袍青合换绯。

为报乡邻索南物，锦囊惟有好诗归。

方回

方回　送徐君奇入燕

貌寝如孙叔，赀单未计然。

曾微方朔辩，已过买臣年。

插翅能逾海，乘槎可上天。

问君何所恃，珠玉富千篇。

方回

方回　送徐如心如婺源三十韵

之子成春服，欢言驾出游。

残红三月路，叠翠万山州。

夏后乘輴泽，轩皇炼药丘。

旷平初渺莽，屈曲渐深幽。

比县干戈偃，诸村盗贼收。

室庐还旧贯，邸店竞新修。

蚕月门多鐍，秧田草尽{左耒右尤}。

画龙沽肆古，槛虎驿程修。

天目蟠根远，王干设险遒。

径纡横巨石，涧洁见游鲦。

岳势攀衡霍，星文摘斗牛。

桑麻敦本业，笋蕨胜珍羞。

谷冷长杉密，冈温早茗抽。

宣平何处在，太白此中求。

仙墅丹池火，僧庐野竹秋。

农谈通稗史，骚咏入樵讴。

楚雨三江外，吴云五岭头。

夕阳彭蠡浦，潮水浙河流。

西望番君国，东思越相州。

孰云民俗俭，政尔士风优。

舆隶知周孔，章缝盛鲁邹。

圣贤一道续，天地四书留。

阙里瞻庠序，师臣拜冕旒。

永怀朷梓故，能奠藻芹不。

灵顺王封庙，华光佛氏楼。

端能无鬼责，焉所匪神庥。

矧是儒家彦，初非贾客俦。

诗材工捃摭，意匠极雕锼。

佳句垂千古，浮荣等一沤。

吾家紫阳下，肯作寄书邮。

方回

方回　送徐似之归新城

趁潮小缓转船头，不枉湖山十日留。

喜得阎徐二学士，为传佳句过中州。

方回

方回　送严陵汪学正巽元并寄赵宾昫

子去桐江路，诸生迓水滨。

为言前郡守，独忆老诗人。

揖拜衣冠古，歌游栋宇新。

故吾谁见念，辛苦战场尘。

方回

方回　送杨复之归吾里

四十青春七十翁，客楼时得一樽同。

子将仕矣云霄上，我合归欤涧谷中。

凉夜岁星守南斗，丰年江国喜西风。

许追父老鸡豚社，为说犹能醉颊红。

方回

方回　送杨刚中嘉定州教

忽似登黄甲，元来本白丁。

官清专学校，恩重感朝廷。

侧听吴侬语，讙传蜀产灵。

儒风嗣言偃，子细为谈经。

方回

方回　送叶茂叔淮安教

为儒元匪易，入仕似无难。

捷疾非科第，飞腾即教官。

梁城依汴古，楚郡号淮安。

台省多知己，书灯莫遣寒。

方回

方回　送医工郭耕道

上古三皇轩农羲，天始有柱地有基。

腹虚与实疗民饥，心塞与开植民彝。

保民性命专厥司，握生杀权名曰医。

万事万物有偶奇，一阴一阳之所为。

五运六气相参差，流行百骸敷四肢。

河堤蚁窍如针锥，荣卫微爽颠不治。

沉里浮表数及迟，指下难明审毫里。

能肉其骨扶其危，神圣工巧古所推。

汴梁凯旋并门师，代州之郭天下知。

半留中原半南移，大方脉科三百杘。

黄金台边驿骑驰，大树古巷传言丝。

趣装北上扬喜眉，药囊香细温风吹。

肘后之祠神护持，本草我亦一二窥。

素问难经手曾披，但于一事似有疑。

左右心肝贤肺脾，女人反此背看之。

叔和脉经无比辞，托名为诀翻支离。

尺盛尺弱分两岐，句拙语俗意有疵。

举世附和莫钳锤，惟晁公武能辨兹。

欲攀易牙别渑淄，郭侯去矣不可羁。

丹砂赤箭参术芝，豕苓鸡雍败鼓皮。

百发百中谨所施，楼护侯鲭勿涎垂。

弘景当有还山期，赠行聊效黄庭诗。

方回

方回　送黟县学官江归上饶石湖精舍

小桃源住饭不足，夜鹤传声趣驾还。

细嚼紫阳山色饱，馋涎犹睨应天山。

方回

方回　送宜兴张教授彦高

忆我南湖老，循王又有孙。

新升阳羡郡，改观大成门。

官异吏曹冗，士知师道尊。

诸生果成服，此事要深论。

方回

方回　送译学靳教授

鲁国多逢掖，周官设象胥。

精言通九译，博学本三余。

职冷冰相似，心清水不如。

负才宜大用，别有腹中书。

方回

方回　送慵庵不及用韵奉寄

东城追迹过西关，桥上纷纷送客还。

携酒踟蹰才水次，鸣珂躞蹀已云间。

摘茶贸食民尢窭，掘蕨烧畲土不閒。

细为明时问疲俗，往来亦足当游山。

方回

方回　送岳德裕如大都

岳忠武王炎兴中，才跨光世俊世忠。

人见百战百胜功，孰知洙泗储心胸。

奸桧忮忍摧英雄，秦贼之臭传无穷。

忠武馨香向不同，鬼神呵护垂箕弓。

子子孙孙有宜风，允文允武足临容。

敦以阅乐诗书崇，维德裕甫明且聪。

昭文大不其宗公，招之使来有秋鸿。

贤父贤兄笑颜红，酌酒赆别浮金钟。

有马有车舟有篷，脯腊湩酪羊豕熊。

藕莲梨枣苹蕰葑，罍之俎之笾豆丰。

文宾诗客罔不从，輗祀而行气如虹。

浙之西而淮之东，中原广大尧民雍。

邹鲁齐赵森儒宫，默会寸心豁双瞳。

卢沟之水何溶溶，五门佳气瞻郁葱，

殿上日月朝袞龙。马亿万万休战攻，

猎围发踪无豜{左豕右从}。海东青上天无穹，

天鹅脑碎飘虚空。书生匪我求童蒙，

桥门冠带新辟廱。六艺一经或一通，

加之官爵与磨砻。千里虎符百里铜，

君遨王京登丹枫。即沾一命寿乃翁，

归欤不见橘霜浓。近在新年桃李浓，

莺莺燕燕飞蝶蜂。满斟环坐绣芙蓉，

春满一家和气融。我有一言如药石，

后生仕宦非所急。明时用人略梯级，

况乃要路荐引密，集贤翰林真可得。

我身自有本来物，官小官高何损益。

君家万卷刻书籍，此事乃一大功德。

陶铸青衿千百亿，归而求之不凿壁。

一灯可费十年力，然后自观语与默。

一默浩养百虫蛰，一语九霄轰霹雳。

方回

方回　送张伯起入都二首

元侯可文学，未壮冠貂蝉。

之子观光日，前修致政年。

芹宫堪注拟，瓜戍尚迟延。

定有群人荐，班行缀集贤。

方回

方回　送张伯起入都二首

西湖风景异，因仕住桐川。

太守令求宅，诸生为买田。

冷官清可喜，远道老堪怜。

何似严滩守，投簪二十年。

方回

方回　送张古心明道山

恭惟程伯子，无绍孔门真。

间气千年聚，遗书万秚新。

金陵明道长，草泽古人心。

坐席诸生侍，春风迹未陈。

方回

方回　送张录事诚二首

歙州江见底，录事亦如之。

休吏早封印，访僧閒著棋。

旧鞍羸马出，矮屋破帘垂。

行处与住处，官清人不知。

【卷19】

方回

方回　送张录事诚二首

虽然精吏道，不肯失民心。

但饮邻墙井，犹偿月俸金。

举家惟菜味，附邑更棠阴。

久弄周昌印，临文勿太深。

方回

方回　送张慵庵

南望闽浙北望淮，山水江东此郡佳。

眼有一尘辜眺览，腹无千古费安排。

剪刀锋快云裁句，练带溪长月系怀。

独见张侯富才思，不同余子醉金钗。

方回

方回　送张仲实宜兴州教授

天未丧斯文，遁翁续思孟。

戒慎恐惧传，源流独也正。

□□中节情，未发为善性。

人己不睹闻，了无一可侦。

上璧□□朗，下譬深渊靓。

尚复有形迹，两物相照映。

人心统性情，本□垢可净。

鬼神不能知，匣中未开镜。

所以古君子，一恬□□□。

学者当此时，养之惟以敬。

述者于兹明，作者于兹圣。

三畏孰为首，战兢保天命。

武林子张子，早执文□□。

□□将相家，炎绍四大姓。

未应钓渭□，□□□□□。

□□□□□，□见退之病。

中年有省悟，坐觉浮华屏。

宜兴□□□，□□闻且榜。

诸生望绛帐，□以慰郊迎。

朱子所著书，率□□□□。

当于谨独上，有法更究竟。

方回

方回　送张子敬湖南宣慰司都事

湘水绿，湘山青。南衡岳，北洞庭。

太微翼轸相纬经。上直长沙老人星，

其下潭府甲南溟。有芷弥岸兰弥汀，

骚人墨客纫芳馨。丹砂黄金翡翠翎，

日中百贾喧雷霆。艳舞皓歌酣旗亭，

王宫细腰夸娉婷。如斗如蜜餐楚萍，

谁其能赋吊独醒。厥今宣幕小朝廷，

如君人物犹典刑。可振儒铎鸣道铃，

无使斯文沦晦冥。南轩大名揭南斗，

南轩旧轩无恙否。君能一出扶颠手，

亦足与之同不朽。

方回

方回　送赵揭阳北上

去岁别新正，今秋尚未行。

求书何太数，问选竟无成。

鳄海真曾到，龙沙果欲征。

恐如吾所料，姑用此为名。

方回

方回　送赵揭阳北上

先世联龙榜，难兄接鹭班。

时移谁念旧，身老各投閒。

吾已谋周翣，君犹恋汉纶。

与其奔赤日，何似卧青山。

方回

方回　送赵仁则官满西归三首

稼轩贤帅有甥氏，梅野伦魁之里人。

春水江湖宽度量，秋天霜月瘦精神。

三年郡政弥缝密，四海诗朋燕笑频。

题浣花笺当折柳，预愁船鼓转东津。

方回

方回　送赵仁则官满西归三首

妙年意气日方中，致有前贤长者风。

言未始轻常简洁，饮虽甚醉愈温恭。

此邦小屈为通守，吾老相逢已秃翁。

自笑全家归未得，怅然寥廓羡冥鸿。

方回

方回　送赵仁则官满西归三首

宇宙今年气数新，不愁无地著閒身。

西成稼穑占鱼梦，南纪干戈息马尘。

随分田园胜仕宦，及时儿女了婚姻。

细思便合从君去，龙虎山中作道人。

方回

方回　送赵无己之临川

古之诸侯公侯伯，今之诸侯二千石。

建邦作郡事不同，后车皆当载宾客。

钓鱼吕望朝弃竿，饭牛宁越夜辞轭。

云龙风虎机会偶，赫奕功名垂竹帛。

原尝春陵四公子，珠履三千分鼎食。

冯欢市义薄聚敛，毛遂歃盟却强敌。

梁王兔园礼词人，相如之赋枚乘七。

平津更有翘材馆，大开东阁英彦集。

徒步常何起马周，落河房琯任刘秩。

严郑公延杜子美，郭汾阳遇李太白。

朱门若止藏歌舞，无一措大研文墨。

不知稼穑友朋阙，傥非痴物亦俗物。

临川太守千骑行，谁董琴瑟护书册。

吾子从之大江西，训诱诸郎据师席。

王介甫之学误人国家，陆子静之学杂彼禅佛。

四海公论有如此，读书岂可无拣择。

若夫拟岘台登临而赋诗，不妨寄我清江纸一疋。

方回

方回　送赵子昂

文赋早知名，君今陆士衡。

真能辨龙鮳，未可忘莼羹。

剩喜修途辟，深防俗目惊。

时闻黄耳信，缓步取公卿。

方回

方回　送赵子昂提调写金经

青藜夜照玉常直，外补已至二千石。

不合自以艺能累，天下善书今第一。

魏晋力命王略帖，摹临有过无不及。

真行草外工篆隶，兼有与可伯时癖。

小者士庶携卷轴，大者王侯缣制。

门前踏断铁门限，苦向王孙觅真迹。

有时乘兴扫龙蛇，图画纸素动成疋。

有时厌俗三叹息，何乃以此为人役。

如池如沟弃残墨，如冢如陵堆败笔。

太湖西畔松雪斋，七弦风清碧山碧。

桃花水肥钓鳜鱼，春雨春风一蓑笠。

胡为舍此复尘埃，鸣鞭更上金台驿。

白马四十二章来，一大藏今五千帙。

订讹补譮重缮写，金字琅函较甲乙。

考工记属冬官卿，润文使专宰相职。

北门学士董此事，一儒迥胜缁辈百。

精神如玉鬓如漆，天上知己密如栉。

省台要官俱可得，还自管城子中出。

右军写经博白鹅，孰与明时见数多。

方回

方回　送郑君举宣城教谕

宣城画虎遍天下，叶公好龙龙之假。

百儒愿陶一真者。红花木瓜银杏园，

年年包贡入中原，何如兴贤起邱樊。

学徒尚有老梅否，诗声千古捋欧九，

子其作人举荐口。

方回

方回　送周府尹三首

潇洒名州吏事门，公余应已尽跻攀。

钟鱼寺寺藏深树，楼阁家家见好山。

几许烟云藜杖外，无边风月锦囊间。

俸钱节缩余多少，只买奇书数种还。

方回

方回　送周府尹三首

乐土丰年旧观不，使君心事最相关。

只因标致清于水，便有声名重若山。

一室炉香书史畔，万家杯酒管弦间。

汉庭选表虚公府，白玉鸣珂未许攀。

方回

方回　送周府尹三首

诗家周贺与方干，三载同吟七里滩。

晚节我惟甘豹隐，妙年公合快鹏抟。

昔叨旧尹迎新尹，今愧前官送后官。

朔野炎陬天地阔，寄书会面两应难。

方回

方回　送周汉东入都并呈徐学士子方阎学士子静卢学士处道

同是黄山彩药人，相逢十载客中身。

赘疣天地吾无用，萍梗江湖子亦贫。

曳组定趋定马署，扬鞭初闯玉京尘。

徐阎卢老如相问，向道犹余洒酒巾。

方回

方回　送周君之余姚讲授

绛帐飘然适海涯，月明任意拣南枝。

腹中书不烦行李，床上琴堪当侍儿。

马队定无元亮句，草堂宁有稚圭移。

他年会作安刘事，且向深山茹紫芝。

方回

方回　送紫阳王山长俊甫如武林五首

乾淳以后学无师，嘉绍厌厌士气衰。

何等淫辞南岳稿，不祥妖讖晚唐诗。

三风盍遣郑声放，一日忽惊周鼎移。

欧九登庸柳七弃，昭陵曾筑太平基。

方回

方回　送紫阳王山长俊甫如武林五首

纷纷肉食笑儒冠，赖有吾徒耐岁寒。

心远要期来哲共，眼高不受俗书瞒。

樽前笑语窥胸次，灯下工夫见笔端。

好向故都求益友，归时敢作去时看。

方回

方回　送紫阳王山长俊甫如武林五首

战鼙征骑汹人寰，此道烟昏雾海间。

万世难磨朱氏学，一官来管紫阳山。

穷冬硕果何曾食，沧海明珠不再还。

能作春霆启幽蛰，终身我亦巷瓢颜。

方回

方回　送紫阳王山长俊甫如武林五首

儒风扫地久堪哀，谁与前朝养祸胎。

真魏无牛乔郑寿，杜游不作董丁来。

游魂葛岭人方醉，转盼陈桥业遽灰。

赖是紫阳书尚在，不随迁鼎委蒿莱。

方回

方回　送紫阳王山长俊甫如武林五首

钱塘湖上试经过，便似帮淮玉树歌。

突兀栖台新佛刹，依稀灯火旧沙河。

士皆戎服骈鞍马，女尚宫妆拂黛蛾。

我欲同君理轻棹，苏堤呼酒酹东坡。

方回

方回　送紫阳赵山长治台叟三首

昭代英髦盛，文儒气数还。

天明黄道日，地重紫阳山。

斗食三年内，孤灯午夜间。

晦翁元不死，鑽仰定睎颜。

方回

方回　送紫阳赵山长治台叟三首

山好邻书塾，溪翁割钓矶。

许时为客久，长是送人归。

子去青衿喜，吾衰白发稀。

会须桐荫底，酬唱羽觞飞。

方回

方回　送紫阳赵山长治台叟三首

昔年初弱冠，丙午创书堂。

四海仰朱子，万山环紫阳。

工夫谁久大，邃密要商量。

旧日鹅湖语，端能子细详。

方回

方回　俗叹

六十余年老病身，少曾识破世间人。

俗棋幸胜元无着，市药多夸总不真。

傅粉涂脂何可近，藏机伏阱未须嗔。

莲华岳顶看秋月，莫向长安踏市尘。

方回

方回　泝行回溪三十里入婺源县界

军马所不到，大山夹长谷。

千载几离乱，不知有杀戮。

鸡犬何晏然，未羡鄠杜曲。

连林望不极，春晚蓊以绿。

其大至如椽，谓之猫头竹。

苦竹尤清严，翠荷森矗矗。

厥上最宜杉，弥岭亘冈麓。

种杉二十年，儿女婚嫁足。

杉杪以樊圃，杉皮以覆屋。

豬圈及牛栅，无不用杉木。

联筏下浙河，善价不轻鬻。

山高高至天，爇灰艺畲粟。

又有茗莊利，商贩给南北。

忧旱不忧潦，脱如岁不熟。

蕨萁与葛粉，槌捣代糜粥。

岂若水乡人，云贵至售骨肉。

丑陋羞冶容，健寿由寡欲。

定非私此邑，大言夸美俗。

行脚遍海内，久久万辇毂。

万端堕奸欺，往事杯水覆。

曷不归乎来，于此擅幽独。

崎岖荦确间，数步一匍匐。

犹胜见贵公，膝行受耻辱。

寒泉洗尘心，怪石醒醉目。

野叟茅庐边，买邻愿兹卜。

方回

方回　宿包山杨明府宅

十年共艰难，老友杨明府。

贤令实所赖，拙守何足数。

尚忆纷纭初，天地沸鼙鼓。

穷山古未见，倏忽集万马。

家财吝不捐，宁保杀与掳。

公一无所爱，什器亦遭斧。

我书寄歙山，万卷弃草莽。

即令两秃翁，衣破缺纫补。

独有浩然气，依旧塞□□。

□□白云村，连榻晓共语。

方回

方回　宿包山杨明府宅

今日到桐庐，登堂拜寿母。

□□□□□，□□□□□。

人间富豪儿，吾事弗如汝。

汝纵□□□，□□□□□。

□□□□□，□□□□□。

方回

方回　宿包山杨明府宅

谁实生成之，谚谓慈父母，

彼锦衣玉食，及朱弦镂簋。

公但宝一砚，百倍似胜汝。

我眼公浩唱，犹有半夜许。

可亲未易别，依依睇烟雨。

方回

方回　宿曹西畴宅大雨

竹树环斋馆，真宜听雨声。

不堪终夜急，似欲阻人行。

薄醉眠难熟，多思梦辄惊。

漏床正当面，移枕屡纵横。

方回

方回　宿东松寺

一僧垂乱发，杉阁夜寒饶。

开锁容铺榻，求钱为造桥。

猕猴窗外啸，鼯鼠烛前跳。

岳笔亲题坏，前朝恨未销。

方回

方回　宿湖口县

江湖分合处，风水互东西。

官禁收灯早，民居结苇低。

二孤流俗误，九派旧踪迷。

剩有登临兴，春霖满路泥。

方回

方回　宿西畴曹教授宅

宿羽同夜林，天明各分飞。

人生尘土内，别易会合稀。

我自钱塘来，君从宣城归。

初喜望颜色，昔癯今似肥。

细视久乃觉，翛然不胜衣。

老至故当尔，閒心厌尘韟。

户门岂可忽，仁宦未为非。

迩来三径荒，园花減芳菲。

政坐行作吏，耕透始愿违。

子婿环我前，设席灯烛煇。

邃庑考画鼓，崇盘荐琼蕤。

友道比衰丧，闻客扃重扉。

独此意不然，壶倒觞屡挥。

酒醒日已出，行行穿山围。

回首重回首，晴川渺烟霏。

方回

方回　虽然吟五首

林下机声复碓声，时时犬吠又鸡鸣。

虽然此是寻常物，村落闻之即太平。

方回

方回　虽然吟五首

沽洒人家短竹篱，门前三两牧牛儿。

虽然此是寻常物，军马才过不见之。

方回

方回　虽然吟五首

桑柘阴阴间苎麻，店前下马便斟茶。

虽然此是寻常物，乱后空村没一家。

方回

方回　虽然吟五首

大妇银钗小绿裙，采茶洗菜踏溪云。

虽然此是寻常物，一旦无踪为过军。

方回

方回　虽然吟五首

屋上炊烟屋下灯，客来汲井具瓶绳。

虽然此是寻常物，一是承平见不能。

方回

方回　岁除

亲情邻里喜归来，依旧柴门僻处开。

纵是桃符无可笔，未妨菜饼亦堪杯。

著宽毛褐观残雪，洗古铜壶浸老梅。

贺客明朝有诗客，踏青同与眺春台。

方回

方回　岁除次韵全君玉有怀二首

心事天涯客海涯，自筹何止一毫差。

枕诗夜夜欹檐溜，浊酒朝朝漉井花。

元日惯曾经百窘，幼男勉为讲三加。

扬扬喝道楼前过，肥马轻裘几子华。

方回

方回　岁除次韵全君玉有怀二首

全老忽贻寒夜句，岁阑吾党久离群。

一场噩梦三千字，百载颓龄七八分。

孰与挽前轩此士，端能殿后栋斯文。

乡傩礼失求诸野，小鬼应犹畏灶君。

方回

方回　岁除日陈正之刘彦质来奕

明朝六十遂平头，岂料耆年尚百忧。

远忆儿孙兼婢仆，欠赍裹饵与衣裘。

倩人赊酒聊堪醉，看客枰棋卒未休。

旅□乡心记今夕，北风吹雪满寒楼。







卷89

方回

方回　岁除夜过白土市不宿夜几失道田家地卧四十韵

腊月廿九日，丁亥之岁除。

朝发句容县，寒空晴色初。

初晴信可喜，泥深犹尺余。

午憩白土市，暮指丹阳湖。

未至四十里，落彩沉金乌。

泥昼尚可涉，泥夜何可逾。

况乃冈坂间，十步千盘纡。

积雪五十日，冻块始半甦。

雪中间以雨，野溜成沟渠。

埂胜或断缺，下有不测淤。

江南旧行役，两夫肩行舆。

与其一跌三，不若舍而徒。

芒鞋既已首，岂复惜衣裾。

黑者为水潦，白者为路途。

暗中相摸索，前行后号呼。

右手拄我杖，左手一仆扶。

远村坎坎鼓，守岁以自娱。

荆棘莽苍中，焉从造其庐。

前导忽还迓，道远店亦无。

求宿一农家，地卧用草铺。

于此得偃息，岂敢过有图。

暖汤濯倦足，浊酒斟浮蛆。

意色默相贺，天其念无辜。

幸无坑阱堕，险不狼虎屠。

灯下见异物，非马非骡驴。

藏牛于屋内，云以避穿窬。

终夕噍草声，去枕才咫且。

从者各僵仆，不异犬与豬。

平生几今夕，亦尝分郡符。

军府炽庭燎，丽谯侈门符。

宾客候兵卫，儿童奉屠苏。

焉知穷且老，狼狈逃村墟。

疮痏腰膂破，痒痛皮肤枯。

大风鼓天地，啸鬼号鼪狐。

使其伏榛莽，岂不戕厥躯。

遥遥乌聊山，有竹有琴书。

我故念我家，儿女亦念予。

目睫竟不交，炯然如鳏鱼。

晓行付一笑，终夕空嗟吁。

作诗纪此事，异时示吾雏。

方回

方回　岁尽即事三首

閒门空宇日萧萧，天地无情鬓转凋。

政使面颜成菜色，未应官职爱冰条。

藏山竹简光阴短，寄陇梅枝信息遥。

不寐夜窗听风雪，枯肠殊欠一樽浇。

方回

方回　岁尽即事三首

七里滩西更上滩，十年生事一渔竿。

故人共骇霜毛短，俗子犹嫌铁面寒。

雪屋五更天地独，梅诗一句古今难。

虚名浪得真何用，空使先生刻肺肝。

方回

方回　岁尽即事三首

干戈汹涌一年间，酒债何时可尽还。

盗起屡煽邻县火，军兴全赭近城山。

天阴体倦金疮痛，岁俭家寒藿食艰。

最苦梅开厌求索，柴扉草舍不容关。

方回

方回　所睹

形泰神劳极，心非貌敬多。

甘从道左避，肯羡马前呵。

雪屋听儿读，花房顾妾歌。

同声不同调，末后看如何。

方回

方回　所感

生涯今尔许，心悔旧为邦。

老合营埋穴，贫爀1买酿缸。

山行怜瘦马，昼诵喜晴窗。

忽欲翩然去，风帆泝九江。

方回

方回　所闻

荷锸除园棘，邻翁诵所闻。

花开o

花开o　共折，草长竟谁耘。

薪赭近郊树，畲烧主坟。

问言何至此，军马日纷纷。

方回

方回　索云叔新茶

谷雨已过又梅雨，故山犹未致新茶。

清风两腋玉川句，三百团应似太夸。

方回

方回　太公孔子

禷身涉世谩多忧，运去时来不自由。

孔子三千难变鲁，太公八十尚兴周。

星辰岁久常差度，江海潮生会倒流。

万有盈亏理如是，可须悭作醉乡游。

方回

方回　太湖观雪

平生不信有升天，今日临风似欲仙。

海内百年诗客眼，雪中一叶太湖船。

绵绵草树渔汀远，续续茅茨野屋偏。

定是丹青不能画，一浇殊欠酒如泉。

方回

方回　叹士行

学问何难博，文词亦易工。

自非知道理，更是长奸雄。

饰首冠章甫，操心窃大弓。

金椎发冢辈，张竦与陈崇。

方回

方回　叹笑

意外无忧心，予尽岂厌贫。

索钱纷债主，赊药愧医人。

坐丧高标尽，时惊俗态新。

残书亦懒读，满架付埃尘。

方回

方回　探菊二首

秋旱今年冷意乖，将无断送老生涯。

山田百谷俱焦槁，一雨何妨为菊花。

方回

方回　探菊二首

心最怜渠旱菊苗，蕊青如粟间如椒。

小劳汲井何妨事，有酒吾当着酒浇。

方回

方回　唐合门挽诗三首

除布何飘骤，偾亡足败伤。

宁歌紫芝曲，自老白云乡。

兵息潢池弄，书全屋壁藏。

铭碑端不愧，今代蔡中郎。

方回

方回　唐合门挽诗三首

儿子与门生，东篱忆送迎。

吾虽愧光禄，独幸识渊明。

爱酒终成疾，工诗早得名。

晁家难肋集，已足继新城。

方回

方回　唐合门挽诗三首

异日烟霄梦，终身水竹居。

早交天下士，尽读世间书。

汉祚金刀末，江流玉树余。

兴亡较功罪，元不涉樵渔。

方回

方回　唐侯举摹刊诗卷牟献之文赵子昂字

金马文章坡颍氏，玉堂字画献羲之。

得兼裒施枣此刻，价倍湖州校正诗。

方回

方回　唐明皇

突虎冲蛇献荔枝，冰皴雾瘴覆全师。

{左丰右动}妃有弟堪为相，叛将无君懵不知。

嗣后已成灵武篡，旧臣空复曲江思。

太平可似花开易，羯鼓三声唤得来。

方回

方回　题布袋和尚丰干禅师寒山拾得画卷

今有二异僧，一虎随之入城市，

一曳布袋引群小儿，民间不鼎沸喧哄乎。

以人情观之，书本相传如此，

既未亲见，不可信也。

惟寒山、拾得有道之士，实有其人，

有其事，有其诗数十百篇。

如秦楼有美女，杂佩何珊珊；鹦鹉花间养，

琵琶月下禅；长歌三月响，短舞万人看；未必常如此，

芙蓉不耐寒。诗律精妙，

尾句有开有阖。朱文公深赏之，

愚亦赏之，故作如是题。

方回

方回　题曹舍人文龙墨竹扇禾兴同知李原缺，据清抄本卷三八补仲宾息斋写

文湖州笔欠坡诗，便面潇潇雨一枝。

暑汗轻摇骨□□，□间谁识庾元规。

方回

方回　题陈正之兰亭

十六回更癸丑春，兰亭临本尚如新。

学书良易入难学，聊喜他乡见似人。

方回

方回　题陈仲良宅观古物及徐熙来禽卷

车书一统混乾坤，福地钱塘户口蕃。

治世故□□巨室，吉人宜尔保名门。

金玉印章文物古，丹青图画典刑存。

来禽几颗徐熙笔，欲摘红鲜荐酒樽。

方回

方回　题陈宗鲁东山书塾

芳草谓发颠，美石谓发狂。

自贤与自智，岂必草石尝。

勿以夫子调，而欺赐也墙。

勿以圣人室，而鄙由也堂。

楛庭有远孙，美玉深厁藏。

姓名似元龙，家无上下床。

收敛河海气，遁逃声利场。

众谓陟泰岳，六合视茫茫。

我之鲁东山，亦可小灵光。

不患见不穹，但患行不强。

十驾日不已，突过骐骥良。

美酒无深巷，苦李遗道傍。

四益视乃叛，苏合殊粪蜣。

方回

方回　题程氏麟嘉寿域

当年此地瑞麒麟，预卜佳城寿槚春。

早把一官为长物，永期千岁作全人。

盈消虚息知时命，战履兢临保性真。

马革裹尸空大，宁骑款段了閒身。

方回

方回　题仇仁近白驹诗图赵子昂画及书

至洁不见取，此责自有人。

絷维幸不及，遁野醉自珍。

上下不相求，于中歌者频。

歌者诚爱贤，贤者亦爱身。

方回

方回　题达磨渡江画

祖灯传到老卢奴，解道元来一物无。

葱岭笑伊携只履，渡江更要一枝芦。

方回

方回　题答禄章瑞净香亭

□□成都府治元帅堂，绿竹含箨新出墙。

今古诗人第一□，幕属工部员外部。

□□□酒樽，主宾遨晚凉。

上句雨洗娟娟净，一扫人间尘土黄。

下句赫破严武胆，解道风吹细细看。

竹净易见香难说，此□撩天鼻孔长。

我知横溪□□□，□□少陵先生鼻。

不徒□此君之佳色，又能识此君至清之□。

然则是又不徒识此君之清气，而能识此君之真味，

识此君之深意者欤。下一转语参此禅，

敢问竹香云何细而细。

方回

方回　题丁适之菊庄

令威旧主芙蓉城，上帝谓此职未清。

敕赐别业非菽粟，屈餐陶采余秋英。

菊庄先生拜新号，掌管黄花躬播耕。

庄田庄屋几顷亩，庄官庄佃无姓名。

只好天随自荷锄，兼味佐以仙犬精。

方回

方回　题丁适之菊庄

余换侯}乃粮不过许，春苗夏叶俱可烹。

木兰坠露滋上池，亦复樽酒东篱倾。

人爱热官我宁冷，粗有菊谱传诸生。

南阳月输三十斛，汝真粪士之朝荣。

方回

方回　题东平张智卿梅轩尝以墨梅一幅自随

大庾岭头江南北，生平走遍梅花国。

天下梅花诗最难，和靖居士占第一。

七十四翁诗万篇，一句梅花吟不得。

譬如江夏黄鹤楼，既有崔颢无李白。

何人幻出一横枝，毛颍陈玄涂侧百。

不丹不青逞妙手，月窗瘦影吾能移。

真梅难赋赋写梅，虚叟大叫尤难之。

前身相马九方句，焉能压倒简斋诗。

张侯随轩梅一幅，什袭珍藏过宝玉。

南征不取万户侯，北归未即九州督。

借梅为题求诗人，中原名士诗满轴。

和靖简斋亦不无，顾惭才尽难貂续。

张侯今在西湖隈，竹篱茅屋扃苍苔。

我亦自有梅世界，紫阳山中归去来。

梅花开时看梅开，花开开时看画梅。

不用雕肝刻肺被梅恼，但当一杯一杯复一杯。

方回

方回　题东坡先生惠州定惠院海棠诗后赵子昂画像并书

五季乾坤混为一，艰难得之容易失。

一拳槌碎四百州，新法宰相王安石。

二苏中尤恶大苏，周二程张俱不识。

绍圣奸臣讲绍述，元佑诸贤纷窜斥。

东坡饱吃惠州饭，心知惇卞乃国贼。

恍惚他乡内陆似人，海棠不株困荆棘。

海内文章蜀党魁，蜀第一花世无匹。

邂逅相逢心相怜，瘴雨蛮烟污玉质。

忆昔蓌酱筇竹枝，适与张骞遇西域。

彼徒生事劳远人，此感与国同休戚。

屈原放废郢都丧，箕子囚奴殷录讫。

惠州未已更儋州，必欲杀之至此极。

立党籍碑封舍王，竟使大梁无社稷。

此诗此画系兴亡，可忍细看泪横臆。

方回

方回　题冻雀著色梅花

一枝玉蕊艳□□，□雀双踚冻翼香。

谁识绿毛挂么凤，坡仙诗眼醉南□。

方回

方回　题独鹿图

谁尝失之，群起竞逐。

不见泰山，一得百覆。

文王之囿，草羡泉足。

生逢兹辰，呦呦攸伏。

方回

方回　题范阳祖泽士荣松斋

九天风雨岁寒频，十八公边夜边身。

气味菟□□□□，□朋梅竹可三人。

秦皇爱护加封爵，夏后栽培作社□。

可以书灯照吟榻，落毛扫石当茶薪。

方回

方回　题观妙轩

前身恐是靖庐公，手擘崔嵬栋此宫。

拔地三三屏特起，藏天六六洞潜通。

渊明山气忘言外，太白秋声静坐中。

一洗丹玄童子眼，待看鸾鹤下晴空。

方回

方回　题郭熙雪晴松石平远图为张季野作是日同读杜诗

书贵瘦硬少陵语，岂止评书端为诗。

五百年间会此意，画师汾阳老阿熙。

嵬诗琐画世一轨，肉腴骨弱精神痴。

明窗共读杜集竟，两幅雪霁叉横披。

前幅长松何所似，铁干皴涩撑霜皮。

其下怪石卧狻兕，突兀崷崒凝冰嘶。

后幅澌远渐迤逦，一往不知其几里。

目力已尽势未尽，平者是沙流者水。

人物如指或如蚁，戴笠骑驴者谁子。

顾此定是觅句翁，羸仆缩首{左衤右仆}冻耳。

欲渡未溪溪坂间，啐野寒乌忽惊起。

自非布置夺鬼神，焉能挥扫到骨髓。

郭生此画出自古心胸，亦如工部百世诗中龙。

清癯劲峭谢妩媚，略无一点沾春风。

市门丹青纷俗工，为人涂抹杏花红。

老夫神交此石与此松，留眼雪天送飞鸿。

方回

方回　题郭元德寓意斋藁后

一砚随身一棹轻，斗南斗北仰诗名。

岂真寓意不留意，□恐无情还有情。

瘦岛独敲逢尹诘，癖陵宁死要人惊。

□□自号异商隐，妥律平平仄仄平。

方回

方回　题寒山拾得画像

我读寒山拾得诗，唐初武德贞观时。

此必前朝老进士，开皇大业不仕隋。

长歌短舞芙蓉句，开元元和尚无之。

一箒天台国清寺，扫灭人世贪嗔痴。

文殊师利复现世，僧俗未妨疑传疑。

或题松下读黄老，臆辨二叟果为谁。

谚云橘皮错认皮，九方皋马遗黄骊。

呜呼甚矣吾衰矣，郁郁都都焉雄雌。

方回

方回　题画龙首

挂龙西作但见尾，舜服龙章临斧扆。

昌黎石鼎囷蠢吟，此诗真可泣神鬼。

得非永嘉陈画龙，此纸钱塘叶兰翁。

方回

方回　题画卢仝长须赤脚

玉川破屋数间洛城中，一时际遇赤尹昌黎公。

赠以大篇意甚侈，不数李渤温造兼石洪。

买羊沽酒分俸给，时攀绿駬下虚空，

月天桃李醺春风。岂惟百世之下知卢仝，

并使长须赤脚名无穷。谁其画者善游戏，

不画卢仝画奴婢。想见煎茶七碗时，

此曹颇亦沾余味。

方回

方回　题画马

刍秣丰肥十二闲，笔追韩干此图间。

谁描驴瘦更诗瘦，首与双肩共一山。

方回

方回　题黄君以发拟文公书院梁文及赋

滔天笔势百川东，小待清霜万壑空。

能草子虚上林赋，更须收敛入檀弓。

方回

方回　题会真道堂

八客一道士，临风举茗盏。

孔老业不同，同具看山眼。

其六惟坤珍，三实吴楚产。

穉气殊东西，粹美无可柬。

景仙幻斯堂，土阜高{左山右蹇}{左山右产}。

飞来九叠云，城阙不可限。

泉贝似神助，草棘使鬼划。

有官颓厥府，视此得无赧。

秘录诵琅函，芳字纪玉版。

他时千柱宫，咄嗟了鸠僝。

吾侪昔英妙，文采炳虓{左虎右戋}。

暮年阅世故，豪气就磨铲。

愿超栩栩梦，不受俗网绾。

未信结邻楼，尚隔剑门栈。

壁间鬼谷像，怪睛一何睅。

似与堕圯履，粉饰增著撰。

滋长事为心，予欲刊蠹简。

春色浮汀洲，荻笋初可馔。

方回

方回　题家庆图

昔在成周与唐虞，比屋可封人欢娱。

皋夔稷契赞帝俞，周有闳颠弘庙谟。

太平之世与同符，四海朝车同轨□。

□□有庆万姓苏，天下家家家庆图。

方回

方回　题江君天泽古修堂三首

大虚空重片光悬，何异初开混沌天。

能办辛勤磨玉斧，不愁缺月不团圆。

方回

方回　题江君天泽古修堂三首

尧付诸冯药一丸，养心谁续执中丹。

三千年后人能服，圣处工夫似不难。

方回

方回　题江君天泽古修堂三首

文言当日演韦编，夕阳爻观变兑乾。

进德立诚说方法，定曾参到杏坛前。

方回

方回　题金君重像杂言

誉之不喜，诋之不怒。

言无疾声，行无阔步。

青春日月儒冠误，拂袖沙河尘土路。

觅君不见今几年，庐山道土房中住。

不肥不瘦不精神，看尽鸢肩燕颔人。

宅为官屋骨为尘，似我翛然云水身。

方回

方回　题金明府平易堂

桑畴麦陇颂声欢，竞说琴书政事宽。

方寸惟知存岂弟，丝毫不肯作艰难。

爱民何啻如儿子，行路休教避长官。

来往星源凡几岭，从今都作坦途看。

方回

方回　题锦织回文图

纚笄宵衣，古士妇服。

高髻云鬟，叔季之俗。

繄是丹青，间以冠髽。

孰为主妇，果苏蕙耶。

方回

方回　题九歌图

惟此楚骚，能歌盖寡。

我醉友能老严滩者，驾风骖云。

此谁其写，是常梦中与之游也。

方回

方回　题柯德阳埽尘斋

尧舜上圣姿，犹以学为事。

矧伊匪生知，不学知不致。

可学而不学，是谓自暴弃。

俯首就佔毕，又患学不至。

恭惟天地心，无极一生二。

阴阳既已判，太少二生四。

生生滋无穷。科斗积乳孳。

籀篆隶真行，同文或以异。

因继几前王，册府建中秘。

号为蓬莱山，校书及正字。

计资不量材，抱椠剔蠹蘱。

尸优副劣间，颠倒足笑喟。

之子读五车，便腹为箧笥。

合登天禄阁，太一照藜吹。

顾使踚蓬蒿，饭茹宫有侐。

陈蕃扫天下，借曰未得位。

扫我方册尘，我有笔为篲。

讎勘极精审，披阅尽劬瘁。

残火秦坑遗，断简汲冢出。

端倪究盘颉，古初探炎燧。

五十衍蓍爻，九百采稗记。

微吟泣山精，幽啸却野鬽。

净几如我心，暗室了无愧。

老夫敢苦口，曰此艺成易。

点画考譮讹，是亦学之次。

迩年斯道衰，无奈异端炽。

函谷青牛关，洛京白马寺。

敷落帝八言，为国膏肓崇。

杨墨合为一，不仁复不义。

外若示兼爱，实则内自为。

愚民欢趋之，此患恐未已。

儒冠不能辟，拔白立赤帜。

何至畔吾徒，舍此彼之嗜。

太玄岂不奇，甘从高阁坠。

钟山说偏傍，奎运竟跋痜。

洙泗以至今，关洛最为粹。

知艰行尤艰，方寸宜默识。

勿谓周鼎沦，后无汉唐治。

大学久无儒，此亦见大意。

大匠操规矩，不执斧凿器。

当如九方皋，无以色见骥。

方回

方回　题苦竹港寓壁

三十年前此路行，来车去马唱歌声。

旗亭沽酒家家好，驿舍开花处处明。

白羽宵驰四川道，青楼春接九江城。

如今何事无人住，移向深山说避兵。

方回

方回　题来将军括苍送行卷

将军从元戎，六年守襄阳。

大小百余战，裂衣裹金疮。

相逢说往事，须髯犹奋张。

岁晚不得志，巡逻分穷乡。

穷乡民不多，诗书间耕桑。

古不识兵火，承平异边方。

一朝六鳌抃，罅隙疏堤防。

有盗黠如鼠，有吏贪如狼。

将军手拊摩，不忍斧斫伤。

一语对曲直，冷泉解沸汤。

去着来时袍，萧然无装囊。

但有送行诗，至今犹珍藏。

壮士困资格，逆旌悭赍粮。

况又颇抱病，新添满颐霜。

万人为翰墨，无一曹思王。

万人握干殳，无一关云长。

幸而一有之，时论纷臧仓。

恨不酾斗酒，与公歌慨慷。

将军未五十，意气摩穹苍。

春鸿定决起，天骥终高骧。

方回

方回　题郎川纪胜图

维汝明父起宗父，古润尝僚佐农扈。

酾酒金山焦山寺，□马升州扬州府。

歌诗千百南北传，一别十年散还聚。

駸致五袠知天命，双鬓更无丝一缕。

昔贤相思即命驾，车而不笠莫敢侮。

汝明家在军都山，田十五顷清颍湾。

母及子孙六百指，仰事俯育身久閒。

大江这南雁北向，故人闻缀行台班。

合眼有时得相见，不过梦中空往还。

起宗籍籍□□史，□□易退仕如止。

桐川大邑当孔道，弦歌声□□□□。

断桥流水来者谁，两辔相逢各惊喜。

丹青惨澹绘为图，邃□幽穿知几里。

右军兰亭未足夸，摩诘辋川焉可拟。

紫阳洞天虚谷春，亦荷老笔为写真。

逾七望八盍早往，沧浪日濯冠缨尘。

二公妙龄挟才艺，往往见知今宰臣。

省□□□夕有命，再使尧舜风俗醇。

【卷20】

方回

方回　题李伯时赤脚仙

可是驴蹄复马蹄，忍将玉雪污污泥。

世情{左血右戏}险君知否，满地人间铁蒺藜。

方回

方回　题李提举心远轩

心远渊明拟问之，悠然身世见山时。

强名真意元无物，缘底忘言更有诗。

宇宙襟怀千斛酒，王侯勋业一枰棋。

古来大隐在朝市，可待休官办菊篱。

方回

方回　题李仲宾竹二幅

可是笔端如与可，亦须胸次有东坡。

自从举世夸崔白，似觉无人识李颇。

方回

方回　题立上舍草意

万派江河尽向东，秋风摇落又春风。

性灵根本元相似，躯壳胚胎偶不同。

蝼蚁阶前藏窟穴，蜘蛛檐外挂虚空。

家中子女兼鸡犬，尔我无非乐意中。

方回

方回　题刘养晦练江并序文炳

朝为练江吟，暮为练江吟。

练江果何在，曰在江之阴。

练江不在眼，练江常在心。

譬之古君子，土思操南音。

褰裳涉其浅，拿舟济其深。

练江可以钓，得鱼沽酒斟。

季子佩六印，陶朱贾千金。

此事决失望，鸥盟难重寻。

秋落粪本木，春返来宾禽。

矫首天都峰，吾亦辞武林。

方回

方回　题龙虎山高士毛和叔愚泉诗稿

暂住身如鹤在松，忽然飞去又无踪。

合皂山头曾不睡，夜寒看月到晨钟。

方回

方回　题庐山白莲社十八贤图

六老舑儒十二僧，柴桑醉士肯为朋。

葫芦自与葫芦缠，更要閒人缠葛藤。

方回

方回　题陆君雁鹭图

菰米飘香白小肥，汀鸿沙鹭狎晴晖。

太湖天接吴松阔，莫近能言鸭畔飞。

方回

方回　题罗观光藏陈所翁墨竹

陈其姓，名曰容。

称所翁，善画龙。

葛岭翘材酒杯客，不分虎，

不凭熊。晚节写此箨龙儿，

真是老笔善藏锋。我尝遥望识其貌，

古面无髯双鬓蓬。画龙撇竹匪二技，

造化虽异机轴同。竹即是龙龙即竹，

鬼施神设非人工。龙耶竹耶勿恼我，

拓楼长啸万里天宇空。

方回

方回　题罗观光所藏李仲宾墨竹

以笔写竹如写字，何独钟王擅能事。

同是蒙恬一管笔，老手变化自然异。

胸中渭川有千亩，咄嗟办此箨龙易。

竹叶竹枝竹本根，方寸中藏竹天地。

幼年癖好此亦颇，万卷书右竹图左。

妄希眉山苏谪仙，拟学湖州文与可。

眉山一枝或两枝，湖州千朵复万朵。

李侯有之以似之，袖手独观谁识我。

方回

方回　题罗云步周昿宫女

颠倒三郎养禄儿，当年想是此蛾眉。

不须真有聊须画，或可东城出一奇。

方回

方回　题米元晖寒林

善书善画古来希，前辈风流日渐微。

开卷令人忆羲献，米元章更米元晖。

方回

方回　题苗经历耕野

士以仕为业，野处无所耕。

近世所大患，苟进颓厥声。

苏子佩六印，相国不为荣。

坐乏二顷田，此事误平生。

廊然天壤间，一犁早经营。

春夏刈麻麦，秋冬获稻粳。

盖头有把茅，糊口有杯羹。

岂肯舍此去，垂涎公与卿。

不遇汤先生，伊葛亦何成。

聘顾不至三，宁为畎亩氓。

驷马高车间，一跌足可惊。

岂如牛背上，稳卧无欹倾。

调鼎与荷锄，心手自权衡。

我有一饱资，去就万事轻

方回

方回　题牧牛小卷

一童纵牛眠柳阴，一叟渡牛陂水深。

此眠定无南可梦，此渡不忧人鮳瓮。

蓑风笠雨开荒寒，是谁幻化生毫端。

嘻其太平古天下，不然人牛两奚暇。

方回

方回　题纳甲图

朝有读书客，过我携酒壶。

问我参同契，汝亦尝读诸。

虞翻纳甲法，即是先天图。

伯阳窃其秘，静夜观蟾蜍。

初八二十三，艮兑丙丁殊。

上弦进火候，下弦退阴符。

望盈仰乾盖，晦灭俯坤舆。

震巽庚辛对，坎离戊己俱。

朔旦之日中，交媾水火炉。

彭晓彼何人，哓哓争鲁鱼。

可惜非易学，欲飞血肉躯。

借易弄丹术，邹詃曷不诛。

方回

方回　题坡仙求心斋三字

千圣相传止一机，常惺惺法免危微。

但于方寸求吾事，莫问坡书是与非。

方回

方回　题戚子云五云山图

不浓不淡烟中树，如有如无雨外山。

尺素展看空想像，何由身著画图间。

方回

方回　题前歙令楚君雪梅图

洛雪一丈冻独鼾，谁其排闼惊袁安。

千载神交两贤令，寄意爱此英姿寒。

马缩龙埋万木折，胸次阳和骨立铁。

纨裦儿曹东风花，不耐春寒能耐雪。

方回

方回　题钱舜举着色山水

堆青积翠耸□□，□□峥嵘古寺深。

此画老钱暮年笔，真成一纸真千金。

方回

方回　题钱选木芙蓉

东篱相伴殿西风，我识花神品藻公。

秋老别无第三品，傲霜黄处拒霜红。

方回

方回　题三苏先生族谱俊载帅初为其七世孙撰序

眉山万古老苏仙，坡颍儿孙世世贤。

尚想九关排虎豹，□须七叶珥貂蝉。

何人不作无穷地，今日才知已定□。

绍述奸朋市朝挞，剡源学士笔如椽。

方回

方回　题沈伯隽所藏赵子昂墨兰

今之墨兰，山谷之所谓兰也，

一干一死。古之兰，

根枝叶花皆香，一树而千万蕊。

《离骚》曰纫秋兰以为佩，秋兰兮蘼芜。

汉武曰兰有秀兮菊有芳。今八九月开，

与菊同时。渊明诗曰幽兰生前庭，

含薰待清风；清风脱然至，见别萧艾中。

东坡诗曰幽兰如美人，不采羞自献；时闻风露香，

蓬艾深不见。今之兰，

十二月、正月开，若萧、若蓬、若艾，

皆枯槁未芽，陶苏诗指屈子之兰耳。

然山谷之兰，盛行近世，

墨竹、墨梅之外，加以此品，

古画谱亦所未有。随时之义一可赋，

赵子多能善书二可赋，沈子嗜学好事三可赋。

方回

方回　题沈克己无名庵

姓字人矣说，无名意谓何。

厌称穷学究，佯作老头陀。

宗炳疑相似，韩康定见诃。

有来问谁某，只是笑呵呵。

方回

方回　题施好古示龚学古瘦马六言

画马不学韩干，我知八仰十翁心。

使皆肥□□□，□□□□□可斟。

方回

方回　题十六罗汉画像

一释迦佛起天竺，罗汉五百又十六。

中华止绘十六僧，贯休十八老笔续。

千无万无无更无，芥子须弥一扫俱。

阿字义门总深入，画图岂止伐颛臾。

咄，伏虎降龙两尊者，

此卷写一犬如狮一仙鹤，精妙丝毫无苟且。

笔墨游戏真，古今劫火燃。

卷起短轴且饮酒，西窗万里开青天。

方回

方回　题孙廷玉藏李仲宾墨竹

仲宾笔底招君子，廷玉胸中敬正人。

更著紫阳虚叟句，两公炯炯见精神。

方回

方回　题孙元京近诗

后生如蝟总能诗，骨弱瞳昏俗不治。

忽似再生萧德藻，已应突过李之仪。

扫红紫阵观黄落，悬万千钧系一丝。

精刮洁磨犹未已，直须陶谢与同时。

方回

方回　题唐人按乐图

鼓笛笙箫哄舞茵，伶官和尚杂宫人。

黄番绰共唐三藏，仿佛相传未必真。

方回

方回　题唐师善洪崖图

其说谓洪崖者，三皇时有道之士，

唐明皇时张氲召见，即其人。

端明洪公舜俞集中有此诗，予不敢信。

今俗画非止一本。

方回

方回　题唐师善洪崖图

太白尚不识，洪崖焉肯来。

一蹇五獠奴，奸人之所为。

得非成方前，独地雋不疑。

至今好仙者，犹为图画欺。

方回

方回　题陶介夫见山轩

湖上山如画，何人解见山。

此心无一事，心日卷帘间。

方回

方回　题陶介夫见山轩

湖上山如故，湖边客总非。

容堂今不见，凉夜草萤飞。

方回

方回　题汪氏孝节堂

三从分定付之天，捧案曾无月再圆。

莱子方同彩衣舞，鄘风忽赋柏舟篇。

频年兵革经多难，奕世门闾喜独全。

孝节从来足阴相，儿孙袞袞寿眉前。

方回

方回　题王春阳傚王晋卿山水图

烟江叠嶂子能学，都尉后身王姓同。

诗画惊逢两奇丽，赏音吾愧玉堂翁。

方回

方回　题王瓛王圭母郭氏义节记

老儒致聘女师儒，二十言归四十夫。

令弟阶庭骈两玉，贤郎门户俨双珠。

摽梅迨吉年虽浅，泛柏维仪志不逾。

冠帔笏袍相照映，称觞真可画成图。

方回

方回　题王起宗大横披水墨作远淡势

卧龙峰下草庐幽，门外桥横水自流。

潇洒王郎只数笔，淡云疏树一天秋。

方回

方回　题王起宗画雪扇六言

何必见戴安道，月圆夜雪晴时。

乌府王起宗画，□□□□虚谷诗。

方回

方回　题王起宗小横披水墨作工密势

秋光一片冷于冰，山寺云深隐几僧。

画出江村太平意，渔樵无事岁丰登。

方回

方回　题王义之云隐

心天界限绝尘氛，廛市虽喧耳不闻。

大隐从来非小隐，可须深入万重云。

方回

方回　题魏公辅诗卷

年少学诗歌，悲欢忌太过。

未能全劲瘦，已觉近平和。

嫩蘖随时摘，微瑕极力磨。

成名待三十，存藁不须多。

方回

方回　题文文山天祥遗墨

年逾弱冠唱枫宸，海内文章第一人。

孰谓国家无厄运，从来天地有忠臣。

此声不朽垂千古，今岁犹存仅七旬。

二十五年九原底，刚风夜夜薄星辰。

方回

方回　题吴山长文英野舟五首

春潮滞雨横舟晚，成就苏州一段奇。

向使有人争此渡，韦郎眼底定无诗。

方回

方回　题吴山长文英野舟五首

下邽老子扶黄屋，直上澶州城北楼。

辽阳铁骑惊相问，旧日巴东野水舟。

方回

方回　题吴山长文英野舟五首

我有孤舟自天地，沙头问渡苦无人。

谁家贾舶浮溟渤，脱命蛟龙亦损神。

方回

方回　题吴山长文英野舟五首

大才定复不求售，至宝政须能自珍。

一篙用着方知贵，只恐悠悠懒问津。

方回

方回　题吴山长文英野舟五首

世多汉水昭王事，谁辨乌江亭长心。

君知此处真堪托，天下无波可得深。

方回

方回　题吴仲远游淮送行诗卷

昔有大丈夫，万里事远游。

远游何所极，飘若孤云浮。

欧冶淬利剑，造父翼华辀。

东睇薄瀛岛，西顾羞昆丘。

长啸首阳巅，悲歌湘水流。

九疑叫虞帝，三川哀宗周。

世人不之识，问之将焉求。

曰有吊古意，聊以消幽忧。

之子方盛年，菽水亦易谋。

朼从浙河滨，言迈淮壖州。

儿女竞执掺，亲朋相谣讴。

鸿鹄眇四海，顾此焉足愁。

已矣勿复道，勗哉企前修。

方回

方回　题禊帖图

永和九年晋癸丑，禊帖至今家家有。

遗墨一纸出昭陵，摹本宇宙同不朽。

甲子循环十六周，甫近千岁未为久。

之字二十我谛观，谁绘此图夸妙手。

晋人之学吾能□，□以庄子为六经。

大同小异立议论，漆园遗意入兰亭。

七情静动应万事，一气聚散钟千形。

乐极必悲生必死，倏开忽阖风天萤。

岂不痛哉逸少语，畏怖生老病死苦。

掇拾释氏之绪余，惴惴其栗有如许。

颜瓢致乐悲安在，曾箦临死生焉□。

短中求长断斯文，翰墨高名万万古。

方回

方回　题孝猿图

攫果实饥嗛，三声泪沾裳。

尼居曾子侍，宁甘读此章。

不食痛所生，乃能善居丧。

林端有返哺，未敌乌衣郎。

面故可颜彪，臂岂徒李广。

泣血同高柴，托音异原壤。

谓当葬其母，山林纵之往。

勿复绊诸笼，充此儿女赏。

方回

方回　题徐赞府不负堂

哦松人与职俱清，时见春郊雨又晴。

所学政应如陆九，只消一语了平生。

方回

方回　题徐赞府不负堂

官无大小各分忧，可但专为七尺谋。

说着此身便非是，寄声多谢薛嘉州。

方回

方回　题徐仲彬达观亭

乾涵坤毓万汇夥，独得为人赖钧播。

八尺身为天地赘，一寸心将天地裹。

道眼自应非肉眼，以心观物无不可。

灵台光尘日月县，肯使一丝挂尘堁。

老寿龟鹤夭蠛蠓，博大鹏鲲小蜾嬴。

王侯云霄纵翱，奴隶泥涂淹坎轲。

雷霆起蛰春生儿，霜露敛华秋结果。

防风九亩霸十围，痿痹支离蹒跚跛。

二五之精形相禅，彼胡魁梧此么黱。

天所赋予各有命，女子岂羡弧矢左。

蝼蚁君臣雁弟兄，道理大处无细琐。

洪纖各遂逍遥游，续凫之颈尔其叵。

徐侯读书得玉匙，圣人门户启关锁。

用宾屡扬北上鞭，大隐荐鼓南游柁。

筑室金陵割钟山，临川僻学百义堕。

千古子在川上心，想见解衣盘礴舏。

梧桐杨柳竹阴间，菱荷叠重花婀娜。

弄丸一卷经世书，内篇外篇夜灯火。

静寂动感来无穷，昭布森列俱帖妥。

通达居然今贾傅，岂容栖迟老江沱。

乘流止坎大厥观，进退久速不预揣。

熏天富贵腊毒味，涎讵肯流颐敢朵。

窗前草青鹿共眠，槛外沙白鸥同坐。

忘机得意茅三间，焉用陶朱西施舸。

况又义方延硕师，乃父析薪子克荷。

此诗{括中加辶}抉宇宙秘，察君襟抱吾亦颇。

方回

方回　题徐子愚道悦堂二首

往年辞膝下，侯頶领儒冠。

远忆门闾望，揣归涧谷盘。

即今唯教子，比得肯求官。

何限公台贵，亲严未必欢。

方回

方回　题徐子愚道悦堂二首

高门可旌表，潇洒郡城西。

沼有王祥鲤，埘无郭泰难。

寒衣催妇织，奇字课儿题。

堂上慈颜近，家人语亦低。

方回

方回　题许宣平南山故居

一庵依旧翠微中，身在蓬莱第几宫。

羽卫夜归人不识，满山松桧响清风。

方回

方回　题宣和黄头画

石绿藤黄间麝煤，半枯瘦簊羽{毡卜换土}毸。

一时艮岳天颜笑，乞与宣和印押来。

方回

方回　题杨叔雅水墨百花图

梅梢前后两枝春，春世中间各写真。

忽见花王大如斗，始知天地有君臣。

方回

方回　题杨仲谦走马牵犬图郑某画

渥生汉马真龙种，旅献周獒敌虎威。

时节太平哄花柳，平川牵鞍走如飞。

方回

方回　题叶兰坡居士兰

一花一干秀春风，此论黄家太史公。

若问灵均旧纫佩，零陵香出古湘中。

方回

方回　题一家清雅集送植芸胡直内

累朝科第总名臣，四世能诗才二人。

参透雄深兼雅健，锻成俊逸更清新。

马班翁季羞前躅，王谢云仍踵后尘。

颇恨昔叨桐濑守，未能绣梓励儒绅。

方回

方回　题译学张提举乃尊开封府尹张彦亨所藏郭熙盘车图

车轣辘，牛觳觫。

积雪皑皑，飞雪蔌蔌。

前车上岭后车续，老牛服箱顾寒犊。

高雪弥山，低雪满谷。

戴笠执鞭，冻腰踨油。

画师画此何年事，关塞远征挽刍粟。

莫道牛疲项领秃，人疲于牛痛欲哭。

峻岭之下旧村落，萧酒人烟知几簇。

莫道饷车过门外，门内田家眠正熟。

百车千车过不已，敲门乞索何时足。

牛岂不需藁一束，人岂不取一匙粥。

鸡犬不可保，妻子或窜伏。

画中水阁尔整齐，焉知不是逃亡屋。

我闻造化心至公，人间乃有两般风。

庶民雌风扇臭秽，何独楚王之风雄。

天地山川同一雪，眼见雪同心各别。

梁园才子简欲授，栘监老臣毡自齧。

贫人闭户洛阳卧，壮士衔枚蔡州灭。

红炉锦帐羔酒斟，岂识盘车图中意愁绝。

春日陌上花，同遨掷果车，

不尔鳏翁嫠妇对花成咨嗟。秋夜楼上月，

同醉生尘袜，不尔羁臣逐客对月翻凄咽。

鸣呼身在雪岭盘车图，还知世有子猷访戴无。

方回

方回　题渊明采菊图

东篱东篱所至有，南山南山古至今。

东篱之西拄我杖，秋菊千丛开黄金。

南山之北送我目，鸿飞山阳我山阴。

今是昨非栗里宅，三径就荒犹可寻。

画工可写渊明面，政恐难写渊明心。

渊明面匪宣明面，谁欤障我西风扇。

翁醉欲眠遣客去，渊明此心我常见。

归去来兮归去来，渊明方寸焉在哉。

宁入东邻白莲社，不上徐州戏马台。

方回

方回　题渊明归来图

人以心役形，方寸有所主。

陋巷足箪瓢，外物肯妄取。

心或为形役，饥肠内煎煮。

未必得鼎食，汤镬已烹汝。

渊明归去来，妙甚第三语。

自形役自心，何乃浪自苦。

此理一以悟，公相亦粪土。

而况折我腰，不过米斗五。

昨非谢督邮，今是睇衡宇。

易有不远复，艮曰止其所。

圣之清若和，高风夷惠伍。

懦立薄夫敦，仰止迈终古。

方回

方回　题渊明像

慧远无此冠，修静无此巾。

此巾要亦有，无此洒酒人。

方回

方回　题云泉题咏

天一生水，坎卦象旃。

二阴一阳，坤之中渊。

天而非此，必为旱年。

泽自空降，其云油然。

地而非此，民何以田。

曰有畎浍，泉出于山。

六坎之卦，次坤次乾。

在屯为云，在蒙为泉。

至于需卦，复以云言。

既亨既养，需厥成焉。

万物始生，熟为之元。

水为物母，乳之而蕃。

云为水胎，泉为水源。

云初一缕，滂霈八埏。

泉初一滴，汹涌滔天。

君子心学，攸体攸研。

观象于坎，奚水之专。

中刚内实，处险常安。

于云于泉，复究厥观。

水之始初，未波未澜。

心之始初，万善俱完。

如云欲雨，如泉欲川。

发而中节，养蒙亨屯。

无为而成，地平天全。

心这动也，化育攸关。

我心未动，厥亦有传。

云之动天，不可复还。

盍亦求诸，未云之前。

泉之动矣，不可复返。

盍亦求诸，未泉之前。

心之既发，收之孔艰。

心之未发，泉本云根。

不睹不闻，无倪无端。

戒慎恐惧，以操以存。

洎及发也，电激河奔。

一言蔽之，敬为入门。

方回

方回　题张长卿竹梅用苏黄各二句

西湖处士骨应槁，不复龙蛇看挥扫。

是谁招此断肠魂，竹外一枝斜更好。

方回

方回　题张明府清风堂三首

麦陇初秋晓吹寒，新篁摇动碧琅玕。

涤烦解愠谁相似，父老人人说长官。

方回

方回　题张明府清风堂三首

素纨摇月坐高堂，病暍应无困道傍。

好倩丰隆吹火伞，人间各受一襟凉。

方回

方回　题张明府清风堂三首

万叠春山积雨晴，新茶处处煮车声。

不应独送月团片，偏与卢仝两腋生。

方回

方回　题赵继孙拙斋

曾颜得圣传，何谓鲁与愚。

外察若不足，内朗实有余。

择树鹊巢高，羒虫蛛网虚。

曲士挟小智，岂不雄里闾。

之子息机心，抱瓮灌园蔬。

晚食足当肉，贲趾宁舍车。

九卿彼四至，恶名垂简书。

天孙夜乞灵，悔不伾文疏。

众人笑我拙，囊萤披蠹鱼。

我亦笑尔巧，技止黔之驴。

方回

方回　题赵循老立斋

是身犹厦屋，下栋乃上宇。

一旦贺燕雀，千关庇风雨。

轮奂易耬飞，难致础上柱。

桓楹一以植，次第万厥户。

尼父早志学，更加岁十五。

生知幼至壮，始以此自许。

父师宿培壅，忍作籧簒俯。

贞固躯峙干，幸不夷左股。

立斯以行斯，万里在接武。

务本果焉赖，肠书饱撑拄。

方回

方回　题赵子昂摹唐人二戏马驹

我尝远过燕山北，树木已无草一色。

骐骥骅骝动万匹，互啮交蹄戏跳踯。

谁欤画此双名驹，似斗非斗相嬉娱。

唐人遗迹赵子摹，善书善画今代无。

善书突过元章米，善画追还伯时李。

先画后书此一纸，咫尺之闻兼二美。

无章伯时两人合一人，愧我一诗难写两人真。

方回

方回　题郑提学孔明敬斋

恭惟方寸心，表里无将凶。

妍丑物不逃，宇宙大明镜。

时开复时阖，静定动亦定。

孰为磨且奁，尘垢敢吾竞。

徐步冲牙和，俨立章甫正。

威严修德容，戒惧毓景行。

典谟冠百王，首言钦恭敬。

慎寅与只让，惴惴远机阱。

怠慢惟不敢，兹其所以圣。

三畏四勿传，孔颜曾思孟。

洛学至正叔，主一肃正命。

乾淳朱逮张，铭箴互规咏。

奥室鬼神临，寐枕雷霆迸。

凛若对庙祭，严于听军令。

古君子必尔，持身以莅政。

保家云仍长，理国强以靓。

繄予幼不学，乃有东家郑，

一谨御万邪，道涯自孤泳。

何当跻公堂，幽话听犀柄。

方回

方回　题朱仲华百牛图

以栋梁成厦屋，万牛不足。

以耒耜命巾车，一牛有余。

画师幻此沮洳泽，若牯{牯古换孛}犊辈且百。

太平村落丰年秋，只欠耳边闻晚笛。

老身元是牧牛儿，凭谁写作刘凝之。

方回

方回　题祝公辅静得斋

郑卫撼俗耳，姬姜接凡目。

醇酎诳渴吻，大房诱饥腹。

一阈内外间，鲜不妄举足。

堂堂七尺躯，顷刻万感触。

人生性本静，情动乃有欲。

静善动亦善，尧舜可同躅。

动恶丧厥静，为桀为禽犊。

恭惟方寸心，性情赖管束。

勿狎宁孔畏，匪狂尚箕肃。

思精造诣深，察久酬应熟。

北辰居其所，初九不远复。

可待豶豕牙，故已童牛牿。

性静人所同，心静我所独。

心静非不动，存性情乃伏。

天地与我者，所宝不盈掬。

完我所因有，得之异逐鹿。

苦辛子祝子，为亲营半菽。

颇欲谢湖海，归欤卧茅屋。

清夜一孤灯，不疚内自烛。

养气非养体，未藉台馈肉。

胸中线五色，笔底泉万斛。

谁其相料理，回首送鸿鹄。

离娄下十四，三自养何缛。

紫阳居资对，我亦当熟读。

方回

方回　题醉仙图

晋七贤欤，唐八仙欤。

胸吞万古，气高九天。

粪土轩冕，膏盲林泉。

造性命之阃奥，眇文章之蹄筌。

见李耳于树下，参伏羲于画前。

爰养素于黄庭，亦存神于丹田。

既万累之尽扫，惟一真之独全。

生涯无他，糟丘酒船。

画史游戏，醉态蹁跹。

或相舁扶，或相攀牵。

或袒而舞，或跣而眠。

堂堂八尺，如颓玉山。

炯炯一寸，如珠在渊。

老夫一笑知其然，非愚非痴非狂颠。

方回

方回　听航船歌十首

北来南去雁还飞，四十年间万事非。

惟有航船歌不改，夜深老泪欲沾衣。

方回

方回　听航船歌十首

莫笑船家生事微，新红米饭缘蓑衣。

一声歡和一声乃，谁识人间有是非。

方回

方回　听航船歌十首

家住斜塘大户边，时荒米贵欠他钱。

从此驾船归不得，无钱且驾小航船。

方回

方回　听航船歌十首

四千五百魏塘船，结拆船牙解半千。

一千修柁贯三米，三日盘缠无一钱。

方回

方回　听航船歌十首

十千债要廿千偿，债主仍须数倍强。

定是还家被官缚，且将贯百寄妻娘。

方回

方回　听航船歌十首

南到杭州北楚州，三江八堰水通流。

牵板船篙为饭碗，不能辛苦把锄头。

方回

方回　听航船歌十首

雇载钱轻载不轻，阿郎拽牵阿奴撑。

五千斤蜡三千漆，宁馨时年欲夜行。

方回

方回　听航船歌十首

南姚村打北姚村，鬼哭谁怜枉死魂。

争似梢工留口吃，秀州城外鸭馄饨。

方回

方回　听航船歌十首

赌钱输了阿侬哥，黄草单衫破孔多。

相趁缩砂红豆客，霜风九月上淮河。

方回

方回　听航船歌十首

船头船尾唱歌声，苏秀湖杭总弟兄。

喝拢喝开不相照，阿牛贼狗便无情。

方回

方回　听客话二首

一叟西郊至，农谈半日閒。

但容身少健，未觉世多艰。

役倚淘金免，逋期获麦还。

苦辛仍节俭，聊得老田閒。

方回

方回　听客话二首

客言乱时事，可骇不堪闻。

田主戕凶佃，民妻掠乱军。

草高城里屋，树赭垅头坟。

降盗多珍贿，人传大将分。

方回

方回　听孙链师琴

名画元不出画工，善书决不属书史。

子春伯牙非伶官，古能琴者必君子。

枕流漱石今孙郎，电眸冰齿霜髯张。

洒埽书室焚古香，信手为吾调宫商。

琮琮琤琤泉落涧，嗈嗈喈喈鸿度汉。

从容整暇未肯忙，小俟吟猱观抑按。

急如快剑斫蛇分两截，琉璃瓶碎玉簪折。

似有鸾胶再补完，细视冰弦元不绝。

又如电走雹飞驱霹雳，老树百丈龙爪入。

得非獭髓灭瘢痕，依旧乌桐净如拭。

睥眺黠鼠伏狸奴，杀机一动与之俱。

鹰扬颇类师尚父，牧野秉钺行天诛。

临河而闻杀鸣犊，曳轮不往反乎覆。

许由不受尧天下，一瓢虽无吾亦足。

圣门此意传不传，耿耿精灵月在天。

孙郎何处得授受，长江秋霁印婵娟。

五音本无根舌齿，六律发挥凭手指。

音律之外求七情，万变悉从心上起。

孙郎胸次夫何如，贮储古今万卷余。

孰谓七弦轸上之神圣，不本二尺檠边之功夫。

少年学琴欲学渠，勿但弹琴当读书。

方回

方回　同伯几过张子范子周兄弟园池

堂上琴书间鼎彝，檐前金鲫映冰池。

园林花木初容见，家世衣冠便可知。

熟识二难俱好事，偶来两客各能诗。

一时触目多佳思，烂醉如泥竟未奇。

何处消除半日閒，看朱成碧夜扶还。

定知此意风尘表，能致吾曹水竹间。

孝友门阑佳子弟，承平人物旧湖山。

饮多过量成诗缓，酒醒思之亦厚颜。

方回

方回　同曹清父西郊纪事五首

晴耕新种麦，破块满田间。

诘曲随牛路，周遭傍马山。

几人钟间气，往岁耸朝班。

黄卷今犹在，青云未易攀。

方回

方回　同曹清父西郊纪事五首

挂粟枯桑杪，篱门昼掩关。

晴霜开旷野，寒日晒荒山。

指点村烟外，经行冢树间。

群豪故贪愎，窃发亦愚奸。

方回

方回　同曹清父西郊纪事五首

木脱秋声尽，田宽野鸟饥。

时危群盗惨，身老故人稀。

所至犹堪醉，无求自合归。

寥寥天地内，古意一何微。

方回

方回　同曹清父西郊纪事五首

风俗嗟颓落，文章委下陈。

出郊聊快目，谋野岂关身。

本为搜诗去，徒成泥酒频。

胸中知此事，眼底似无人。

方回

方回　同曹清父西郊纪事五首

朴略童蒙学，堆貀句读师。

有能致卿相，或不赡妻儿。

士故无他业，人谁此味知。

公庭彼为吏，日日醉歌姬。

方回

方回　同川无竭观旃檀林东窗见婺州港定此为句

必欺劲竹傲长松，铁面霜严舌有锋。

遥指水光来婺□，□听乡语半吴侬。

贴诗满壁夸佳句，答话当机破□□。

□□归来大风雨，定知一钵已降龙。

方回

方回　同金汉臣徐蜚英小饮傍溪寺二首

万峰奇峭一川平，四月清和十日晴。

蚕麦丰登宜把酒，山城只欠艳歌声。

方回

方回　同金汉臣徐蜚英小饮傍溪寺二首

高凭无眺酒频斟，谁识风前快饮心。

州县长官胜邻境，秧畴水满树林阴。

方回

方回　同刘仲鼎全君玉饮徐子英家分韵得鸡字

诘曲盘醒手共携，暮归了不记东西。

初筵秩秩谈无底，厦屋渠渠醉似泥。

老貌白头愧青鬓，豪吟野鹜杂家鸡。

相看一笑消长日，未信人间物易齐。

方回

方回　同年常簿吴次翁子万之万子子直卿将为分水学官喜而赋之

一点书灯传不绝，王侯卿相复何加。

追惟大父同科第，喜见闻孙绍世家。

奥颐蚤能探理窟，芳妍孰敢竞词华。

勿方小邑青衿少，要使人人读五车。

【卷21】

方回

方回　同张文焕过吴式贤二十六韵

退居乏晤语，蒿莱医荆扉。

闉阛一以出，秋色饶清辉。

东鲁有名士，勋厌常旂。

欢言拨簿领，宿约寻郊圻。

小舆信自逸，宁知劳者唏。

遐眺豁蒙蔽，未若联鞍韟。

沦漪涉浅濑，杳窕穿晴霏。

西成禾稼熟，南宾鸿雁飞。

岁晏苦不乐，来日□已希。

怀人况有愿，渴心奉容徽。

丘园隐君子，结佩纫芳菲。

恬养足道气，悟悦通禅机。

渠石转流水，筑埭临弯崎。

树榉荫书艇，芰荷环钓矶。

复有芦苇丛，江湖思依依。

起予一襟风，万有浮埃微。

设礼古俎豆，执事儒冠衣。

儿侄亦敬客，走趋色无违。

缅怀十年前，杰阁何巍巍。

幻境值革故，高踪甘遁肥。

利达被鼎贵，朝露终易晞。

孰能保令名，百世无评讥。

庄叟适游濠，曾生傲浴沂。

俯仰宇宙间，此会应复稀。

邃刹玩奇刻，乔林媚余晖。

冥冥尘外心，澹然暮忘归。

方回

方回　桐花

怅惜年光怨子规，王孙见事一何迟。

等閒春过三分二，凭伏桐花报与知。

方回

方回　酴醾花

未用炉薰燃笃耨，何须粉面佐娉婷。

通宵痛饮此花下，露滴杯中酒更醒。

方回

方回　酴醾盛开二绝

罗雀閒门未寂寥，小园花事自春饶。

日葵霜菊逾千本，更有酴醾十万条。

方回

方回　酴醾盛开二绝

雪色联飞蝶过廊，乌衣交语燕归梁。

酴醾花下午酲解，春静人閒白日长。

方回

方回　挽分水柳溪何处士二首

太学师名士，初逾志学年。

树蘴竭甘旨，肯室擅林泉。

盗踵兵戈起，家并里社全。

陈蕃旧悬榻，惜未致斯贤。

方回

方回　挽分水柳溪何处士二首

历数更端后，英雄崛起间。

子真逃谷口，甪里老商颜。

德共三槐远，名堪五柳攀。

知贤惭拙守，论譶幸藏山。

方回

方回　挽艮岩梅府卿

庚午昔同朝，权臣狠且骄。

至尊俱芥视，大物遽冰消。

密勿毗廊肆，艰难驾使轺。

丝毫心有愧，寿肯到今朝。

方回

方回　挽艮岩梅府卿

往事括囊坤，元魁罪忍论。

咸淳君蔑有，德佑国能存。

委曲都司笔，侵寻亚从门。

惟公独不肯，用板倒桓温。

方回

方回　挽艮岩梅府卿

改卜龟图后，閒居二十年。

商须才聘币，剡曲竟回船。

□□无虚日，粢盛有薄田。

何须似裴李，绿野及平泉。

方回

方回　挽吕襄阳

将宫报国寸心丹，满眼儿孙尽好官。

一品已颁新印绶，九重犹许旧衣冠。

碑存岘首怀羊祜，箭着浮图恨贺兰。

公论百年应自定，且留忠节后人看。

方回

方回　晚春

典尽寒衣未觉贫，独留破砚伴顽身。

不堪苦雨思晴日，肯为残花怨晚春。

驱逐忧愁如有道，脱逃老死可无人。

悬知兴坏皆常理，且喜朱樱又食新。

方回

方回　晚春客愁五绝

江外芦芽老，城中柳絮飞。

春风犹几日，谁与濯征衣。

方回

方回　晚春客愁五绝

春老鱼苗动，江肥雪水来。

大孤山下路，何日泛舟回。

方回

方回　晚春客愁五绝

想归归未得，悔醉醉还频。

不料湓江上，题诗送晚春。

方回

方回　晚春客愁五绝

十载干戈后，辛勤莳牡丹。

岂知身是客，借与别人看。

方回

方回　晚春客愁五绝

老身何可病，客舍只宜晴。

晓鼎催煎药，窗间又雨声。

方回

方回　晚登会真道堂望庐山大江作

春风燠江城，楼台眩桃李。

高堂一临眺，傍观谓予喜。

予心实不然，俯视悯群蚁。

通衢共尘埃，委巷困泥滓。

膏火煎熬间，樊墙限茅苇。

溷处杂酸呻，清思何由起。

别有天地宝，注此两眸子。

北拱五老峰，西倾九派水。

冥冥淡烟外，炯炯残雪里。

元气所融结，万古奠南纪。

中有不死人，神游常在此。

安得月明夜，啸风控赤鲤。

导迎呵江神，殿护叱山鬼。

修静无谈玄，慧远勿析理。

亦不用湘灵，瑶瑟鼓葱指。

稽首青莲仙，大雅叩吟髓。

前陶后苏黄，相与奏宫徵。

灵文九霄秘，玄关一时启。

恍兮发浩歌，洞见开辟始。

回谢人间世，日夜虱生虮。

腥腻缠臭帤，闻此秽或洗。

黄冠似予知，具茗亦粲尔。

归卧不成眠，汲井漱寒齿。

方回

方回　晚登涌金门城望湖

烟昏日落更谁知，四十流年一饷时。

水次梅花应独笑，城头老子尚能诗。

画船绿幕今如梦，雪鬓苍颜只自悲。

淡抹浓妆有余态，西施终是老西施。

方回

方回　晚晴

油泥方滑道，返照隔楼明。

年已如秋老，心犹爱晚晴。

鼓刀宁异遇，带索定徒行。

倚遍阑干夜，寒砧处处声。

方回

方回　晚晴又赋

疾风吹怒雨，天地闭青春。

眼忽惊晴色，心如见故人。

迁莺元未老，战马渐无尘。

黄鹤楼前路，轻帆好问津。

方回

方回　晚望

万事何堪挽，江流日夜东。

年华三戒后，心绪四愁中。

待雪登危阜，观星仰暗空。

夜寒天地黑，几室有炉红。

方回

方回　晚望浒墅

太湖晚山雨，白鸟去冥冥。

古冢多无后，荒祠或有灵。

异峰搀石骨，远树耸人形。

兵革已苏息，废田蒲稗青。

方回

方回　万山堂呈史察使

□□□□□□□，□□□□□□□。

□□□□□□□，□予年事雪盈头。

药岩夏冷水泉润，茗屋午香窗户幽。

相过端能坐终日，微吟清啸两无求。

方回

方回　万山堂呈史察使

质肃英声盖九州，名孙吾获与之游。

胸中所学万青简，堂上有亲双黑头。

买砚新添行橐重，抄书勤过野庐幽。

雕鞍长剑纷纷是，人物如斯岂易求。

方回

方回　万山堂饮归

追怀往者数贤侯，得得经营续续修。

依旧夜栏低北斗，几番春絮委东流。

同游尽道山能好，半醉谁知我独愁。

乃后吾徒身亦死，题诗更有昔人不。

方回

方回　王干三岭

澄练平皋水屈盘，青苍松栎拥峰峦。

霜晴村落全如画，一见都忘上岭难。

方回

方回　王御史野塘图歌

野塘之水兮其色油油，以畜以泄兮灌我良畴。

弋有凫雁兮盟有鸥，我出而仕兮可则进，

脱如不可兮还我锄耰。水之上兮山之下，

稷黍枣栗兮野塘之坞。秋收其实兮于粲满筥，

车既膏兮马不前，退而家食兮孰予敢侮。

我思野塘兮繄古之沂，有怀其人兮瑟声希。

可由求赤兮贤宁不希，登之廊肆兮佩玉黼黻，

否则岂无春服兮咏雩风而与归。

方回

方回　望大江

春草茫茫阔，春江渺渺流。

断魂欲谁诉，极目使人愁。

更过天垂处，应无地尽头。

豪商似差乐，槌鼓发盐舟。

方回

方回　望湖

涌金楼下路，小艇尚堪呼。

衰疾吾如此，湖山了不殊。

兴亡忽今昔，红绿自莲蒲。

近说迁渔户，穷鳞气稍苏。

方回

方回　望庐山怀旧

夜入庐山路，开元万柱宫。

穿廊石渠水，凉座竹林风。

羽客谈霏雪，星郎气吐虹。

劫灰如可问，无复昔人同。

方回

方回　望南山别峰见树间烟出知有隐者

南山有别峰，石树相因依。

兹晨偶流目，遥见青烟微。

未知此林下，谁家掩荆扉。

我亦欲一往，结茅纫槲衣。

秋饭所种粟，春羹自生薇。

今年四阅月，孤城闭贼围。

当其薪粲绝，无翅何由飞。

客谓郊关外，似觉事转非。

岁俭剽夺急，村荒游徼稀。

豺狼方磨牙，择人以自肥。

市隐世态恶，岩栖心事违。

四海岂不广，惆怅将焉归。

方回

方回　望西太乙宫四圣观半为僧寺

红墙半旧粉墙新，泥塑金涂各有神。

僧道不须閒计较，等为和靖守坟人。

方回

方回　为合密府判题赵子昂大字兰亭

神奇变化莫若龙，屈蟠可藏螺谷中。

一声霹雳起头角，金鳞万丈横苍空。

右军禊帖不盈咫，善临摹者子赵子。

一觞一咏十九之，方如带玉满疋纸。

小字古称黄庭经，大字焦山瘗鹤铭。

小敛大纵出一手，譬如写真妙丹青。

写真但要写得似，小纖大浓皆可喜。

小如眼中见瞳人，大如镜中见全身。

方回

方回　为黄仲宣赋山中四章章四句

山中之朝，有溪可瓢。

饮我之水，亦逍以遥。

方回

方回　为黄仲宣赋山中四章章四句

山中之暮，岂不风雨。

心与一灯，耿耿千古。

方回

方回　为黄仲宣赋山中四章章四句

山中之人，耘夫耕民。

鲭厥五侯，其如子真。

方回

方回　为黄仲宣赋山中四章章四句

子疏于躥，朋来其学。

彼恶知兹，山中之乐。

方回

方回　为陆元德题擅谦斋

四体非槁木，焉得常无为。

下士蔑轨则，德人慎容仪。

屈伸一时间，良复关安危。

举手一不当，尚难令童儿。

横目愚而神，岂可易指撝。

造次肆亵慢，合沓来轻欺。

臂且有所使，衔袖未出时。

恂恂君子心，于此先有思。

脱若役吾仆，未容盛气施。

刚桀世讵乏，受侮宁无辞。

画一发狗纵，厥规曹也随。

年老益畏谨，请苑犹召疑。

捉麈授生徒，秉钺行军师。

一如执玉恭，庶几无悔追。

方回

方回　为牟德范题石湖遗墨意有未尽复赋五首

青春日月羁尘鞅，朱夏乾坤炽暑炉。

略对风檐紬古卷，閒愁吹得一星无。

方回

方回　为牟德范题石湖遗墨意有未尽复赋五首

汉陵往事余金碗，湘步空名尚铁炉。

地下中郎今不作，典刑真属虎贲无。

方回

方回　为牟德范题石湖遗墨意有未尽复赋五首

不寻蓬岛求仙药，肯羡铜山侈赐炉。

独有平生嗜古癖，谁知东郭履全无。

方回

方回　为牟德范题石湖遗墨意有未尽复赋五首

传道府中浇茗碗，灵坚陇畔炷薰炉。

银钩茧纸闲舒卷，锥也无时未是无。

方回

方回　为牟德范题石湖遗墨意有未尽复赋五首

日长饥雀窥铛釜，雨过跳蛙上灶炉。

莫笑晒书亡玉轴，荆州还识半人无。

方回

方回　为孙同签瓒题赵子昂马

画马当年李伯时，长怀鲁直子瞻诗。

朝廷□道人才盛，元佑风流再见之。

方回

方回　为魏塘王居士留三日二首

水乡熟处未全饥，舟楫安行盗亦稀。

乘兴聊为三日客，魏塘酒贱蟹螯肥。

方回

方回　为魏塘王居士留三日二首

魏塘酒贱蟹鳌肥，久要人情忍重违。

呼妓访僧俱不必，醉三昼夜可言归。

方回

方回　为吴太初题初邻斋二首

此宅元无一物遮，问君隔壁是谁家。

伏羲未画前头事，篱落傍边靠得些。

方回

方回　为吴太初题初邻斋二首

三两茅庐一径深，略知住处未知心。

元来有物先天地，难向君家屋畔寻。

方回

方回　为徐企题李伯时马

此画良真李伯时，形容飞动卒难诗。

但将元佑苏黄作，开卷焚香朗诵之。

方回

方回　为徐企题赵子昂所画二马

相马有伯乐，画马有伯时。

伯乐永已矣，伯时犹见之。

长林之下无茂草，此马得无半饱饥。

一疋背树似揩痒，一疋齕枯首羸垂。

赵子作此必有意，志士失职心伤悲。

我思肥马不可羁，不如叟马劣易骑。

焉得生致此二疋，马亦如我老且衰。

破鞍弊鞯骨硉砵，狂豪敢学幽并儿。

无世尘处天地阔，我后子先缓辔看山时赋诗。

方回

方回　为张都目益题爪哇王后将相图

阛婆之国古来有，其人裸体蓬厥首。

后来改号作爪哇，君僭称王妻僭后。

跣足露乳布缠腰，往往自妍不知丑。

千岛万岛南海南，谓远无虞险可守。

成周通道八蛮朝，旅獒越裳孰敢后。

真腊彭彭亨皆人贡，巴尚答洽尔独否。

壬辰腊月明日望，三平章往命招诱。

泉州出门七州洋，飞樯舞帆朔风吼。

五旬有余至其境，惊禽骇兽破胆走。

前主初丧后主立，国乱未定内掣肘。

生擒瞎直吃当王，癸巳三月之十九。

先降土汉必者牙，水陆引道分左右。

继获昔剌小大子，□□留屯岂容久。

所俘病亡或逋逃，穷则反噬如野□。

□秋班师会占城，诸国降表肯相受。

梢工满载槟榔果，征夫烂醉椰子酒。

生金铜钱暨百宝，搜山讨掳恣意取。

蝤蛑虾蟹玳瑁螺，芭蕉豆蔻皆可口。

风俗可怪亦可怜，食无匕箸但用手。

生年月日都不记，淫乱混杂忘牝牡。

得此诗料告者谁，滕良伯父乃吾友。

我赋长篇当凯歌，甘誓胤征同不朽。

方回

方回　文公故居有怀

慷慨怀人独倚楼，定应故国此神游。

共知道派传洙洒，犹觉文星贯斗牛。

八佾舞移谁有鲁，两楹梦断已无周。

先生不遇关何事，更作离骚一段愁。

方回

方回　文公书院新创

新堂育士焕榱椽，突起文公故宅边。

孟子向来推亚圣，邹人谁不企先贤。

遗书会萃垂千古，缺典因循近百年。

为问杏坛旧邻里，颜曾以后岂无传。

方回

方回　闻谤

修身可用要人知，暗室孤灯敢自欺。

赤口烧城市有虎，熨平寸地听群儿。

方回

方回　闻盗

全吴称富庶，一水忽萧条。

稍辱君公察，焉容盗贼骄。

浦荒橐物谢，田落介虫饶。

见说塘西路，人家总被烧。

方回

方回　闻盗发亡男雷孙墓

得非阿瞒党，忍作发丘郎。

谁实驱为贼，官今视若常。

故无金碗出，岂有竹书藏。

风俗衰如此，非徒痛此殇。

方回

方回　闻笛叹

读书夜倦灯影暗，屋外笛声何处来。

邻翁吹笛意本乐，闻笛如我心何哀。

如说生离苦，天涯海角无由回。

又如诉死别，委骨黄壤埋蒿莱。

失身羁妇过昭君冢，偾军老将上李陵台，

东坡澹庵惠州新州更海外。经义字说蛊场屋，

格天之阁高崔嵬。元佑太母地下负废立之谤，

昭慈再废入道冷屋扃荒苔。济阳一去饮霅水，

不得其死二十七年，老奸擅位污公台。

分明历历道此事，使我颜色黯然如死灰。

岂止山阳向秀感，徒为嵇吕二子空徘徊。

平生不识音与律，但喜乐工奏曲作技倾金罍。

不谓今夕此何夕，江淹别恨二赋尽到眼，

玉川子涕泗虾蟆食月万古不可开。铁肠石肺百杂碎，

惊魇不顾闺中孩。壁下偶有酒，

顾谓斟一杯。一杯薄酒何足御此大愤怨，

不如愚无知者酣卧鼻息长如雷。须臾笛声寂无有，

出视空庭但星斗。

方回

方回　闻过

秋来火伞尚高张，心定还能热处凉。

自古及今谁不死，宁人负我亦何伤。

缗钱琐碎争多少，杯酒纷纭说短长。

旧管钓台时入梦，人间未有两严光。

方回

方回　闻军过

老胆堪多恐，焦脾更积忧。

军声时汹汹，债事日悠悠。

西路危单骑，东滩乏便舟。

情怀无一可，风雨五更头。

方回

方回　闻南盗

试与呼苍昊，云何共绿林。

谁欤能受谏，吾欲告司箴。

稍有偷生路，应无守死心。

古书今不信，衰腐独沈吟。

方回

方回　闻汪昌宗讣

四海旧知识，乱来俱白头。

时闻一人死，身复几年留。

相遇长安市，频惊□尉侯。

胸中皂白事，梦逐杞天休。

方回

方回　闻汪翔甫八月十日卒去曹元会五月三日之报仅三月余两翁皆年八十四

甫作诗为两翁寿，岂虞相继骇予闻。

八旬已过太公望，一旦俱为冥漠君。

场屋少时尝张王，兵戈晚岁忽纷纭。

全天所赋无遗憾，端复真修地下文。

方回

方回　闻移东兵勦南贼

破贼须先易，行军要出奇。

霆轰当不测，乌合本无知。

夏税催科日，秧田插莳时。

扫除如少缓，两不便公私。

方回

方回　闻舟人既畏寒复畏盗

缥缈凌空一叶船，闭篷端类管窥天。

千林尽赭当寒月，万室俱枵更俭年。

未必风饕真堕指，其如草窃正垂涎。

瓶梅斗汲山斋夜，曷不归欤枕石眠。

方回

方回　问西湖

谁将西子比西湖，旧日繁华渐欲无。

始信坡仙诗是谶，捧心国色解亡吴。

方回

方回　问雨

烟为火之气，欲雨烟不散。

阳为阴所遏，炎焰变舒缓。

云乃水之气，欲雨云乃浮。

阴为阳所爨，饙馏成波流。

残秋穷腊百余日，小园不曾鞋底湿。

东风欲动问行程，山中比夜雨连明。

吾闻阴阳前媾，始生万物。

不蒸不发，不渍不茁。

往者久晴，欲驾遄辍。

今行而雨，咎天何说。

然则紫阳山人老如此，夫岂得已有行役。

皇天肯念行路难，岂不能顷刻之间一扫云烟红日出。

方回

方回　问政山拜墓

五十年前幼学时，登山诸父许追随。

两人兄弟身俱老，万古乾坤事可知。

守墓邻翁姑与酒，传家后嗣孰能诗。

献花馈笋争欢醉，风树茫茫意自悲。

方回

方回　瓮圃新霁

小园秋霁胜春晖，雨过林端叶未稀。

红锦芙蓉应万萼，雪衣蝴蝶忽双飞。

刀耕旧业聊从俗，瓮汲余生永息机。

天与华腴慰萧寂，可无佳句答烟霏。

方回

方回　乌聊山庙登览

寒斋兀兀味残书，一上崔嵬计未疏。

下界喧卑离市井，平皋洒落见樵渔。

断鸿淮汉三江外，古树隋唐五代余。

忽忆浮溪偃王句，顾瞻遗庙意踌躇。

方回

方回　无物

一屋无他物，荒山此僻居。

小儿差类我，老马最怜渠。

久绝樽中酒，空堆架上书。

顽躯犹不死，晚节竟何如。

方回

方回　吾乡朋友比多诗人宜进一步大则文公小亦龙溪可也于汪德载杨复之归

吾乡南渡有儒真，二百年来两绝伦。

继圣乾淳绵道统，代言炎绍冠词臣。

紫阳山可搜遗老，白玉堂堪踵后尘。

□□苕溪渔隐学，单传诗话作诗人。

方回

方回　梧桐岭

飞石危如坠，枯桐死不春。

雾深云有虎，茅动故愁人。

破屋潜饥妪，荒祠画怪神。

步行牵瘦马，背汗浃寒身。

方回

方回　梧桐岭感旧

忆上梧桐岭，江淮万里开。

匡庐天外画，彭蠡地中杯。

暖欲还燕雁，香应落庾梅。

重来感时序，更觉子山哀。

方回

方回　五湖空蒙图

五湖之水何冥冥，五湖之山何青青。

烟雨空蒙寄绢素，吾闻善画不画形。

画山画水画烟雨，界画点缀分秤星。

寓意托兴有所生，人品高绝名芳馨。

斗牛分野古彭蠡，橘柚包贡今洞庭。

史传同异不可考，青草丹阳兼宫亭。

诸老英魂可招否，亡吴霸越携娉婷。

三致千金变名姓，橐装恐带战血腥。

陆龟蒙，张季鹰，

无功可上彝鼎铭。江湖粗有莼可羹，

何必石崇虀韭萍。满身花影醉归夜，

何必涯训居朝廷。三高之中去一高，

似于人物太渭泾。鸱夷子者非我侣，

焉得张陆二高复起与我共扬舲。

方回

方回　五月初三日雨寒痰嗽

门外葵花一丈高，讵期端午更绵袍。

佩符岂有玉刚卯，挑药久无金错刀。

人老形骸宜瘦劣，时危心肺倍焦劳。

柴门尽掩身多病，听雨寒窗首屡搔。

方回

方回　五月初十日病体少甦

仙棋一局烂樵柯，尘世纷纷梦幻多。

病起镜中非复我，愁来酒外更无它。

逍遥悟解参庄叟，矍铄形容谢伏波。

忽省明朝又生日，暮年归计欲如何。

方回

方回　五月二十八日塘头小集呈同游刘元煇杨复之

山中五日寒，霖雨久不止。

稍稍云意开，髒髒日色美。

驾言出东城，道傍玩流水。

胸次积滞闷，一见似可洗。

问讯元方兄，太息雍端子。

养性在知命，制事当达理。

病乃老人常，贫非志士耻。

时运纵衰谢，见趣肯卑鄙。

荒野叩槿榗，幽轩俯莲沚。

吾友跫然来，君子有酒旨。

青甘剖嘉瓜，碧脆摘新李。

加笾何必多，真率故佳尔。

学道气臭合，成文笑谈绮。

鸣禽窥林间，跳鱼出波底。

惊见我辈人，未有客如此。

良晤匪易得，浅醉弥可喜。

会当时盍簪，斯乐未云已。

方回

方回　五月二十三日怀归二首

拔茅犹在盍归休，何事清河日倚楼。

百岁四分三已过，十朝九醉一无愁。

独遗蕙帐容逋客，谁向瓜田识故侯。

定是紫阳山下路，西风仙袂揖浮丘。

方回

方回　五月二十三日怀归二首

生红一簇海榴枝，惭愧虚翁两鬓丝。

久客湖山何足恋，□□父子自相知。

江南江北千钟酒，身后身前万首诗。

连□□霖忽开朗，人生亦有晚晴时。

方回

方回　五月二十三日甲子交六月节稍晴三四五复大雨贼寨未下

每日看天色，今年厌雨声。

重新六甲换，喜得一朝晴。

疲卒淹穷谷，饥民守坏城。

竹深荷净处，犹忆旧承平。

方回

方回　五月二十一夜雨未止六昼夜水涨寇阻无人入城

昼夜雨滂沱，平畴变海河。

地如随水去，天岂厌人多。

讨叛犹输粟，攻坚未掩戈。

积阴凝杀气，玄造意如何。

方回

方回　五月二夜闻雨大□□日至杭

□凉唤起酒醒人，听雨更阑得句新。

儿子远来作生□，□□□十六年身。

方回

方回　五月九日甲子至月望庚午大雨水不已十首

夜半观天象，无星定肯晴。

河流兼市没，船势与楼平。

未杀漂摇意，仍添飒洒声。

人膏饫鱼鳖，真宰忍忘情。

方回

方回　五月九日甲子至月望庚午大雨水不已十首

波浪冒原田，群鱼不自全。

返常真足怪，行险绝堪怜。

骤作乘时快，遄成失势颠。

儿童揄鳗鲜，争着柳枝穿。

方回

方回　五月九日甲子至月望庚午大雨水不已十首

陆走无非水，楼居并是泥。

褰裳难跋涉，执盖困扶携。

国虑白圭壑，城危智伯堤。

昫乌果安在，转觉漏天低。

方回

方回　五月九日甲子至月望庚午大雨水不已十首

江南梅子雨，骚客古今愁。

岂意连年夏，频妨庶事秋。

为鱼民自痛，食肉尔何忧。

衰老那禁得，看天独倚楼。

方回

方回　五月九日甲子至月望庚午大雨水不已十首

能免尧捐瘠，端由稷播艰。

民生频不竞，世故政相关。

穴蚁移楼杪，田畦产灶间。

丰凶卜檐溜，半月响潺湲。

方回

方回　五月九日甲子至月望庚午大雨水不已十首

眼待稻花看，青苗浸急湍。

万家应恸哭，五月更恒寒。

政尔千仓足，犹云一饭难。

凶灾忽如此，容易便平安。

方回

方回　五月九日甲子至月望庚午大雨水不已十首

蒸渍衣巾醭，拘挛臂膝顽。

老身何足恤，时事自多艰。

井满瓢堪汲，船高树可攀。

苍生百万亿，性命雨昫间。

方回

方回　五月九日甲子至月望庚午大雨水不已十首

平地惊胥怒，滔天类鲧湮。

稍低三板水，不活百城人。

已拼过从绝，徒工徒倚频。

鹄形无白粲，蜂起有黄巾。

方回

方回　五月九日甲子至月望庚午大雨水不已十首

今日云霄管客，何人禹稷思。

树高堪避溺，稻尽底充饥。

苦口非吾事，衰躯异昔时。

东溟容有限，细读后山诗。

方回

方回　五月九日甲子至月望庚午大雨水不已十首

西湖湖外水，汹涌入城流。

比户升高阁，通衢塞大舟。

学泅儿辈喜，绝爨老夫忧。

会见蹄涔涸，鱼虾悔浪游。

方回

方回　五月理抵旧隐

柳萌整征鞍，杏熟卸归驮。

风帆辍湘游，云屋返黟卧。

天暮室人瘦，地荒园叟惰。

长男近弄瓦，累重讵足贺。

次男久投笔，学废不堪课。

阿高兄子之，性刚未少剉。

阿明垂四龄，语迟无可奈。

一事独慰意，添竹逾百个。

碧玉韵凉颸，我倡此君和。

邻友各有携，野僧亦见过。

陶门故常关，孔客复满座。

微言订近役，何苦触尘堁。

筋骸已衰老，踪迹尚奔播。

八字马交驰，一生蚁旋磨。

晚节休官心，悼猛就新愞。

岂其尚有求，未苦忍寒饿。

神魂倘可收，焉俟赋招些。

方回

方回　五月六月雨寒二十余日

五月今年更索裘，穷山积雨冷于秋。

斯须变化真难料，宿昔沉绵幸少瘳。

老强读书犹有益，贫因知道故无忧。

葵花零落浑閒事，且望田家早稻收。

方回

方回　五月十四日梅雨始通走笔二十韵

迩日岂无雨，东有西或无。

有亦仅鸣瓦，不肯鸣庭除。

檐声尚难滴，况望浮沟渠。

滂沱靡后继，霹雳空先驱。

山田半未莳，莳早青苗枯。

切虑旱势迫，莫办暑气甦。

去风当此际，浙乡渺为湖。

穷冬六十日，所至雪塞途。

无乃天力韵，有如酒家垆。

瓮盎夙倾倒，遂绝来者沽。

或谓帝有赫，岂忍氓毕屠。

久蓄必大泄，勿遽宜少须。

邻寺钟鼓晦，顿与常时殊。

果即骤倾注，屋漏衣巾濡。

平明视荒园，破鞋涉泥途。

讵惜葵卉仆，但喜豆叶腴。

西溪报桥断，渡舫若纡。

遥想农出野，蓑笠争奔趋。

吾虽乏良畴，窘饥意已纾。

天下免沟瘠，敢叹瓶无储。

方回

方回　五月十一日生朝三首

浊醪儿辈尚能谋，本勿惊忧且勿愁。

不肯前朝峨豸角，可于当世较蝇头。

永无紫绶金章梦，甘与青鞋布袜休。

旦夕贼平岁中熟，茅柴杯外更何求。

方回

方回　五月十一日生朝三首

本非高蹈挂朝冠，自是危途举足难。

世上十年人不识，山中五月夜犹寒。

感风垂死骨骸痛，止酒近旬杯杓乾。

牵率亲朋致嘉惠，时危敢作等閒看。

方回

方回　五月十一日生朝三首

强展愁眉进一杯，年年红熟见杨梅。

至亲阻寇全无信，时贵嫌贫近不来。

京兆旧游张敞马，督亢遥望剧辛台。

华荣寂寞手翻覆，好在徉狂老万回。

方回

方回　五月十一日早问政山房三首

道士携壶酒，相迎劝瓦卮。

野葩芳杖屦，林霭润须眉。

自说夜频醉，不知朝有饥。

问曾辟谷否，擘树嚼松芝。

【卷22】

方回

方回　五月十一日早问政山房三首

四十里苍翠，中环万屈盘。

望城藏谷底，觅路上云端。

笋出一春醉，樵深三伏寒。

山翁无将相，只是敬苋冠。

方回

方回　五月十一日早问政山房三首

纵不烧丹汞，村人总是仙。

今朝才酒债，明日有柴钱。

指草能医病，争棋每让先。

活龙肯相赠，竹杖掘深鞭。

方回

方回　午节

年年节与物相符，笋已成竿燕欲雏。

客里不知端午近，卖花担上见菖蒲。

方回

方回　午困

老人无所嗜，惟书尚喜读。

矧又昼正长，聊此展卷轴。

阅久困已极，端坐闭我目。

稍稍收神明，内观默往复。

谓可略欹枕，童子致委曲。

心惧圣师责，美材化朽木。

倦惫不可奈，一偃寐辄熟。

何事忽惊觉，客至义当速。

与语了无味，退就一影独。

□□□□□，尚赖有脱粟。

朱墨工未竟，点勘继以烛。

还将夜有余，用补日不足。

行年过七十，焉用强自勖。

起倒不由人，曷不返空谷。

方回

方回　武林感旧又二首

钱塘多少少年人，孰识回头迹已陈。

绿草地元无绿草，红尘天更不红尘。

三茅观顶灯犹在，六部桥南塔顿新。

试问众生诗得意，袈裟底下自由身。

方回

方回　武林感旧又二首

吴侬青盖已云何，郎罢犹能歡乃歌。

湖上船稀西子老，城中马响北人多。

珍烹富户金千埒，负贩贫民雨一蓑。

倏忽虚盈三十载，世间春夏几南柯。

方回

方回　武林书事九首

明年老子六十一，最忆只身三十时。

岂料衰迟脱离乱，三孙三女四男儿。

方回

方回　武林书事九首

竹林七贤六有子，何独无闻刘伯伦。

梦想先师授书处，城东风雨卧荒坟。

方回

方回　武林书事九首

金石典古吕伯可，风霜清耸方巨山。

尚见八音合韶乐，早能九鼎象神奸。

方回

方回　武林书事九首

公田坐谪魏京兆，一往不招江上魂。

天道无知善人哑，全家死盗五孙存。

方回

方回　武林书事九首

狐狸夜号歌舞地，荆棘非复向朱门。

有人政自不可测，一斛槟榔五百裻。

方回

方回　武林书事九首

岁在戊午正月五，代宰臣供万寿诗。

凤凰山下芙蓉阁，龙础无踪世不知。

方回

方回　武林书事九首

论斤买虀遗俗在，街头商贾问童儿。

不知此菜从何采，指似深宫帮殿基。

方回

方回　武林书事九首

兰阛兰阛一弹指，高鼻人人俱喜欢。

北客近知郎罢语，南人许拜乞银官。

方回

方回　武林书事九首

我有敝庐在何许，南紫阳山北黄山。

烟耕雨钓付儿辈，一榻高枕松声间。

方回

方回　武宁茶提举相台郑君思恭之萱堂太夫人冯氏大德乙巳年八十六紫阳山

孝子不愿为高官，履危未必亲心安。

孝之不愿食厚禄，移此禄为亲之福。

亲家堂上太夫人，九九之算饶五春。

令郎江西三十载，董提茗事职不改。

他人公台天上飞，我不袞衣但莱衣。

谁其总戎动百万，我宁不作麒麟楦。

夫人愈老愈优游，发白返黑此之由。

夫人内丹保坚固，齿落更生此之故。

君不见庄椿一岁秋八千，彭祖十分之一焉。

夫人寿骨比彭祖，尚余七百一十有四年。

方回

方回　戊戌端午

退休敢望赐宫衣，破箧重寻旧暑絺。

梅子黄时端午又，葵花红处故园非。

画符焉用元无病，标锦休争但合归。

赖有故人饷新煮，一杯草草勒鱼肥。

方回

方回　戊戌生日二首

贪得真迷境，持平实悟门。

未妨人负我，各要子生孙。

动辄闻谁死，猗嗟幸独存。

荣华何足记，衰翠不须论。

方回

方回　戊戌生日二首

客舍逢生日，邻家送寿星。

循彝须答礼，恃熟莫忘形。

把笔迟赓和，开樽共醉醒。

五儿一随侍，心窃愧椿庭。

方回

方回　戊戌元日三首

班春逾半月，献岁换新正。

马动人声喜，星明晓意晴。

寒袪和气胜，病愈老身轻。

七十二年事，沉吟暗自惊。

方回

方回　戊戌元日三首

炉香礼天地，再过古来稀。

此日仍逢节，何时定许归。

年高还拜怯，客窘久留非。

遥忆小儿女，新春只故衣。

方回

方回　戊戌元日三首

仿佛晓钟鸣，家家起五更。

物宜春后暖，人喜岁初晴。

衰老犹能饮，虚空误得名。

题诗思旧日，无此好新正。

方回

方回　戊子生日

去年苦雨客西湖，汤饼经营至午无。

穷老复能逢顺境，归林聊得保残躯。

亲情饮食烦相问，朋友歌诗似稍腴。

永感情怀更衰病，可怜儿辈事庖厨。

方回

方回　戊子元日凡阳道中二首

夜卧田家牯犊傍，晨兴籼饭煮葱汤。

阨穷未觉英豪耻，清苦应容寿命长。

客路天晴聊可喜，家园春动自难忘。

已欣旧岁交新岁，却向丹阳忆紫阳。

方回

方回　戊子元日凡阳道中二首

轧轧箯舆猎晓霜，孤征无复共椒觞。

浮生物物身为累，垂老年年节是常。

稍听村田喧鼓笛，遥怜儿女欠衣裳。

于潜西上王干路，苦忆茅柴白酒香。

方回

方回　婺源道中

盘山莫讶去程赊，风俗真淳尚可嘉。

行客门前方下马，主人店里已烹茶。

百泉怒喷常疑雨，万木阴森不见花。

倚杖苍崖忆何事，白云深处晦翁家。

方回

方回　婺源邑中

天地初开孰结融，一溪千折万山重。

县城似绕流觞水，郡路多由对镜峰。

祠庙骏奔乾竺会，乡邦鸿硕兗邹封。

版图三万东南有，二事无能可比踪。

方回

方回　西湖答

浓妆淡抹比蛾眉，多谢苏仙内翰诗。

若使朝适无宰嚭，未妨宫掖有西施。

方回

方回　西斋

偶得西斋字，向西开此斋。

人间诗眼少，天下夕阳佳。

方回

方回　西斋不寐三首

夜卧户不闭，夫岂无窥觎。

偷儿定知我，空室一物无。

向来穷太守，解官五载余。

小儿近挈累，故乡已宁居。

弃屋竣买□，竣事将届途。

囊中米几斗，案上数帙书。

弊衣及破褐，载之不盈车。

饥寒久安命，不寐何所谟。

欹枕背暗灯，自笑如鳏鱼。

早知事乃尔，曷不倾我壶。

方回

方回　西斋不寐三首

午醉稍就寝，甜梦何翩翩。

晚醒漱茗饮，终夕斯无眠。

初数一二鼓，乃至三四迁。

草根沸蟋蟀，鸱鸮号树颠。

众静汝独否，谁实使之然。

聚萤车生愤，饭牛宁子叹。

吾衰百念灰，曷为不遑安。

天宇未肯白，秋气令人酸。

孰是无忧者，恬然衾帷间。

鬼神知此心，起盥书短篇。

方回

方回　西斋不寐三首

寒近衣犹单，暑退扇已掷。

生世成何事，卧念夜叹息。

四壁候虫鸣，不啻千且百。

其鸣果何谓，霜□还复蛰。

大块□□民，生死互促迫。

嗷嗷食土毛，灭去竟无迹。

髧髦昔何□，□今曶六十。

于道粗有闻，屡空未为厄。

意长岁年短，虑阔世俗窄。

欲为熟睡谋，可无伯伦德。

方回

方回　西斋秋感二十首

少年妄有意，与世扶危颠。

神游渺八极，讵尝□□□。

□□覆天地，鼎沸同熬煎。

勺水空自扬，偶兹微命完。

贪夫遂□欲，得所恬以安。

君子抱古见，十事十不然。

观人眼难开，不如返自观。

此心既已了，口亦何必言。

方回

方回　西斋秋感二十首

尼父叹逝川，匪惜岁月流。

斯道未尝绝，是身当自修。

苍姬尚可为，遽已云继周。

代谢理必尔，天命夫何尤。

骚人痛楚亡，哀怨悲刢秋。

汝能护青阳，终不黄落不。

至人尽其心，分外非吾忧。

所以牛山泪，徒为晏子羞。

方回

方回　西斋秋感二十首

寂静无所为，宴坐观我天。

此心俨不动，岂即非圣贤。

孰谓轲也死，斯文遂无传。

凤麟有嘴角，煎胶寄遗编。

敛之入方寸，可续千古弦。

世人不识察，自眩良独难。

仲舒聊下帷，子云姑草玄。

与世留医方，良医其舍旃。

方回

方回　西斋秋感二十首

血气少未定，所见恨浅局。

百炼至老成，精力已不足。

所□著法言，纪事篡实录。

向来窃有志，迟回未欲速。

□□□□尽，断简浩难续。

意长岁月短，雪发忽已秃。

德功两莫攀，其次当自勗。

山中假余年，不远尚可复。

方回

方回　西斋秋感二十首

蛇鼠必夜出，鸱鸮以暗鸣。

有时亦不然，白昼或纵横。

风俗昔忠厚，文物当承平。

一夫负微惹，不逃清议评。

古道□□丧，时危惊乱兵。

奸黠逞所为，气骄货宝盈。

一有指与讥，祸患可立生。

儒士菜色面，仰天但吞声。

方回

方回　西斋秋感二十首

老态夜乃见，终无甜梦期。

西斋卧空壁，适值残□□。

□□寒雨来，此声世谁知。

四更远鸡鸣，披衣起题诗。

舌根涎唾尽，汲泉漱空颐。

聊写郁结心，稍寄幽婉辞。

量近何所苦，鹜远将焉思。

一夕漏鼓五，不寐常四之。

方回

方回　西斋秋感二十首

孤灯阅近史，伤哉宣靖中。

起兵破中原，不在鸭绿东。

乃在江之南，临川一老翁。

文高学本僻，行急名骤穹。

性命了未谙，物务藐弗通。

聚敛改法度，开边兴兵戎。

佑符不坐党，粘斡焉来攻。

配骨谅已尽，遗祸犹无穷。

方回

方回　西斋秋感二十首

明的七袠开，头白焉用悲。

佚乐或早死，老穷君勿嗤。

幼小入学堂，忆我十岁时。

堂宇化为灰，无复同学儿。

二十上京华，生齿何熙熙。

千万骨已朽，世换朝市移。

夜枕念此事，百感心自知。

飒飒落叶堕，浩浩寒风吹。

方回

方回　西斋秋感二十首

我家清溪上，门临紫阳山。

有一不死人，垂云遨其间。

□□所著书，只字不可删。

上方造化枢，下述性命关。

一读□□病，再读开心颜。

读之三十年，骑鹄超尘寰。

苍生苦无福，朽竹秋苔斑。

浪求西王母，八骏空回环。

方回

方回　西斋秋感二十首

听雨胜观雨，观雨须高楼。

细雨或终日，高楼令人愁。

不如空斋夜，听雨诗思幽。

万叶鸣飕飕。雨止檐声绝，

忽续一滴秋。此时佳句来，

自得不待求。暮年识此味，

□庐真宜休。何如大醉眠，

方回

方回　西斋秋感二十首

钟动市声绝，夜禁严鞭笞。

独许浮屠氏，饶呗恣□□。

□□有病死，信巫不信医。

既死又信佛，佛事殊不赀。

儿女数欢戏，顿失哭泣悲。

一家不若是，里巷讪笑之。

高堂十七篇，岂不存丧仪。

世事无一古，儒业偏独衰。

方回

方回　西斋秋感二十首

灵运永嘉日，玄晖宣城时。

池草既清唱，窗岫亦妍辞。

郡胜山水媚，心赏良足怡。

庙廊有颜沈，味合深己知。

桐濑较二□，川岭信复奇。

拙陋方二谢，岂不粗能诗。

兵革值迁变，衣冠逢乱离。

已矣莫我识，怅焉归棹迟。

方回

方回　西斋秋感二十首

木落雨淅沥，灯昏鼠窥觎。

早卧定不寐，鲁经略卷舒。

共姬一妇人，葬与嫁之初。

四十三年间，九见褒笔书。

傅母夜阙一，甘就焚如枯。

表此以愧彼，有躯不如无。

西子沼人国，改事遨五湖。

嗟嗟东昏侯，犹不失玉奴。

方回

方回　西斋秋感二十首

如仁故宜褒，小器自当贬。

圣言存至公，功罪岂相□。

□□微此人，孰御匪茹{狂王换严}。

归坫备大夫，亦已越绳检。

末季饶餮，妄自作崖厂。

聘室至无算，食玉不云恭。

丝毫靡建立，日夜煽虐焰。

攫啖知饱足，曾不如猿嗛。

方回

方回　西斋秋感二十首

里选出井田，贤能贡王都。

亦有起农畔，在官为胥徒。

河汾著中说，明明析二途。

鞭算尚察此，废吏宁用儒。

顾义不顾利，可与论唐虞。

识形不识理，止合供走趋。

一日抱公牍，千金肥尔躯。

槁项泥六籍，岁晏寒无襦。

方回

方回　西斋秋感二十首

欲雨雨不堕，谓晴晴无期。

秋阴白日暗，黯淡寒云垂。

华盛不长保，百卉忽已衰。

萧飒枯草中，嘉菊遗妍姿。

渊明但熟醉，不作骚人悲。

悲更盛于骚，俗士焉得知。

感极每欲死，唯酒能宽之。

幸有杯中物，勿惜时一持。

方回

方回　西斋秋感二十首

齐梁陈隋诗，真可以不作。

至如晋宋间，渊明可无学。

盲统集文选，似以刖报璞。

后生今寒蝉，焉识独唳鹤。

缅怀东篱间，用意极玄邈。

笔势所到处，足与二雅角。

心期重华并，襟度大庭朴。

瓶空无酒斟，肯受寄奴托。

方回

方回　西斋秋感二十首

寒士足奇士，贵人多俗人。

俗人尚自可，盗贼乘风尘。

子美客长安，悲歌惊鬼神。

柄国者谁子，曲江近前嗔。

逆臣自此起，强藩由是振。

乃至饿隶辈，貂冕垂长绅。

狼狈老拾遗，拾橡逃陇岷。

我每读其诗，吞泪声酸辛。

方回

方回　西斋秋感二十首

吾所学诗伯，近世惟二陈。

稍换后山骨，复写简□□。

□□足活法，亦复窥天珍。

妙年张文潜，晚节吕居仁。

书名始画屋，但疏勿与亲。

雍容曳绅裾，彼为何等人。

去去白云外，保此诗酒身。







卷90

方回

方回　西斋秋感二十首

江上枫已丹，林中橘犹绿。

天寒百骸痛，抱膝玩幽独。

生世六十年，鲜荣足忧辱。

赋归弃空庐，惜此数竿竹。

儿孙共十辈，何计给饘粥。

万事不如人，唯诗尚可读。

秋感二十篇，夜断朝复续。

开樽寘前庭，一杯歌一曲。

方回

方回　西斋秋日杂书五首

居城近城门，前市后山郊。

质明沸柩鼓，彻夜喧僧饶。

暑病人死多，当此秋夏交。

盐米哄贾贩，杖絰酸哀号。

倏忽异存殁，所争常毫毛。

方回

方回　西斋秋日杂书五首

高树夕影疏，老荷秋气馥。

雨余绚斜照，寓此池上目。

鸣蝉一何厉，坐叹白日速。

东家失其儿，忽骇邻妇哭。

归兮空山中，幽啸抱吾独。

方回

方回　西斋秋日杂书五首

闲闲闭园门，默默坐书室。

幽幽绝来人，寂寂度长日。

苦桃何累累，秋颗压枝密。

桃苦不可食，熟烂未忍摘。

时闻落地声，诗思若有得。

方回

方回　西斋秋日杂书五首

百间以买屋，万卷以买书。

书多读不既，屋宽住有余。

彼索子钱者，日夜号庭除。

勇锐割此物，煎迫姑少纾。

老勿费眼力，村墟亦可居。

方回

方回　西斋秋日杂书五首

对奕不如观，观不如听声。

独坐无来客，小轩秋雨晴。

思之有百忧，不思了无情。

万有皆外物，世重我所轻。

默数前死者，愧兹今独生。

方回

方回　惜芍药再赋

元方除却牡丹兄，俗紫凡红敢竞名。

天女散花虽不染，道人养马岂无情。

一芽才动看承久，千蕊俱空断送轻。

三万卷书总零落，匹如风雨未须惊。

方回

方回　惜砚中花

花担移来锦绣丛，小窗瓶水浸春风。

朝来不忍轻磨墨，落砚香粘数点红。

方回

方回　溪阁呈陆太初

临水看山日百遍，等閒收拾有诗才。

老松于我几年长，啼鸟无名何处来。

病发渐应雕翠葆，衰踪那复梦金台。

鹔鹴未敝犹堪典，聊挽秋花荐酒杯。

方回

方回　溪涨

立春犹二日，涨雨一何深。

秀足明吟眼，危如撼旅心。

仆愁前店闭，马怯小桥临。

不见兵氛起，溪西好竹林。

方回

方回　喜宾昫归

鲁翁秀山归，虚翁钱塘留。

虚翁秀山来，鲁翁钱塘游。

中秋前三日，西东各登舟。

及至中秋夕，两翁空相求。

是夕亦无月，欲饮无朋俦。

重九谓胥会，独醉南山秋。

风雨更旬余，掩关空室幽。

忽闻落叶响，野屦穿林陬。

惊视乃鲁翁，虚翁失百忧。

急呼一斗酒，果茹与儿谋。

俗态定难诘，时事勿浪筹。

默酌无一语，世人知此不。

方回

方回　喜宾昫再来三桥次旧韵二首

拟撩社瓮共治聋，难向春泥觅雁踪。

每叹寄书多不达，孰知行役巧相逢。

道衣染褐惊新制，醉鼻添皻失老容。

尽日携儿往何处，归途灯暗夜鸣钟。

方回

方回　喜宾昫再来三桥次旧韵二首

城头霜树回春色，楼下冰河动水纹。

联步即堪同拾翠，分携犹记欲收云。

祝摩肤发终须尽，质粥书衣尚可醺。

彼我相{左山右欠}两难判，未知百世果谁闻。

方回

方回　喜程道大至约诸友二首

东篱残菊未成尘，所见悠然意尚真。

玉瓒常闻歌旱麓，白颠何得赋车邻。

欲遵饭颗山头路，合问深明合里人。

赖是吾徒不全弱，能来尔汝话酸辛。

方回

方回　喜程道大至约诸友二首

攒眉抱膝一衰翁，岂为区区口腹穷。

早向前朝阅诸老，曾微晚辈绍遗风。

草堂诗到夔州后，竹马年思大历中。

略共清谈商此事，未妨倾倒一樽同。

方回

方回　喜冯伯田至

扁舟相送浙河滨，又向苕溪住几春。

雨路无来应跋涉，雪眉闻说尚精神。

山城风物非他日，诗社交朋不数人。

略遗后生识前辈，挥犀为洗庾郎尘。

方回

方回　喜鹤田李元晖至

江海逾千里，春秋近七旬。

盗兼兵塞路，贫与病随身。

行李奔穷岁，生刍奠故人。

论文岂知许，但喜酒杯亲。

方回

方回　喜刘伯宣尚书至五首

闻说尚书至，欢声沸道傍。

饥民应复饱，暑气顿成凉。

此老今能几，吾徒尚有望。

略容对谈麈，小缓理归航。

方回

方回　喜刘伯宣尚书至五首

湖滨文字饮，一别五年余。

未死须重见，将诗屡当书。

事元无可说，意自不能疏。

近日知来信，顽躯百病除。

方回

方回　喜刘伯宣尚书至五首

所至无嚬蹙，当今亦鲜哉。

名誉非易致，悦服有从来。

汉令更泉币，吴侬告水灾。

忽闻自天下，何策可春回。

方回

方回　喜刘伯宣尚书至五首

湖海襟期落，山林骨相寒。

自惭知道晚，未觉忍穷难。

缺米临炊籴，逢花就担看。

尚能中酒圣，肯讳作诗酸。

方回

方回　喜刘伯宣尚书至五首

于世已无求，公来特少留。

相期一会面，动隔几年秋。

鼎贵曾何乐，常饥亦不忧。

端能专凤沼，未必胜渔舟。

方回

方回　喜刘元煇再至用前韵二首

吟袖与风飘，囊无锦可挑。

频来閒话好，勿惜步行遥。

煮淡蔬胜肉，燃枯草带硝。

我心知此客，未易以旌招。

方回

方回　喜刘元煇再至用前韵二首

诗忙去复来，侧睨笑舆台。

未厌庖三韭，终难和八梅。

亲朋惊逝谢，租债迫徵催。

不酌开怀酒，愁眉讵许开。

方回

方回　喜刘元煇至二首

荒园槁叶飘，荠菜已堪挑。

颇讶煎茶缓，元知汲水遥。

日暄花迸蕾，霜过土生硝。

小待谋新酝，诗朋一一招。

方回

方回　喜刘元煇至二首

诗翁今雨来，同步上荒台。

草死元藏药，花穷始到梅。

南方酣战急，北陆苦寒催。

穷老情怀恶，因君得暂开。

方回

方回　喜晴行

漂零踪迹客囊空，迅驶光阴岁律穷。

野次忽惊三夜雪，林端初住五更风。

斗杓南指天犹黑，海气东升日已红。

稍借晴光动杨柳，归心肯复后春鸿。

方回

方回　喜雪

寒空雨止暂霏微，积渐随风散乱飞。

夜气直能欺毯纩，晨光不待启窗扉。

儿童踊跃欢声起，鸟雀摧藏过翼稀。

想见竹桃亚梅处，家人扫径望予归。

方回

方回　喜雨

骤涨阶前可泛舟，天低近屋火云收。

竹户纸窗清洒洒，葛衫纱帐冷修修。

秋馆梧桐羁客恨，春郊杨柳少年愁。

移得此声来六月，人人喜色上眉头。

方回

方回　喜雨晴

骤雨送残雪，山涧没半膝。

悠悠入深溪，想复高数尺。

赤土流水红，青土流水碧。

寸步阻烂泥，诗眼返自德。

维兹九江路，巴蜀通大驿。

今事既不然，取道浮梁侧。

西偏数巨港，春涨辄泛溢。

无桥复无船，仆曹为予戚。

老夫负胆气，动为万里役。

江河淮湖间，径度无怖色。

恭惟天所棐，岂不在正直。

但行无所苦，前路皆晴日。

方回

方回　喜寓轩张梦符侍郎下访

事业更篇章，从来例姓张。

茂先同晋轨，子寿振唐纲。

云仍今接踵，月旦早名扬。

神剑干将出，高冠獬豸昂。

褰帷初鄂渚，杖斧复钱塘。

士类星杓仰，文声电泽滂。

四愁肩慷慨，七命敌铿锵。

暖酹梅边冢，春遨柳下航。

留题存感慨，属和笑奔忙。

羸劣惭形秽，含弘赖疾藏。

一离湖曲路，五换岁干阳。

诵句思诗伯，除官说侍郎。

班联参冢宰，铨部佐文昌。

北壤蠙蛛割，南邦翠荡翔。

雪寻浮玉渡，月认涌金墙。

不鄙侨栖陋，来同雅话长。

有书兼笔砚，无酒但茶汤。

衰谢时维迈，羁穷气尚刚。

斯人一青顾，怀古视穹苍。

方回

方回　喜赵宾昫杨华父两儿两女互姻

十年役严陵，心服赵宾昫。

绝口不方贫，其气常扬扬。

一诵贯千古，一醉举百觞。

俗士或近之，白眼视昊苍。

包山岭可巍，子云孙姓杨。

江海一扁舟，倒屣倾侯王。

见人有闰病，赐以药饵良。

朋友负微过，责善尤谆详。

两翁我独识，非狷亦非狂。

两家结姻好，古道颜色光。

赵男与杨女，年向十五强。

一朝驰聘币，互写红笺长。

赵有五岁女，杨有五岁郎。

是日并纳采，酒雁填高堂。

两翁自为媒，两家门户当。

匪为门户当，芝兰同一香。

不羡积金璧，不受丰缣缃。

各喜所脔婿，诵书声琅琅。

已能临法帖，已解工诗章。

何惭昔羲之，坦腹双东床。

方回

方回　喜赵宾昫至次韵舟行二首

别后生涯两更微，裹粮东路是耶非。

我才疋马荒山出，公亦轻帆下水飞。

市酤未成投辖饮，閒枰聊解烂柯围。

会须一骋吴山目，同上严家九陇矶。

方回

方回　喜赵宾昫至次韵舟行二首

忆泛桐江水，真成照胆清。

熟知渔父乐，恨乏钓船轻。

身老不重少，潮平还复生。

谁能似沙鸟，兴废了无情。

方回

方回　喜宗兄端叟再会武林还暨阳二首

我亦七旬老，公为两岁兄。

共知吾辈拙，各赖此心平。

江海逃簪绂，乾坤寝甲兵。

喜逢又惜别，久幸荫宗盟。

方回

方回　喜宗兄端叟再会武林还暨阳二首

兵间曾脱死，不意各年高。

未觉才全尽，犹能气颇豪。

有诗尝互看，无酒可同遨。

吴越相思梦，谁云隔夜涛。

方回

方回　戏简杨华父

落笔知学力，开口见心事。

吾尝持此说，以阅天下士。

杨侯老病躯，斗胆傲一世。

王公敢唾骂，圣贤自位置。

贫至典深衣，犹抱禹稷志。

立论无今人，作诗有古意。

半夜起醉歌，达旦不肯寐。

佯狂未为非，贾祸亦可畏。

筑屋五百间，誓言恢讲肄。

何如觅皂角，浣濯暑服腻。

方回

方回　戏书

万有非真偶有之，倏无合悟本无时。

伯夷季札轻千乘，肯着春风护柳枝。

方回

方回　戏书

春天晴更好，无奈恶情怀。

马死鞍空在，花开酒欠佳。

邻医赊药饵，侍婢典簪钗。

倚杖吟还喜，新分孔暮楷。

方回

方回　戏书旅况

垢痒频搔虱欠烘，泥行草宿叹匆匆。

欲纫衣苦无针线，每煮羹难得菜葱。

险恶固宜防贼盗，愚顽莫可恕奴僮。

閒人况是身为客，是事难将昔日同。

方回

方回　戏咏昌化县土风二首

阔衣男子荷薪樵，瘿颈妇人昂髻髫。

巨石塞途饶荦确，荒村扃户故萧条。

水风骚屑雨非雨，溪涧复重桥复桥。

授粲割鲜何敢望，尚无漓酒与侬浇。

方回

方回　戏咏昌化县土风二首

富有大山无广川，积多冢树少炊烟。

绝奇车盘岭上石，稍阔走马平东田。

竹筐晒谷争晴日，瓦瓮淹虀及冻天。

未信苏湖万顷室，数家荞穄树头悬。

方回

方回　戏咏老农观稻以秋字为韵

扶杖行阡陌，粳籼极望秋。

儿孙邀按视，父宿听分抽。

村佃同黄馘，山妻对白头。

负禾难努力，拾穗尚明眸。

粪薄嫌苗瘠，耘迟讶草留。

后生无乃懒，今岁更奚尤。

籴价先朝贱，租期旧尹优。

迩来非昔比，谁复为侬忧。

路远筋骸倦，风凉咳唾稠。

采壶炊破甑，啖茹荐新簄。

一饭都能几，三杯即告休。

堆场喧鸟雀，隘巷集羊牛。

幼稚茅茨候，吹呼果栗求。

虽无玉鸠赐，端胜富民侯。

方回

方回　戏咏老农观稻以秋字为韵

久无筋力荷鉯耰，坐阅千畦{左禾右罢}稏秋。

又喜黄云今满眼，不知白雪已盈头。

丁宁肯幼频驱雀，约敕比邻远放牛。

及早儿孙了租税，颓龄一饱更何忧。

方回

方回　细省

细省浮生理，宜令寸地宽。

老兼无病少，閒欲不贪难。

远极山逾好，晴初雪更寒。

聚奎几卿相，谁解胜陈抟。

方回

方回　细雨

云无又有之，细亦不毫丝。

未许迎眸数，才容洒面知。

积能成树滴，散忽被风吹。

野烧痕初动，春鞭政要诗。

方回

方回　下长安堰

已雪又复雨，天寒行路难。

船中寒尚可，未若堰头寒。

已雨又欲雪，泥深行路迷。

岸边泥尚可，未若堰头泥。

官船买船逾十丈，终日牵攀仅能上。

小船不阔五尺者，大船塞之下容下。

堰夫惯见甘途污，轴胶缆断相号呼。

得钱赡家计未愚，不惜身如牛与豬。

人生劣可足衣食，何必来此堰头立。

方回

方回　下回岭

上岭何所苦，一步一气喘。

下岭何所苦，一步一脚软。

直视三千丈，石梯落层巘。

终须到平处，尚作屈曲转。

彼犹可通车，太行羊肠坂。

此乃不容步，险甚蜀道栈。

回首望木杪，千里百里无。

方回

方回　下营晓行二首

霜锲驼裘耳欲冰，谁家先我已宵兴。

道傍篱落遮丛筱，隔火荧荧见一灯。

【卷23】

方回

方回　下营晓行二首

月淡云浓弄晓晴，草中白处路微明。

垂鞭缓辔十余里，始听鸣鸡第一声。

方回

方回　夏日

多病情怀懒，新晴草木光。

倦骸扶老瘦，幽径息阴凉。

家瘠盘餐俭，村荒籴价昂。

岂无可忧者，得句暂能忘。

方回

方回　夏日小园

山中岂不乐，奈无田可耕。

傍宅莳荒圃，长夏日閒行。

行倦即独坐，时闻幽鸟鸣。

剪花汰葵冗，护笋观竹成。

诗就意偶到，事罕心无营。

忽复佳客至，取酒相与倾。

熟醉径高卧，颓然忘送迎。

余龄能几何，聊用遨此生。

方回

方回　夏商

牛下悲哀宁戚讴，捐汤置禹此何由。

父初传子风差薄，臣至干君德转輶。

归启旧家犹几在，升陑从旅已相仇。

何人得似鼓铿寿，见夏为殷复见周。

方回

方回　夏夜闻雨

可以逃袢暑，征徒盍少休。

病多全为老，醉极暂无愁。

雨气昏灯夜，蛬声古屋秋。

钱塘湖上路，到日与谁游。

方回

方回　夏自然惠五言古体久之以律体和谢

古五言诗今罕见，把看愈久愈精神。

何能笔下有斯作，似觉眼中无此人。

政用整严藏细润，元从冷淡出清新。

着鞭更与追陶谢，莫向齐梁踵后尘。

方回

方回　先天易吟三十首

不识第一画，羲皇运腕初。

凭空说仪象，枉著汗牛书。

方回

方回　先天易吟三十首

舜禹昔禅位，曾将易问蓍。

即知重八卦，已自伏羲时。

方回

方回　先天易吟三十首

高下乾坤位，东西日月门。

正身当午立，一点认心源。

方回

方回　先天易吟三十首

太极元无物，群生性命根。

一奇仍一偶，万象满乾坤。

方回

方回　先天易吟三十首

四象写老少，两仪书偶奇。

四从两上判，惟一邵翁知。

方回

方回　先天易吟三十首

八卦各为八，枝从干上横。

厥初有何物，万物一根生。

方回

方回　先天易吟三十首

钟律及星历，军师兼井田。

方圆两图在，万古立鳌天。

方回

方回　先天易吟三十首

从来二生四，谁谓二生三。

迷路求玄牝，精微未许探。

方回

方回　先天易吟三十首

首言天地易，次语赞羲皇。

系传谁精玩，先看第一章。

方回

方回　先天易吟三十首

子半至午半，南方旋北方。

往来分逆顺，治乱判阴阳。

方回

方回　先天易吟三十首

有画无言语，斯文岂易知。

人心对天一，更向画前窥。

方回

方回　先天易吟三十首

天地有定位，地天阳泰三。

更于通气处，细认泽山咸。

方回

方回　先天易吟三十首

乾坤坎离位，元会运世篇。

三百六十岁，才似一周年。

方回

方回　先天易吟三十首

瀛登唐治日，奎聚宋兴年。

子午复南北，一声啼杜鹃。

方回

方回　先天易吟三十首

圆象天仪转，方侔地里分。

独超形器外，寂感一灵君。

方回

方回　先天易吟三十首

河图天地数，五与十居中。

所拱中一点，心为八位宗。

方回

方回　先天易吟三十首

六爻六画后，六位六虚中。

此处曾着眼，玄哉无极翁。

方回

方回　先天易吟三十首

万世复万世，人心无改时。

此理本非古，伏羲先得之。

方回

方回　先天易吟三十首

先觉欲觉后，三峰列四图。

求精由蕴入，言说本来无。

方回

方回　先天易吟三十首

心法先天易，盍于离位求。

傥非明出地，长夜使人愁。

方回

方回　先天易吟三十首

天地囿于气，圣贤修此心。

范围非有许，生聚尚斯今。

方回

方回　先天易吟三十首

水旱尧汤有，行天数可推。

圣君得贤相，翻是太平时。

方回

方回　先天易吟三十首

神农尝毒药，轩后设难经。

认取卦中意，仁心救未形。

方回

方回　先天易吟三十首

水平民不溺，谷播世无饥。

气数如寒暑，能无理转移。

方回

方回　先天易吟三十首

谁识归奇意，专为御患谋。

将寒储纩絮，未暮贮膏油。

方回

方回　先天易吟三十首

两重三画卦，半束百茎蓍。

避就殊凶吉，元无巧与奇。

方回

方回　先天易吟三十首

画处本天地，占时通鬼神。

自然大道理，丝发不由人。

方回

方回　先天易吟三十首

嗜慾损为益，荣华降是升。

圆图观起处，生意伏阴凝。

方回

方回　先天易吟三十首

独妙先天学，恭惟击壤翁。

返观心是易，万化出胸中。

方回

方回　鲜于伯几举近诗有一官屡厄黄杨闰之句忘其全联因赋呈之

与世相违已背驰，樽前各举近吟诗。

一官屡厄黄杨闰，万卷难充画饼饥。

浪说炎蒸今可畏，悬知摇落即堪悲。

山潜涧蛰吾当去，自有髯侯奋迅时。

方回

方回　蟏蛸

窗眼蟏蛸粟许微，早能结网伺虫飞。

都来口腹容多少，狼虎操心伏杀机。

方回

方回　小本兰亭二种

子云可拟易论无，颇似兰亭细字模。

始信圣经非小艺，不羞依样画葫芦。

方回

方回　小长桥书事

似觉晴光稍不同，天成奇句与衰翁。

雪滋死草芽先绿，冰浴新鹅掌倍红。

荏苒客途惊岁暮，凄凉家事忆江东。

小长桥畔谁知许，一棹孤舟万籁风。

方回

方回　小楼

乾坤今古事，尽在倚栏间。

初上似登塔，忽高都见山。

醉眸天共远，吟思暮忘还。

城市如岩壑，谁能共此閒。

方回

方回　小雪日观残菊有感

欲雪寻梅树，余霜殢菊枝。

每嫌开较晚，不道谢还迟。

早惯饥寒困，频禁盗贼危。

少陵情味在，时讽浣花诗。

方回

方回　小饮张季野宅分韵得张字

涂潦访远客，未免褰我裳。

同行二三子，先后相扶将。

达官肯忘势，鳞次升高堂。

具言大雨水，民饥籴估昂。

西成已无望，颜色俱恻怆。

斗升弃孩稚，此事真可伤。

今年劣足支，所虑明年荒。

肉食念沟瘠，岂无筹策良。

有司执所见，猾吏尤不臧。

老夫颇涉历，意欲输毫芒。

窃虞水投石，徒用热中肠。

不如归去来，涤闷寻杯觞。

平生济物心，已{拖扌换弓}不复张。

尚于朋友间，未減诗酒狂。

华屋旧公孙，燕室书画香。

娱琴适情性，悟棋知兴亡。

万事不挂口，逍遥参蒙庄。

缪恭相如右，终惭思旷傍。

淫霖苦未已，积阴翳秋阳。

时艰近至此，盗贼将披猖。

一醉岂易得，悲歌成短章。

邂逅即分首，相思云树长。

方回

方回　小园

累土为台就浚池，小园聊尔寄娱嬉。

栽花谁觉似贫户，煮菜自量无厌时。

月下秋声长不寐，水中树影最宜诗。

客来客去频欢喜，只为能饶一着棋。

方回

方回　小至日书

谁知缇室动葭灰，总道阳从九地回。

年近六旬愁里过，身行万里死边来。

诗存瘦骨全如我，花倚春风不是梅。

偶有友朋仍有酒，看云聊与釂深杯。

方回

方回　晓发富阳县

长山礲石片帆斜，小雨初晴日眩沙。

回首遥看富阳县，青烟低罩一丛花。

方回

方回　晓发秀州城南

较似苏湖郡，无山四渺然。

近城先见塔，出户即乘船。

晓泽升红日，秋光际碧天。

稻粱无不足，最忆旧丰年。

方回

方回　晓起

夜凉无寐起吟诗，正是秋风欲动时。

百尺楼高蟾独挂，五更钟过马交驰。

道怀了了元无事，世故纷纷总不知。

但欠山头埋骨穴，归欤分付与诸儿。

方

方　晓思

霜天钟鼓趣晨兴，老我无毡脚似冰。

千骑马尘跑玉勒，一枝￠　影伴香灯。

年当致仕元无位，心亦怀归苦未能。

政用括囊保衰暮，可劳|　妇愤填膺。

方回

方回　晓枕

春来何事客江城，欹枕怀人意屡惊。

遥夜欲明风雨止，老人无睡鼓钟清。

苦难辞酒真成病，强欲酬诗曲徇情。

竹密花浓归去好，万山深处听莺声。

方回

方回　写心五首

见恶巷伯嫉，闻善皋陶都。

空言非{衣中加八}挞，焉有赏与诛。

君子定相忘，小人将见图。

口过信未免，心过吾实无。

浪自作臧否，了不关生枯。

龟壳爱鑽灼，何如伏泥途。

方回

方回　写心五首

今日忽不愁，脱然体无病。

糊饰窗棂明，整齐书册正。

生无快意事，适此悦我性。

雨足明当晴，更喜天宇靓。

方回

方回　写心五首

世人好图画，山水及动植。

墨煤与粉绘，轴而挂之壁。

画岂有天趣，识假真不识。

我有古盆瓶，清晨井自汲。

时花簪数枝，悠漾泳金鲫。

静坐玩生意，默然若有得。

此见亦浅狭，抚几忽起立。

我家山水乡，莺啼春草碧。

方回

方回　写心五首

我既不干世，人故不我知。

我能自不轻，人亦莫我欺。

夏潦江湖溢，云雨翔蛟螭。

两涯一以涸，岂无藏蛰时。

外冻内不死，复雷潜地维。

何必慕荠菜，窃借春风吹。

方回

方回　写心五首

此身修至此，尚恐玉有瑕。

自兹修更修，庶几宽我涯。

不然轮生角，岂不柅厥车。

故无熊虎卜，亦未梦龙蛇。

学不取临川，文不取永嘉。

诗不取晚唐，有正宁无葩。

真魏吾所师，未觉朱程赊。

此身修至此，馁死曾何嗟。

方回

方回　谢康使君见访示诗观奕庆之

妙年曾到凤凰池，五马能临六枳篱。

量浅最难胜潢酒，着低何敢抗高棋。

森严法度蚕头字，瘦硬丰标鹤膝诗。

自笑书痴了无得，文章太守是吾师。

方回

方回　谢客二首

梦到红云玉殿来，骨凡无路住蓬莱。

鹤身欲向仙官舞，病翅褵褷展不开。

方回

方回　谢客二首

时脱蓑衣当酒钱，江天身世一渔船。

七旬衰老人无识，林下休官十五年。

方回

方回　谢汪以南借书惠米

政是黄梅欲近时，山城云滃雨垂垂。

断桥没碓惊新涨，湿藁泥蔬续晚炊。

乞米已惭颜氏帖，卖书还笑杜陵诗。

广文绝少充枵甑，更肯芸签借一鸱。

方回

方回　谢张老山御史庆予七二

身是空中一点尘，心包天地却无垠。

随缘任运勤收敛，补过知几暗省循。

孰料百年登七袠，深惭白发对青春。

江梅欲结枝头子，合放余花次第新。

方回

方回　谢张师道广文见过二首

曩读登科记，高标我已惊。

名如程子了，字是后山名。

可但于诗妙，终当以道鸣。

将无嫌落殖，亦许定交盟。

方回

方回　谢张师道广文见过二首

爽气横空阔，清谈绝辈流。

嘶骢能枉顾，漫刺肯轻投。

敢谓官无冷，其如学更优。

荣途未须捷，恐隔旧交游。

方回

方回　谢张慵庵文焕见访

两年梦寐记冰姿，再挹丰标胜旧时。

形秽自怜吾更老，味同乃幸独相知。

幽花野竹频移座，薄酒清茶共说诗。

晚色柴门挂新月，玉骢欲上步犹迟。

方回

方回　辛丑九日五首

政恐登高枉断肠，今年恰值雨重阳。

晨兴中酒情怀懒，满眼黄花满屋香。

方回

方回　辛丑九日五首

世间何事不空无，万古年年九日徂。

最忆吾家先叔父，塘头一树紫茱萸。

方回

方回　辛丑九日五首

五度秋光过古希，节名良是叹人非。

吾州大火前辛丑，问政山头伐木归。

方回

方回　辛丑九日五首

何事清秋已衣绵，微寒最怯倚楼天。

江南今岁黄花早，醉嚼重阳半月前。

方回

方回　辛丑九日五首

往岁金台屡据鞍，居庸雁字仰天看。

中秋蟹断□花绝，红叶西山九日寒。

方回

方回　辛丑中秋曲阜桥倚楼

月渐高虽小，星全隐不明。

老夫偶有酒，独酌过三更。

世间千万户，谁是倚楼人。

今夜中秋月，危栏一病身。

方回

方回　辛卯元日三首

六十年前五岁儿，梦魂历历万艰危。

数声春雨微中酒，绝好梅花大欠诗。

老病自应无世味，退修焉用要人知。

十兄弟行唯身在，未可全狂且半痴。

方回

方回　辛卯元日三首

回首同庚五岁孙，老夫老矣尚何言。

一生酒债兼诗债，数亩花园半菜园。

雨泞谓难来贺客，马嘶谁忽顾閒月。

倏无骤有真天相，径为芭柴覆瓦樽。

方回

方回　辛卯元日三首

十年争席听渔樵，办着心情耐寂寥。

老觉岁华殊易迈，愁嫌日晷似难消。

纵无诗句题桃板，也有春光到柳条。

何限贵人近俱殀，镇长穷健不逍遥。

方回

方回　新晴

女伴新晴喜晒衣，老人閒步览春晖。

隔篱一树桃花发，初见今年粉蝶飞。

方回

方回　新晴过张村旧巡检寨

干戈逾一纪，几度此江边。

近觉全无盗，仍欣粗有年。

炊烟生古屋，晴日照新船。

犹忆纷纭际，偷生尽可怜。

方回

方回　信州道士萧了空坐逝或见其在湘潭总府贰萧公用之为作赞亦自号悟空

了了了了，空空空空，

心肝不在臭皮袋中。想见出神似蝉蜕，

可能吸露更餐风。

方回

方回　信州道士萧了空坐逝或见其在湘潭总府贰萧公用之为作赞亦自号悟空

可能吸露更餐风，一悟悬知了万空。

何似老夫酒肉汉，死时合眼闭棺中。

方回

方回　行宫西门

翠华东幸缔和盟，从此君王罢北征。

宿卫周庐无处所，野人畦菜傍宫城。

方回

方回　行圃

小圃无亭榭，心閒地自宽。

好花书壁记，怪树画图看。

雪少先夸瑞，霜严讳说寒。

贪嗔除已尽，唯要不痴难。

方回

方回　行休宁县南山中

我非尘中人，素心在尘外。

深谷行人稀，幽赏与心会。

原畴苎苗肥，岭坞杉木大。

女绩男斧斤，生理于此赖。

稻畦无凶年，山泉百道溉。

水满时自舂，奇哉涧边碓。

惜我乏寸土，把茅不容盖。

老矣徒空谈，惘惘发深慨。

方回

方回　行于潜县南田中

曾蹑危桥入县行，萧然无处觅诗情。

不如涉浅田南过，天目山长一抹横。

方回

方回　行园僧约同饮

晴向小园窥，今朝忽有诗。

乳鹅肴菜叶，跃鹊颤花枝。

春气寒终暖，愁人老更衰。

醉僧约同饮，徇俗未容辞。

方回

方回　修石山

土山未甚正，有石亦颇欹。

方矩一再度，夙具锸与箕。

晨兴命工徒，将一大治之。

扫砾斫枯卉，拥泥护芳荑。

春雷已惊蛰，犹以寒自疑。

蚯蚓缩未动，虾蟆僵如痴。

此役彼不安，慈悯其忍为。

复有蜈松蝎，壤发难迅驰。

仆夫听使去，梃杵肯遽施。

至所谓蛇者，众怒争剪夷。

赤练稍宛转，碎首忽若糜。

人迹不至处，掷出园外篱。

天地主生育，乳孕无穷期。

何土草不茂，何水鱼不滋。

毒堇及淫蜮，赋物曷至兹。

峥嵘不能亩，蜗蚁千万斯。

凶恶如此辈，均受亭毒私。

理有不可晓，颜跖同世时。

閒居理花蕊，娱心聊自怡。

小小事兴作，虫豸关安危。

何况大骚动，疮痏良可知。

诛恶亦一快，感慨因成诗。

方回

方回　秀山霜晴晚眺与赵宾暘黄惟月联句

一峰何峥嵘，万象翻匍匐。

心包元气并，影立太空独。

遥瞻极乾端，俯瞰际坤轴。

飘飘凌云身，杳杳送鸿目。

挥袖裨八风，开襟吞百渎。

醒脾咽醇清，涤髓眜痼俗。

斗摘紫垣杓，日攀黄道毂。

川令夷若奔，林诃魍魈伏。

螺蚌视三神，杯盎阅四雝。

参旗摩右肩，昆苑踏左足。

营营蚁磨旋，戢戢蜂房簇。

膻俎餍前臑，诗瓢悭半菽。

历测尊卢年，桴穷沃焦谷。

畴非浮点沤，吾亦寄粒粟。

气形孰融结，高深谁瀎矗。

娲皇不能补，共工多事触。

飞思腾虚遨，殚精驰向瞩。

浩浩蔑垠涯浑浑曷边幅。百刻倏汐潮，

九行递杅杊。达观等鹏鹪，

殊趋殽燕蝠。仙驭鞭虬螭，

神驾轨骊騤。寰中无遁照，

象外有玄烛。推寻制字苍，

究考画卦宓。万变既日滋，

百灵遂宵哭。某氏马锡三，

何人鳌钓六。底所真蓬瀛，

是间自濠濮。佳辰每难值，

奇赏讵嫌数。达士多放旷，

拘儒例踧蹜。味同侨札交，

臭异智辅族。稽首礼初梅，

掀髯叫余菊。节届小大寒，

岁得中下熟。野礼讲蜡迎，

俥朋阅傩逐。皴肤剥枯藓，

瘦发立冻木。青针抽麦黣，

绛粒茁樱薁。乌龙特嵯峨，

白雁几湾洑。霞谯抹微绡，

烟市皱轻縠。画嶂屏横纵，

字溪篆直曲。兰非灌能馨，

柏岂撼可秃。长冈修蛇驰，

短阜矮鳖缩。一塔耸锥颍，

千畦界棋局。冷祠逃鼪鼯，

荒冢赫鸱鵩。汲窟仆桔槔，

获场眠碌碡。橡实翻箨瘦，

笋萌认鞭斸。莽啼潜钩辀，

篱嚼偃觳觫。樵肩疮长鑱，

猎臂袒偏裻。相劳声阿邪，

力作响蓬扑。闻磬认禅窗，

指旛窥佛屋。邃森逾二林，

美秀埒三竺。笼影夜旧筑。

连营释薁琫，四野竞畚梮。

别墅喧榼壶。圜扉静敲朴。

今各有纭袍，昔俱无旨蓄。

駸駸熙运开，沓沓壮观复。

闾阎一烬空，栋宇万础续。

货廛富鲍鱰，米市积穜{睦目换禾}。

登临恣夷犹，生息赖亭毒。

扫阴开晚晴，破泎作春燠。

硗畴蹙龟纹，烟浍开瓦卜。

昏声沸群鸦，暮色隐孤鹜，

店遥旅叱驴，陇隔稚唤犊。

鴃谣音哳嘲，偻荷眇彳亍。

浦溆出渔艇，磈碛泊商舳。

僧包侧肩挑，奚囊俯腰束。

护舍荒吠狺，投林倦翔速。

驿蹄雷铿鍧，野燎星熠煜。

警棚报冬冬，栖埘呼喌喌。

相与忘是非，足堪了昏旭。

矧兹瑞六霙，预云宜百谷。

狐兔各深藏，蝻蝝靡遗育。

潜鱼未拨剌，骇兽或踯躅。

倒影已巅崖，余凌尚丘麓。

宿孽芽嫩黄，流澌酝娇绿。

联拳一舂锄，格磔双属玉。

搯苗揽奇辛，擘雷嗅幽馥。

蛰户或伺霆，烧痕渐矜曝。

审观寒向阑，追念暑尝酷。

凉既免炮燖，温又救皲瘃。

大化有乘除，胜户歌楚人骚，

家佩桐君录。入笼尽参芝，

盈室肯薴菉。浑凤远媒翳，

祥麟哂童牿。栋材茂椅桐，

跃冶乳閔鋈。贤守宋广平，

兴君刘文叔。徵隐屈{左黄右主}旒，

哀惸极膏沐。缅怀解剑耕，

遐想负薪鬻。咳唾变兴亡，

咄嗟异荣辱。荛夫被儒衣，

耕叟辟家塾。道味调漆胶，

谊声协敔柷。严范盛焌尝，

轩莱恪尸祝。勃兴畏后生，

朋来乐私淑。骈肩长裾曳，

比屋短檠读。高科接踵武，

雅德棻被服。委巷致聘旌，

徒步胹公餸。车引太仆驺，

马给上林蓿。岂惟供爪牙，

固将倚心腹。文华凌屈宋，

武略迈颇牧。袁丝却腐阉，

丙吉雪冤狱。差毫别同和，

立界辨刚欲。达汝媲稷皋，

退吾侪绮角。中焉敛韬略，

外也灭表襮。村诘订莇箕，

俚授折都郁。四经审钩弦，

三秀攻珞琭。处士傲貂绅，

侠徒竞鸡踘。里闾剧华腴，

官府务涵沐。喝雉投彩琼，

落鵰捷鸣骲。高赀轶陶朱，

雄辨聘张禄。美酿压郫筒，

大烹椎獠犦。无残金凤欹，

歌缓翠蛾蹙。千楼向笛吹，

万室陶巾漉。余尊沾皂隶，

残炙饫童仆。遐征罕赍粮，

酗寝或枕曲。间尝极备无，

一是耻呼蹴。金彩剪胜幡，

沙囊篆符录。秋枣溲{左牛右羊}膏，

冬稻熬狼臅。城市虽冯扶，

郊野尚轩喾。四时务锄耰，

千村鸣杼柚。颗粒本牛衣，

丝缕出蚕{上艹下曲}。幸脱簪冕梏。

得与麋鹿群，敢兼熊鱼欲。

席珍非待聘，有玉谩韫厁。

冥心同子綦，徐步效颜歜。

一麾断鵷班，百举阅饩告。

仙忝真应宗，诗愧玄英属。

亲故焮妖灾，怨雠腾谤讟。

字幼窘空空，省躬危毣毣。

卑飞类鹪鷃，逸步谢骅髕。

庶几便帻幍，焉能事鞲絭。

双洪汹奔涛，孤派涩凝瀑。

窗徒骤雪萤，袍未释银鹄。

之子虞一夔，伊人郑七穆，

三足分鼎铛，两锋交箭镞。

{左土右专}直冀良陶，粝疏就精凿。

诚难角妙染，缪许啐余莤。

狂吟动千字，豪饮辄百斛。

墨淡立儿研，杯迟走童趣。

自倚大户宽，岂畏险韵复。

胆痒生芒棱。唾圆洗尘醭。

登山石同憩，临流泉共菊。

被褐敌裘绮，羹藜胜粱肉。

砖炉煎茱茶，瓦豆饤茈菔。

园无迂叟花，亭有醉翁蔌。

椶痚摘麈柄，莎软敷狨褥。

藤阴皆帷帱，松韵即筇筑。

逸兴春空云，耐交岁寒竹。

山腴嘬糟狸，海异吮酱鲎。

黎斑屑鹧鸪，端眼濯鹹鹆。

书穷萧衍评，奕妙王粲覆。

生平嗜好迂，我辈友谊笃。

矢时一赓酬，言志双启沃。

析理精洛伊，谈史究温涑。

望之真堂堂，毛遂岂碌碌。

虞初九百篇，方朔三千牍。

酸醎糅盐梅，杗桷裁棫朴。

论文如有竞，见义每相勖。

燕乐思鹿鸣，切磋慕淇澳。

公直性所钟，辛勤起常夙。

卉佞请尚方，抨妖官硩簇。

扣阍幡屡举，寓直被曾襩。

刚肠挫未衰，劲气老弥肃。

百粤转沅湘，九河交济泺。

魂惊舞波帆，力弱掀淖辐。

道异十获禽，理难百中鹄。

晞颜宁如愚，尚老且缘督。

浮荣等槐蚁，往事付蕉鹿。

乐天心自怡，知命頾奚顣。

于野同人亨，勿药无妄福。

攀附联瀛登，广胖适沂浴。

寄兴本真率，成章仍丰缛。

时能一来游，倾箧买醽醲。

方回

方回　秀亭秋怀十五首

高台何巍巍，远眄千里道。

长夏绝游朋，荒径丰茂草。

菑翳一以剪，秋意豁幽抱。

能赋昔为谁，今死骨已槁。

魂兮果何之，言语空媚好。

我欲有所酌，适值樽中燥。

焉得瓢天浆，伊人共倾倒。

方回

方回　秀亭秋怀十五首

痴痴谁氏子，昼夜安以偷。

其人一何乐，惟我攒百忧。

忧者谓速朽，顽骨病复瘳。

乐当必老寿，顾已归山丘。

饥生支床龟，饱死豺虎俦。

天道匪易测，人事谅难筹。

生死吾不知，及辰为兹游。

方回

方回　秀亭秋怀十五首

天欲兴苍姬，一家三圣人。

扶持用礼乐，行苇于焉臻。

有国八百年，终亦化为秦。

末俗夸神仙，吐故以纳新。

彭门讫有冢，瀛洲浩无津。

羽衣还缑山，举家不得亲。

君幸有美酒，何不频沾唇。

方回

方回　秀亭秋怀十五首

秋风西北来，一夕几万里。

湛湛长江枫，落叶逝流水。

自非贞劲草，颜色槁欲死。

时当蛰蛟龙，么黱况蝼蚁。

塞墐非不可，旨蓄焉所恃。

空褚乏裳衣，敝絮谁与理。

阳春何日还，悲哉远游子。

方回

方回　秀亭秋怀十五首

一室局户牖，古籍勤讨删。

郁郁忽不乐，扶杖登东山。

莽苍何所极，秋色天地间。

我欲出尘世，黄鹤无由攀。

忧端从空来，嵂砵未易宜。

意阔步武窄，四顾尽险艰。

不如复我所，陶此灵府闲。

方回

方回　秀亭秋怀十五首

宣父老于行，苦辛定六艺。

至今峨冕旒，万国奉焌祭。

当时困在陈，粒粟不能致。

宰割诸侯王，重瞳气盖世。

烧纪不啻虱，烹周仅若彘。

焉知千金首，乃为马童利。

此口酒可浇，是事可以置。

方回

方回　秀亭秋怀十五首

一针落大海，万古无还期。

纖纖刺绣女，断肠终尔思。

物重干将去，心愿精卫为。

邻妪适有此，殷勤来献之。

铦锋贯彩缕，缝纫实所宜。

匪妾旧时物，怆然双泪垂。

如何大丈夫，忘恩忽如遗。

方回

方回　秀亭秋怀十五首

积闷何可遗，高峰上云端。

水南彼何所，缥渺浮孤烟。

郁塞树木古，深幽窗户妍。

一楫往从之，岂无凌波船。

绝景未易写，良朋求亦难。

独往或兴尽，空叩林下关。

不若遥相望，聊寄吾意焉。

方回

方回　秀亭秋怀十五首

登高见佳句，意会无非诗。

顾视不即收，顷刻已失之。

老树踞崖石，腹空犹有皮。

顾此有何限，爱玩频嗟咨。

侍者一童子，髧如枯发垂。

从我仅一饱，万事无所知。

岂不亦怪我，徘徊将奚为。

方回

方回　秀亭秋怀十五首

乐莫乐登高，亦复悲莫悲。

乐兮携佳人，樽酒相追随。

惨惨古戍暮，烟寒秋角吹。

悲从此中起，孤游偶臻兹。

城南百尺楼，前是未有这。

城外两三冢，新葬复是谁。

往者已足鉴，百世悬可知。

方回

方回　秀亭秋怀十五首

家富敌万乘，吾尝见其人。

生死握国柄，不复如人臣。

自谓磐石安，扫灭随埃尘。

岂不恃狙诈，政用祸尔身。

尔身一腐鼠，原野何足陈。

歌姬事别主，画堂生荆榛。

我叹匪为此，遗祸殃齐民。

方回

方回　秀亭秋怀十五首

去年醉家山，有菊余千本。

客中今亡是，所至草苯{上艹下尊}。

凉风迫九月，暇日上崖巘。

野芳一二卉，亦足撷婉娩。

焉所得美酒，慰此岁年晚。

市荒苦贵籴，庖凊强疏饭。

薄暮归空斋，聊与蠹帙偃。

方回

方回　秀亭秋怀十五首

茫茫六合间，孰是身自由。

贫贱不遑安，故迫口腹谋。

万事已云足，心火炎不休。

朝服寒食散，夜梦郁仪楼。

鄙哉齐公子，泪下雍门周。

万世一陶叟，浩歌归故丘。

有酒醉即眠，无酒亦不求。

方回

方回　秀亭秋怀十五首

薜荔络奇石，芙蓉艳荒垣。

寓目信所之，行行陟秋原。

南州八九月，已凉仍复暄。

林树略改色，沙湍才減痕。

忆在朔漠日，疲马风尘奔。

夜汲长城窟，晓涉滦河源。

老身冻欲死，其劳不可言。

方回

方回　秀亭秋怀十五首

老怀幸无事，何用知秋风。

团团乌桕树，一叶垂殷红。

为此有所感，长吟敲虚空。

城市了在目，心隔云万里。

燕席鼓吹急，游骑呵殿雄。

亦各适尔适，扰扰尘堁。

焉知天地外，有此颓然翁。

方回

方回　虚谷志归后赋十首

卦揲家人吉，门迎稚子欢。

始知乡国好，全胜道途难。

砌草陈根绿，庭花冻蕾丹。

春园容日涉，更敢上长安。

方回

方回　虚谷志归后赋十首

万事何时足，不如归故乡。

真能主东道，未爱博西凉。

雪后春台暖，梅边夜枕香。

孰堪思旷友，共隐剡溪傍。

方回

方回　虚谷志归后赋十首

涉世痴何甚，休官老自应。

閒踪今野鹤，荣念已春冰。

频报宣麻相，新交辟谷僧。

微吟时得句，此外别无能。

【卷24】

方回

方回　虚谷志归后赋十首

买宅严滩上，幽栖十载余。

共怜翁失马，独喜我知鱼。

宾客千钟酒，儿郎万卷书。

须移歙州住，缘此是乡居。

方回

方回　虚谷志归后赋十首

年将盈六袠，礼尚记三加。

北阙昔分竹，东陵今种瓜。

閒吟聊复尔，烂醉岂知他。

海内能诗者，时来问我家。

方回

方回　虚谷志归后赋十首

四十载钱塘，诗狂复酒狂。

湖山空御苑，市井尚宫妆。

冶肆淆禅刹，勋门卖节堂。

归来念前事，朽骨果谁香。

方回

方回　虚谷志归后赋十首

艳冶千金笑，喧呼六博投。

不因槐枕寤，未暇草堂谋。

啖菜贫犹健，簪花老自羞。

五更山酒醒，何乐亦何忧。

方回

方回　虚谷志归后赋十首

薄俗多端忤，残生底事成。

千成惊鹤化，万里厌鹏程。

能保中心定，悬知外物轻。

只嫌觅句基，四海有诗名。

方回

方回　虚谷志归后赋十首

倚楼赵公子，可与共诗评。

道故无终极，文须有主盟。

轰雷春蛰动，贯月夜珠明。

高作今吾愧，销光更屏声。

方回

方回　虚谷志归后赋十首

乐天在知命，行止岂人能。

元亮归庐阜，延之牧始兴。

时才宜政柄，老我只诗朋。

何日携君手，西湖共访僧。

方回

方回　虚谷志归十首

闻我解征鞍，相看喜复叹。

主贫奴仆傲，兵起道途难。

药许求钟乳，花先问牡丹。

亲朋聊共醉，老幼幸俱安。

方回

方回　虚谷志归十首

足欲周寰宇，心终喜故乡。

溪居晨漱洁，山臣暑絺凉。

村酒时时醉，园花日日香。

高曾先垅在，死即葬其傍。

方回

方回　虚谷志归十首

奔走真何谓，衰颓恐不应。

灸瘢疼怕雨，渴卧梦思冰。

端午宜觞客，生辰欲饭僧。

乍归两皆省，自笑一无能。

方回

方回　虚谷志归十首

浪走千山外，乾忙四月余。

隔篱分浊蚁，共座擘枯鱼。

婢瘦慵施粉，儿顽失寄书。

少陵亦曾尔，来往浣花居。

方回

方回　虚谷志归十首

园林百种花，更著竹交加。

径别君臣药，畦连子母瓜。

老夫元是我，长息最怜他。

拟卖严州宅，归来共一家。

方回

方回　虚谷志归十首

共道归何晚，犹能喜欲狂。

幼儿初拜揖，痴女仅梳妆。

有笔修花谱，无钱辟草堂。

新添竹逾百，风径细寻香。

方回

方回　虚谷志归十首

馈篚承先问，吟笺辱暗投。

驷车端肯顾，贰缶尚能谋。

官妓呼难至，家姬出似羞。

但令宾客喜，吾亦可忘忧。

方回

方回　虚谷志归十首

一出春连夏，新诗几首成。

多因书土俗，稍亦记途程。

删削犹无暇，传抄未可轻。

近来多少俊，何敢与争名。

方回

方回　虚谷志归十首

月旦须终定，阳秋岂易评。

麈毛空自落，牛耳可谁盟。

好恶不相似，是非无太明。

客来倦酬对，坚坐听松声。

方回

方回　虚谷志归十首

衰晚真当戒，疏慵竟未能。

病专从酒得，谤辄为诗兴。

每悔居城市，常思绝友朋。

谁来敲竹户，又见醉吟僧。

方回

方回　徐逊绵题三贤祠堂诗有云士死惟留姓与名天下第一议论也再赋二首

殷仁周寿缺圆形，释宝仙清笑乞灵。

何限台阶隆爵位，谁堪鼎足并仪形。

岁寒臭味松梅竹，乾象光芒日月星。

野服不殊人品似，年年苹藻荐芳馨。

方回

方回　徐逊绵题三贤祠堂诗有云士死惟留姓与名天下第一议论也再赋二首

黉宇祠堂塑像新，两朝邦伯间邦民。

没身不朽缘何事，异世相知自有人。

梅魄鹤魂招处士，松心凤哹吊累臣。

宫墙数仞严香火，似胜萧萧野水滨。

方回

方回　徐制准挽辞

纷纭钟鼎误公卿，孰与山林保令名。

不共鹄袍争举业，早令熊辔绍诗声。

人间倏忽惊兴废，物外从容了死生。

何限貂蝉无葬地，一丘风月自佳城。

方回

方回　续苦雨行二首

雨遂至九日，得米一斗。

邻翁为告籴，夜密致之，

恐群辈攘劫也。龙至六爻为亢龙，

三三为九其数穷。三日为霖今九日，

便晴田事亦无及。全吴富庶推第一，

谁信杭州无米焦。邻翁耳语某所有，

夜持

方回

方回　续苦雨行二首

忆昔壬午杭火时，焚户四万七千奇。

焮死暍死横道路，所幸米平民不饥。

火灾而止犹自可，大雨水灾甚于火。

海化桑田田复海，龙妒倮虫规作醢。

方回

方回　学诗吟十首

我陟匡庐山，想像渊明庐。

我游永嘉郡，康乐兹佩鱼。

学诗六十载，鑽仰二老且。

白首恐无成，嗟哉腹空虚。

迩来摆百务，粝饭几无蔬。

朝吟极摹倣，夜咏加勤渠。

不必一字工，意味但舒徐。

比陶似不足，方谢尚有余。

方回

方回　学诗吟十首

三百篇既绝，孔圣作春秋。

荣辱系褒贬，与诗美刺侔。

楚骚降一等，尚可风雅俦。

汉盛出苏李，魏兴起曹刘。

历览逮六朝，仰止兹为优。

独一陶元亮，龙凤翔九州。

韩柳继李杜，黄陈绍苏欧。

江湖近一种，禽虫鸣啁啾。

方回

方回　学诗吟十首

我读渊明诗，不忍复去手。

休官四十一，不肯恋五斗。

二十三霜秋，篱下作重九。

朝亦一杯酒，暮亦一杯酒。

南北几蛙紫，能尔一醉否。

义熙所以立，寄奴幸而偶。

牧野诛独夫，夷齐尚弗取。

窃评首阳山，乃后有五柳。

方回

方回　学诗吟十首

我爱真西山，读书有甲记。

首论天命性，岂可不论气。

我爱魏鹤山，周易辑集义。

濂洛十七家，一贯六十四。

有寂即有感，槁死笑释氏。

无气欲为人，瓦砾弃骸胔。

复见天地心，有处起生意。

王弼独云元，此语决非是。

方回

方回　学诗吟十首

杨氏昔为我，老子实似子。

墨氏昔兼爱，释迦亦如之。

孟子辟杨墨，有功此一时。

似仁与似义，暗传匪明垂。

梵语东汉译，玄门西晋师。

迄为万世害，三教乃并驰。

独一韩文公，张我正正旗。

濂洛有诸老，此盛彼遂衰。

方回

方回　学诗吟十首

离骚谓绝响，此道传人心。

外物有鼎革，能言无古今。

曹刘与陶谢，五柳擅正音。

李杜与韩柳，一字直万金。

欧苏与黄陈，孰浅而孰深。

尤萧杨陆范，乾淳鹤在阴。

二涧可继之，章泉亦駸駸。

奈何近百载，种火灰中深。

方回

方回　学诗吟十首

宋诗孰第一，吾赏梅圣俞。

绰有盛唐风，晚唐其劣诸。

牛尾狸无敌，马蹄鳖与俱。

龙溪奏思陵，此产臣乡闾。

宣城二十咏，歙浦俗亦如。

春洲生荻芽，寄兴河豚鱼。

真言写实事，组刻全屏除。

黄陈吟格高，此事分两途。

方回

方回　学诗吟十首

我寓侍郎桥，夜枕闻五德。

四更即不眠，东望逆曙色。

南睨三芭阁，千灯破暗黑。

百八仙林钟，鼍龙吼其北。

繄此倚阑人，四海谁我识。

未能朱晦翁，乡邦续道脉。

方回

方回　学诗吟十首

承天寺一碑，宜州万里走。

后山与简斋，各年四十九。

李杜俱有厄，郊岛终不偶。

今人好作诗，曾不鉴兹否。

我如陆务观，平生诗万首。

明年当八十，不可日无酒。

四男异甑釜，二女欠箕箒。

晓问床头瓮，仅有酒一斗。

方回

方回　学诗吟十首

吾性能忍穷，所以不仕宦。

两纪加一载，考槃歌在涧。

当车稳杖屦，当肉饱藜苋。

虽然鲜欢娱，终不堕忧患。

忆昔四十九，奏书似台谏。

请剑斩佞臣，此贼罪恶贯。

倏忽三十秋，往事如梦幻。

不死逾八旬，几度见宾雁。

方回

方回　雪

老面临高不畏风，尘寰一变蕊珠宫。

骤难金碧茅茨别，预喜蝗螟瘴疠空。

至洁独凝群物表，太和元在极寒中。

绝怜诗骨能禁许，惟有梅梢肖此翁。

方回

方回　雪后

谁呵冻笔解吾愁，画到寒天欲尽头。

渔子一蓑垂野钓，诗翁百尺倚江楼。

光添几夜梅窗月，暖望明年麦陇秋。

却忆半山服坡老，叉鱼奇韵费雕锼。

方回

方回　雪后楼望

健走看肥马，饥号念冻乌。

聊须辟窗户，何敢犯泥涂。

枯木痴如死，遥山淡欲无。

寒天古城人，谁共醉澄湖。

方回

方回　雪后小轩

纸色光新耸坏櫺，履声忪脆兀閒庭。

饥禽啐砌留奇迹，枯树拿空失丑形。

早与花根添曲糵，可容画手著丹青。

溪西冻瀑融晴滴，欲问岩僧借净瓶。

方回

方回　雪霁次韵以忠见和

霁色寒光滉诗眼，谢家旧赋果谁贤。

无声忽讶潮包地，不夜常疑月在天。

溪上过桥僧似画，楼头把酒妓如仙。

老夫幸有瓶笙在，更扫空阶落叶煎。

方回

方回　雪霁冒寒

苦寒犹强忍，空阔倚楼前。

春欲回江国，人皆喜雪天。

病须攻此老，穷已极今年。

乘兴吾何往，西归问钓船。

方回

方回　雪条花

槁若丛蓍未见妍，一条条雪半春天。

醉鞍把玩归来晚，蒲市人惊玉马鞭。

方回

方回　雪中泛舟

诗翁泛雪船，动趣两三篇。

未快看梅眼，空流忆酒涎。

□□冲冻凌，饥雁起荒田。

儿女牵衣处，新春入暮年。

方回

方回　雪中忆昔五首

忆昔浮蛆醉玉醅，天寒一日饮千杯。

危楼拥妓临晴雪，联马呼僧认野梅。

岂料暮年纫败絮，尚容永夜画残灰。

间关幸脱干戈死，落魄佯狂自可哀。

方回

方回　雪中忆昔五首

忆昔繁华侣俊游，宁知后死挂閒愁。

无人复唱鱼儿曲，何处重寻燕子楼。

张敞空思前汉尹，邵平谁识故秦侯。

定应冥漠犹遗恨，蔗节瓜犀启夜丘。

方回

方回　雪中忆昔五首

忆昔华年气似云，雪湖终日醉醺醺。

室家未有儿和女，宾主相忘我与君。

岂信乱离生白发，犹思歌笑调红裙。

扁舟一问桃源路，治乱当时自此分。

方回

方回　雪中忆昔五首

忆昔凌晨泛雪湖，明天净地一尘无。

略闻倩盼歌金缕，尽耸清扬倒玉壶。

屡造庙朝终摈逐，偶登名第自囚拘。

即今忍索梅花笑，死徒流离足叹吁。

方回

方回　雪中忆昔五首

忆昔湖天雪最奇，画船朝出暮归迟。

忍寒常竹怜高节，踏湿寻梅致好枝。

熟醉何尝知病酒，狂吟所至动成诗。

褵褷冻雀今相似，心欲高飞翅已垂。

方回

方回　雪中俞仲渊寄诗见怀次韵

客囊单乏去途悠，欲诣高人未有由。

如许江山明霁雪，与谁诗酒共危楼。

忽惊天外来双鲤，自笑人间寄一鸥。

舟滞楫胶肯予相，官河冰解即乘流。

方回

方回　循分

閒与苍穹酹一杯，誓将坦荡答疏恢。

谁非身住蓬莱岛，汝自心和一滟澦堆。

事久终难逃定论，运亨岂必藉高才。

堕肤裂指河冰合，自有春风到早梅。

方回

方回　烟雨楼

楼压重湖实壮哉，楼前图画若天开。

鸥从沙际冲烟去，燕向花边卷雨来。

傍柳一桥相掩映，隔林双塔共崔嵬。

栏干倚尽催诗处，晴日须来三四回。

方回

方回　唁织簑翁

系马篱边树，春初此叩扉。

行人求茗饮，老父售簑衣。

忽已空无物，云何去不归。

杵亡石臼破，残麦化蛾飞。

方回

方回　杨村秋晓

今日定复热，月落色亦红。

东方垂欲明，忽被林雾浓。

已有牧牛儿，出没黯淡中。

暗行三十里，兀兀视马鬃。

天宇悉已白，始见真秋容。

宿鹭起空际，鸣雀出林丛。

何所最可喜，稻熟岁粗丰。

人世强食弱，生生终不穷。

干戈汹海宇，幸存兹老农。

古来几魏徵，死为田舍翁。

方回

方回　杨花

燕忙莺懒听芳词，忆醉西湖画舫时。

山墅不知春早晚，隔墙数点堕书帷。

方回

方回　野庙

金甲朱衣画壁昏，军声不到暂开门。

数家祈福来浇奠，剪纸糊灯作上元。

方回

方回　野趣居士杨公远令其子依竹似孙为予写真赠以长句

尔来画工工画花，俗眼所识惟纷华。

牡丹百卉哄蜂蝶，芙蓉鸳鸯相交加。

大为屏帐小卷轴，堆红积绿供□奢。

高人瞥见付一笑，妇女小儿争惊夸。

我爱杨君画山水，要自胸中有妙理。

巴东巫峡猿夜鸣，洞庭潇湘雁秋起。

皓月明河万里天，淡墨扫成顷刻耳。

旧与结交三十年，今老而归识其子。

是父是子皆诗人，每一相逢佳句新。

西风萧寺父谓子，写此前朝朝士真。

自言画是作诗法，状貌之外观精神。

忽似老夫对明镜，翛然雪鬓乌纱巾。

野态愁容本难画，问言何得此奇怪。

得诸苦心熟在手，郢人斤斧由基射。

腰围不用黄金带，象笏紫袍贫已卖。

只消结束作樵翁，看山独立长松下。

大杨居士醉曰然，小杨居士呼来前。

眉间更着□毫一，缥缈诗仙仍酒仙。

汝不逢我作郡年，此直当酬百万钱。

今既无此无可言，聊复赠之歌一篇。

方回

方回　夜大雷雨雹

甲申春仲夜廿六，怪事可无诗史书。

星斗横陈九霄上，风雷鼎沸一更余。

雹声击瓦疑皆碎，电影穿帷恍似虚。

明日麦摧桃李仆，更惊无叶剩园蔬。

方回

方回　夜读

楼西落照炫新晴，檐雨犹余点滴声。

信手取书开数叶，秋凉初喜夜灯明。

方回

方回　夜读

酒醒不能寐，夜起读我书。

读久良有得，就枕省其愚。

古人骨已朽，言语留绪余。

不赖灯与目，何以决豕鱼。

我心本至明，灯目焉得如。

所取外有资，终由受处虚。

内外相为赐，犹彼食饮欤。

不有脾胃实，八珍将吐诸。

方回

方回　夜发长山豯

水面浮暗山，沙头耿微火。

好奇引吭窥，畏寒缩颈坐。

首取帛为袱，体用衾自裹。

篙师喜风定，半夜起劲柁。

平生江海耳，最与橹声可。

诗从是中来，孰谓此计左。

起视何茫茫，未觉万有夥。

浩然天地间，身世寄一舸。

恭惟百链心，用世亦云颇。

早乖晚弥误，迟暮困旅琐。

饕婪忌洁清，软媚恶刚□。

残生信已矣，古来岂独我。

方回

方回　夜寒

夜寒眠不著，吾首竟何如。

世事良多故，多谋似太疏。

醉从添酒债，病始爱医书。

雪霁寻僧去，谁家借蹇驴。

方回

方回　夜梦吕洞宾仙翁忽忆戊午西游岳阳楼老木居士祠观洞宾像与今南谷高

夜来忽梦洞宾仙，四十年前戊午年。

老树精祠观画像，岳阳楼醉诵诗篇。

喜逢巾裹真相似，获接杯行岂偶然。

唤起沅湘旧游兴，洞庭飞过水如天。

方回

方回　夜起有感

古人所愿为，莫若言事官。

前后五百辈，风节何索然。

士所甚荣者，草诏登金銮。

缪妄或预选，文章何足传。

又如相人国，操秉中书权。

奸邪杂庸懦，覆餸鼎实颠。

代天分百工，设此三要职。

我虽幸登名，三不践其一。

尝叨台谏命，大臣阴见柅。

击搏非所能，甘受一麾斥。

于时已溃乱，竟不保宗祏。

论罪诛枯{左骨右比}，孰可付史笔。

星河夜西流，看天徒叹息。

方回

方回　夜思

买菱沽酒意欣然，中辍留为斗籴钱。

委巷屐声骈雨后，破窗灯影飐风前。

在家儿女应饥瘦，久客衣裳尽穴穿。

忽忆厄陈如孔圣，感麟犹过从心年。

方回

方回　夜思

夜气侵寒薄寝衣，回头六十二年非。

直能欹枕思时透，始觉挑灯得处微。

百{共下加虫}渐侵床畔语，一萤忽入帐前飞。

研朱点墨皆陈迹，见道元来自有机。

方回

方回　夜思

读书不见理，作诗欲求名。

定非百世士，苟且诳此生。

蹇予脱万死，老气空峥嵘。

莫年识见进，深夜精神清。

一灯何可暗，鼠辈将肆行。

不惜三披衣，续膏挑复明。

方回

方回　夜宿白土市

雪路冈泥滑，无过亦缓行。

丹阳朝冒冻，白土暮逢晴。

俗织纱为业，村帘酒有名。

贩商非我事，一醉客心惊。

方回

方回　夜望

夕阳已下月初生，小暑才交雨渐晴。

南北斗杓双向直，乾坤卦位八方明。

古人已往言犹在，末俗何为路未平。

似觉草虫亦多事，为予凄楚和吟声。

方回

方回　夜闻训狐

十载离乡邑，言归理旧锄。

仅怜空宅在，半骇近邻无。

古庙丛枯木，寒宵吠训狐。

兵余有乖气，春色亦荒芜。

方回

方回　夜下富阳不寐二首

夜寒吟至晓，独立思冥冥。

浪聒风兼水，光摇火似星。

微劳何足叹，大患累曾经。

更念行船者，筋骸不暂停。

方回

方回　夜下富阳不寐二首

橹声戛鹅鹳，风紧已为霜。

少假愁人寐，焉知旅夜长。

天寒星烨煜，江阔树微茫。

底用胥涛急，吴亡越不亡。

方回

方回　夜吟

昔遇孙真人，授我服气诀。

幼读先子书，亦尝窥秘说。

受持苦不坚，两鬓忽已雪。

谓当屏孥累，兼复断荤血。

千息燕子夜，颜色日腴悦。

奈何堕醉梦，百病暗蟠结。

幽抱谁实知，俗流每见亵。

城市不可居，去去之岩穴。

方回

方回　夜饮唐子云宅别后简师善

幽居寻未得，下马揖比邻。

指我道傍叟，即君堂上亲。

仪刑全古雅，谈笑极清真。

匕箸山肴美，樽罍腊酿醇。

扁门称道院，辟馆养诗人。

得句挥毫疾，论文剪烛频。

乾坤百战定，父子一家春。

地僻过从少，谁欤此问津。

方回

方回　夜雨

树与山同黑，声喧瓦欲飞。

雷行无蚓喙，电起更萤辉。

小市收灯早，荒城击檄稀。

平生听雨意，终恐壮心违。

方回

方回　谒东坡祠

至和嘉佑政途开，老凤将雏出蜀来。

父子声名天宇小，弟兄笔阵海潮回。

岷峨一气钟三杰，杜富诸贤得异材。

二百年来拜遗像，堂堂直气尚崔嵬。

方回

方回　一笑

棘为篱落板为扉，堂上春山碧四围。

前后相承花百种，往来自在燕双飞。

卖田不耻因偿偿，耽酒无厌更典衣。

人道家贫诗却富，先生一笑久忘机。

方回

方回　猗兰秋思三首

猗兰奕叶晓疏晴，栩栩秋光小蝶轻。

皂翅绣花三五点，庾郎无句画难成。

方回

方回　猗兰秋思三首

绿叶枝头紫粟丛，素花抽雪细茸茸。

国香政要枯如腊，旋买离骚置册中。

方回

方回　猗兰秋思三首

老子今年忽不贫，价方玉佩有兰纫。

一枝半朵悬衣带，肯羡腰间大羽人。

方回

方回　移具饮宾昫宅次韵二首

垂门老柳系青骢，梦里先曾访此翁。

谢杋远窗分绝景，郝隆幽腹对晴空。

偕来众客无官位，供立诸郎有父风。

我寓秀山十年矣，草堂始得一樽同。

方回

方回　移具饮宾昫宅次韵二首

六桥花絮骤嘶骢，岂料如今两鬓翁。

痛饮竹林真得计，望尘金谷总成空。

吾庐寂静专云岫，公屋宽凉傲暑风。

东下西还俱未定。不访时许笑言同。

方回

方回　乙巳三月十五日监察御史王东溪节宿戒方回万里饮灵隐冷泉亭赵宣慰

年年时节美春三，谁识湖山绿似蓝。

万户栋梁双语燕，千村桑柘两眠蚕。

鼓钟下竺寺连上，香火北高峰胜南。

除却咸平处士外，何人更此筑吟庵。

方回

方回　乙巳三月十五日监察御史王东溪节宿戒方回万里饮灵隐冷泉亭赵宣慰

渊静涛飞亦壮哉，冷泉亭右闸初开。

一时变作跳空雪，万众惊闻喷壑雷。

老鹤远过彭祖寿，巨杉何啻盛唐栽。

吾生八十重游此，身健犹堪酒一杯。

方回

方回　乙巳三月十五日监察御史王东溪节宿戒方回万里饮灵隐冷泉亭赵宣慰

世间春暖此间寒，万树阴阴万竹攒。

驄马来游人不避，画龙谁写我频看。

余生久已忘三黜，高会犹容预四难。

閒赏孤山梅五绝，樽前剩爱一枝酸。

方回

方回　乙巳三月十五日监察御史王东溪节宿戒方回万里饮灵隐冷泉亭赵宣慰

休兵三十有余龄，铁马曾来似不曾。

寒士喜从贤御史，閒人许识老名僧。

画船处处歌春雪，厦屋遥遥贮腊冰。

保得西湖如此好，心知明首遇良肱。

方回

方回　乙巳三月十五日监察御史王东溪节宿戒方回万里饮灵隐冷泉亭赵宣慰

三月晴过半月春，真成好景与良辰。

簪花骑马多游女，掷果呼猿不畏人。

湖山行乐有心赏，天地太平无战尘。

两纪逃名作閒客，乐哉七十九年身。

方回

方回　乙未六月大暑

平分天四序，最苦是炎蒸。

在我须无欲，于斯患不能。

又应当闵雨，谁识始藏冰。

人力回元造，生生实所凭。

方回

方回　乙未生日二首

南北间关万死身，今年六十九年人。

偶容有酒仍容健，不叹无官肯叹贫。

遣礼送诗烦故旧，借楼市馔请比邻。

还闻共说虚翁寿，似陆严州过八旬。

方回

方回　乙未生日二首

虚叟惭非饮八仙，举杯属客每陶然。

重逢今日初生日，预算明年致仁年。

元亮有儿聊慰意，斛斯为话且随缘。

老衰不竞黄陈律，前日诗如白乐天。

方回

方回　乙未十二月二十四日立丙申春予忝七十

十岁端平旧丙申，元贞重见丙申春。

几灾几难到今日，诸父诸兄皆古人。

未及悬车官已解，不能负贩子俱贫。

细思多少同庚者，地下先埋富贵身。

方回

方回　乙未岁除二首

岂料身为七十翁，开怀且放醉颜红。

身存惟恨恩难报，世换还惊事总空。

百岁尚余三袠数，万诗枉费一生工。

盍簪列炬浑如梦，不似今年筑底穷。

方回

方回　乙未岁除二首

五十五时官早休，即今七十复何求。

亦思稍为儿孙计，政恐深贻祖父羞。

岂不忆家良有说，偶然得酒更无忧。

诸公富贵新桃版，我是春前旧土牛。

方回

方回　乙酉元日

摩挲老面受春风，肯为吹将鬓雪融。

自合居乡充父老，尚堪开学教儿童。

官身历险元如梦，诗律从宽渐开源。

有菜可羹花可赏，未妨日日酒频中。

方回

方回　以采菊东篱下悠然见南山为韵赋十首

九日已过一，嘉菊无人采。

晴轩醉余芳，赖有我辈在。

胸着酒斗许，意阔浩如海。

谁能起九原，共与推千载。

儿女较唇舌，我岂尔能凂。

方回

方回　以采菊东篱下悠然见南山为韵赋十首

生者不聊生，死者已鬼录。

死视生或优，冥默谢耻辱。

侧闻田野间，十人九饥腹。

奈何值狼贪，尚欲肆荼毒。

客去醉眼冷，独坐数残菊。

方回

方回　以采菊东篱下悠然见南山为韵赋十首

我诗无所师，意略与古同。

篆士见之笑，寒苦啼秋虫。

采菊忽见山，不辨南与东。

奇句忽天来，目断孤征鸿。

岂有学圣贤，而不忍饥穷。

方回

方回　以采菊东篱下悠然见南山为韵赋十首

移石甽缺路，折竹樊疏篱。

檐间见一蛛，悬身堕长丝。

随风有所羒，罗络纵横施。

胸中密经纬，似不过一饥。

用意乐许恶，何待网成时。

方回

方回　以采菊东篱下悠然见南山为韵赋十首

平生天外心，异乎诸子者。

著鞭无前途，焉用取竹马。

乍争祖逖先，肯出桓温下。

黄钟晚遭毁，轰雷釜鸣瓦。

细玩郊沙爻，可不举需疋。

方回

方回　以采菊东篱下悠然见南山为韵赋十首

不谓予坦率，即谓予缪悠。

冷官尚难为，热官何可求。

寂寂雀罗门，无复车前驺。

但恐严光足，终胜张禹头。

客来且一觞，十觞未遽休。

方回

方回　以采菊东篱下悠然见南山为韵赋十首

土衡怒鬼子，仲氏不谓然。

云间对日下，此语亦浅旃。

丈夫贵有立，声名动万年。

青蝇能肆污，白璧讵改妍。

君但满酌我，一笑吞青天。

方回

方回　以采菊东篱下悠然见南山为韵赋十首

不见渊明面，渊明心可见。

问休以见之，老菊耐霜霰。

尚欲招祖谢，岂不鄙湛羡。

市朝纷屠剥，禄位甘苟贱。

高举能免此，学陶亦云善。

方回

方回　以采菊东篱下悠然见南山为韵赋十首

正始有遗音，衣冠落东南。

典午赖群贤，历年百有三。

吾闻运甓人，功与王谢参。

晦俭佐宋齐，卖国尔乃甘。

陶氏独有孙，饥死终无惭。

方回

方回　以采菊东篱下悠然见南山为韵赋十首

今日见此山，明日见此山。

有时或不见，乃在云雾间。

世事亦如此，反覆多阻艰。

阴晦待其晴，山色终当还。

俗诮勿与竞，誓死保此间。

【卷25】

方回

方回　以读书破万卷下笔如有神为韵赋十诗送赵然然如大都

博学果何谓，书不可不读。

子思继以审，子夏继以笃。

是皆返诸心，夫岂泥简牍。

试一凭危楼，万里送鸿鹄。

方回

方回　以读书破万卷下笔如有神为韵赋十诗送赵然然如大都

羲皇卦未画，世间有何书。

今人所校者，惟亥豕鲁鱼。

曷不洗肺肠，求诸天地初。

此理傥有得，万卷皆空虚。

方回

方回　以读书破万卷下笔如有神为韵赋十诗送赵然然如大都

所谓先天易，诸人识不破。

独一观物翁，入手不放过。

太极是生两，然后品物播。

参以邵子言，佛老义自堕。

方回

方回　以读书破万卷下笔如有神为韵赋十诗送赵然然如大都

误训若稽古，字至于三万。

一言思无邪，可以了群怨。

世人尔所有，夜光珠径寸。

吾侪道固穷，君子兼山艮。

方回

方回　以读书破万卷下笔如有神为韵赋十诗送赵然然如大都

扬雄论立师，始于书一卷。

曾子贯忠恕，本无书可传。

赵子足著述，古今妙贯穿。

考诸领袖间，深衣有表撰。

方回

方回　以读书破万卷下笔如有神为韵赋十诗送赵然然如大都

朱先之桑梓，如我二人者。

赵子于吟诗，一字不妄下。

虚叟明八十，硉砵老病马。

年龄已衰颓，文字亦苟且。







卷91

方回

方回　以读书破万卷下笔如有神为韵赋十诗送赵然然如大都

妙年尝自负，韩子补天笔。

年及渭滨人，今也老无力。

送君如燕都，谁门可长揖。

苏举黄自代，靖翁独我识。

方回

方回　以读书破万卷下笔如有神为韵赋十诗送赵然然如大都

言诗卜子夏，作赋马相如。

三十六字母，文公之四书。

知君便便中，自有一石渠。

以貌失子羽，诸公其慎诸。

方回

方回　以读书破万卷下笔如有神为韵赋十诗送赵然然如大都

鲁语第一篇，子曰即次有。

有子与曾子，专美孔圣后。

乃知古学者，尊师复重友。

君之师友何，殆不止韩柳。

方回

方回　以读书破万卷下笔如有神为韵赋十诗送赵然然如大都

后生信可畏，君年未四旬。

我老长空倍，閒将三十春。

学行各有见，出处何必均。

宁将诗泣鬼，肯与钱称神。

方回

方回　以桐江旧诗十五卷呈范君泽

人品悬知大不同，一丝羞见钓台风。

七年假守如虚叟，万首新诗似放翁。

贷死偶余吟鬓白，每生犹想战尘红。

范侯胸次秋天碧，好借宽閒翼断鸿。

方回

方回　倚楼二首

西风迎面晚凉新，略展青铜正幅巾。

独倚阑干偶无事，閒看楼下奕棋人。

方回

方回　倚楼二首

楼头独立到昏鸦，尽日丝空小雨斜。

何补乾坤浪生死，青青无数瓦松花。

方回

方回　倚梅观雪

空山浩浩朔风吹，萧飒如蓬两鬓垂。

独倚寒梅看远雪，合呼美酒赋新诗。

剡舟地逈何由往，陇驿天遥亦谩思。

忽忆立年湖上事，金樽银笔永无期。

方回

方回　义犬行

君不见周兴西旅贡厥獒，今日天下新建櫜。

远方不许进异物，閒却三略兼六韬。

又不见王孙昔叹走狗烹，今日天下永太平。

保全功臣决无此，花村夜不争雉鸣。

陆平原家养黄耳，系书不隔江淮水。

金陵音问还洛阳，往来何啻万余里。

杜少陵寓鄜州居，旧物低徊入衣裾。

宗文宗武共入罗，爱怜想亦如相如。

古滕东溪王御史，先公岂弟世无比。

一犬育之十五年，送葬至墓不食死。

一饭糟糠何足论，恒饱不饥谢乾坤。

垂深井缰马救主，衔明月珠蛇报恩。

世上纷纷轻薄子，翻云覆雨丧廉耻。

动辄反噬不识人，可似韩卢乌喙之徒知义理。

方回

方回　忆我二首各三十韵

忆我幼时事，南归自番禺。

三边已澒洞，内郡犹无虞。

故居山城间，四面阛阾区。

东西万货集，朝暮百贾趋。

诸父颂宾客，衣冠一何都。

觞豆日谈笑，往往皆文儒。

比屋有高楼，其上娉婷姝。

侠少喜酒贱，歌呼间笙竽。

无何郁攸作，一夕化为墟。

朝廷易楮币，百姓骈叹吁。

物价渐踊贵，饥剽多流俘。

我家众长上，生近乾淳初。

曰此风俗降，岁岁有不如。

老者迁化去，少者分驰驱。

生理益艰窘，口腹各自图。

书囊裹笔砚，扁舟落江湖。

苟且禄仕齿，荏苒岁月徂。

乍得返乡里，惊怛心若刳。

前辈尽黄壤，小儿皆白须。

屡火不一火，坊巷非旧闾。

上冢享亭仆，访寺诗壁污。

向之红粉面，蚁穴髑髅枯。

乃知宇宙内，万有皆空虚。

我生逼六十，偶幸全头颅。

身阅大兵革，一思一欷嘘。

怀旧梦恍惚，吊往肠郁纡。

六十年间事，历历尚可模。

我所见之人，百万泉下俱。

神仙谓不死，终久归于无。

寄语肉食子，无以智诮愚。

忆我弱甫冠，束书如钱塘。

中兴百廿载，行都滋浩穰。

虽已劣乾淳，尚可云小康。

巴蜀骇破碎，淮襄传扰攘。

腹心辇毂地，按堵如故常。

于时数万士，云集升上庠。

草茅起穷谷，拭目观国光。

出门不识路，天街何其长。

侠士剧燕赵，佳人□姬姜。

五鼓夜灯烛，万楼春丝簧。

吴米白如雪，奚啻千斯仓。

缥缈湖山间，画船娇红妆。

六桥杨柳岸，荷花云水乡。

四时无不宜，莫若僧夏凉。

小儒苦乏赀，冷眼看豪强。

托迹朝士馆，窃睨鵷鹭行。

台评或非是，庙论有不臧。

相与读邸报，愤闷填中肠。

侥幸江汉静，奸凶殛炎荒。

礼闱采刍言，始得伸名场。

岂谓边功相，曾不监彼狂。

骄淫无比伦，虐毒尤披猖。

未闻古天子，买田自置庄。

群小附鬼蜮，国脉内已戕。

虱臣颇有胆，四被言者章。

最后得拜疏，逋诛逃维扬。

万古木绵庵，不愧赵韩王。

草茂复古殿，雨淋集贤堂。

青史孰可□，念此心神伤。

焉得陆士衡，复与作辨亡。

方回

方回　异僧

荒崖传有虎，飞锡径登危。

衣槲纫枯叶，餐松嚼嫩枝。

病人求咒水，野老施庵基。

一夕缘何事，飘然失所之。

方回

方回　驿马叹

铁陈突万人，{上西下之}驾行九轨。

圣门称其德，成功亦云伟。

嗟尔驿骑者，售身堕泥滓。

朝才南一程，夕又北百里。

鞭走不暂停，脊背作疮{疮仓换胡}。

尔生既无知，尔死然后已。

盐车未为甚，敝帷无复拟。

惟人役万物，致用期为美。

用之失其所，益此即损彼。

服牛利播种，鑽龟卜休徵。

牛龟何不幸，为人谋何矣。

释氏欲无生，厥意殆见此。

奈何说轮回，眩俗滋谲诡。

人畜互相为，万万无此理。

皮毛受困苦，王侯享华侈。

谓皆前世事，夙业之所使。

我独谓天性，岂各私一己。

生囿形骸间，死散虚空里。

性同质不同，窜易乌有是。

爱人而爱物，人当近仁耳。

使其一不爱，何惜一马列死。

我赋驿马篇，哀歌有深旨。

方回

方回　淫雨

城撼涛声上，山埋雾气中。

郊原成泽国，舟楫羡鱼翁。

浙右田应没，巴西雪更融。

斯民恐鱼鳖，孰为诉苍穹。

方回

方回　饮孤山六一泉有感亭以太湖石为柱梁

解后犹存石柱梁，周家九鼎尚沦亡。

此泉只是寻常水，为有欧苏姓字香。

方回

方回　饮归

潋滟红深百盏浇，醉归不觉路迢迢。

临分情味殷勤甚，暗遣人扶过画桥。

方回

方回　饮商氏普安堂

仙家天地在壶中，谁到壶中识此翁。

一念人人皆上寿，四时日日是春风。

偶开古画惊神品，频换佳花玩化工。

玉醑金钗香梦断，归来晴月挂梧桐。

方回

方回　饮天庆观即席赋吴体

寂静日月白云乡，漂摇湖海厖眉郎。

壁间犹见画龙在，柱表不闻归鹤翔。

杯酒新竹与风色，炉熏异花无此香。

索茗浇渴上马去，绿树含雨山苍凉。

方回

方回　饮兴道观有感五首

十万长松五百年，今其余几亦堪怜。

霓旌恍惚刚风外，蕊殿崔嵬劫火前。

题墨八分吾独识，藏丹九转后谁传。

山中是事绋非昔，惟见新坟挂纸钱。

方回

方回　饮兴道观有感五首

仙洞春深长薜萝，杜鹃花发蕙风和。

善门有后浇松早，贫户无忧卖笋多。

万古销沈终冢墓，二仪开辟几干戈。

情知来去皆非实，醉后犹能作此歌。

方回

方回　饮兴道观有感五首

戍垒儿郎意气雄，群腰刀斧薄榛丛。

寻真亭仆长松少，礼斗坛荒苦竹空。

菜色可怜穷道士，樵歌不见旧邻翁。

存亡得丧知何极，天地悠悠感慨中。

方回

方回　饮兴道观有感五首

山门藓兽石嶙峋，三耳翁今去几春。

蝼蚁与谁频作梦，茯苓应更长如人。

土馒头里无仙骨，金仆姑边尚战尘。

焉得亦如酒家叟，一茅庵住自由身。

方回

方回　饮兴道观有感五首

尔时儒者定应无，问政胡为不问儒。

五代乱离千血阵，万山深杳一丹炉。

能容阀

能容阀　遁犹难必，遽谓飞升岂不诬。

我欲卜邻聊避俗，未须跳入长房壶。

方回

方回　饮袁提学林亭

古淡林萦沼，清辉日漏云。

百梅先世植，一鹤旧侯分。

天引吟怀远，春供饮意醺。

徐卿二雏者，已解听论文。

方回

方回　隐者

土木形骸八尺身，碧眸如电气如神。

笑拈草化烧金药，狂折花簪漉酒巾。

百万生灵枯冢骨，三千世界战场尘。

生死闲往探中看，闻说蓬莱浅又新。

方回

方回　樱桃花

浅浅花开料峭风，苦无妖色画难工。

十分不肯精神露，留与他时着子红。

方回

方回　慵起

慵起披衣出户迟，今年最喜免招医。

粗容破灶炊云子，可用芳筵佐雪儿。

醉后作诗多不记，梦中读易了无疑。

雨晴风爽园林密，独立清阴过午时。

方回

方回　永乐沽酒

大寒岂可无杯酒，欲致多多恨未能。

楮币破悭捐一券，瓦壶绝少约三升。

村沽太薄全如水，冻面微温尚带冰。

爨仆篙工莫相讶，向来曾有肉如陵。

方回

方回　涌金门城望五首

萧条垂柳映枯荷，金碧楼空水鸟过。

略剩繁华犹好在，细看冷淡奈愁何。

遥知堤上游人少，渐觉城中空地多。

回首太平三百载，钱王纳土免干戈。

方回

方回　涌金门城望五首

左看城阙右看湖，辗翠蹄红路欲芜。

君子颇闻梁上有，丽人何至水边无。

他时公论谁良史，往日虚名几腐儒。

地下西施应冷笑，不缘红粉解亡吴。

方回

方回　涌金门城望五首

天回地转事云轮，湖葑山榛色渐陈。

坠珥遗钿如隔世，欹楼倾榭最愁人。

一钱物变千钱直，十户民惊九户贫。

犹有沙河塘上路，卖花声作旧时春。

方回

方回　涌金门城望五首

曾向西湖醉写诗，衰年六十叹飚驰。

一毫无补承平世，万事俱非老死时。

三竺禅窗猿已化，八梅吟冢鹤应悲。

花浓月艳今如梦，卧听长桥笛夜吹。

方回

方回　涌金门城望五首

风入松词万口传，翻成余恨寄湖烟。

难寻旧梦花阴地，剩放新愁雪意天。

战罢閒堤眠老马，宴稀荒港泊空船。

此心拟欲为僧去，政恐袈娑未惯穿。

方回

方回　用夹谷子括吴山晚眺韵十首

湖共江宽更海宽，遥天纵玩复横观。

雅知山对吟肩瘦，未怯霜欺醉面寒。

感召丰登饶粒食，抚摩瘦敝起雕残。

生灵百万俱高枕，公亦官清梦寐安。

方回

方回　用夹谷子括吴山晚眺韵十首

梯天直上俯平宽，故园繁华尚可观。

西子有船春色去，伍员无庙暮涛寒。

九原事往人难问，四序功成岁又残。

米贱酒平慰迟暮，巢林聊得一枝安。

方回

方回　用夹谷子括吴山晚眺韵十首

抖擞羁怀强自宽，时登吴阜一閒观。

陆机不作莼羹在，雷焕无踪剑气寒。

倏忽池台荒草合，等閒歌舞落花残。

兴亡生死真常在，命要深知分要安。

方回

方回　用夹谷子括吴山晚眺韵十首

泰伯封疆四望宽，胜将吴越旧书观。

苧罗山下春才到，麋鹿台边沼已寒。

不有采香专怙宠，可能尝胆便除残。

今年木德临心宿，重见家家衽席安。

方回

方回　用夹谷子括吴山晚眺韵十首

一锥无地百弓宽，万事须分两眼观。

仙子楼居凌到景，野人卉服耐奇寒。

金钗玉斝春帷满，黄卷青灯晓漏残。

兴废荣枯手翻覆，几家能遣子孙安。

方回

方回　用夹谷子括吴山晚眺韵十首

荡荡天宽眼亦宽，区区笑尔井中观。

帆来狗国毛人远，楼倚牛郎织女寒。

迅速年华榆燧改，槁枯世味蔗滓残。

绝怜棺粪纷纷梦，未必槐安果是安。

方回

方回　用夹谷子括吴山晚眺韵十首

情知新国用刑宽，坐致湖山复旧观。

浙右谁非三世宦，江南终不十贫寒。

钱王陌上花犹好，苏小门前柳未残。

革故鼎新谁料得，举安天下胜偏安。

方回

方回　用夹谷子括吴山晚眺韵十首

极目无穷六合宽，仰天如以浑仪观。

日躔箕斗逢长至，月宿奎娄届大寒。

肘后方多难却老，杯中物到莫留残。

来年七十身犹健，容膝归欤亦易安。

方回

方回　用夹谷子括吴山晚眺韵十首

眼底胸中稍放宽，超然何肯惑荣观。

余年早已知天命，古道谁堪共岁寒。

驿使寄梅心独远，禅师分芋口无残。

十诗说尽登临意，我但徐行步步安。

方回

方回　用夹谷子括吴山晚眺韵十首

三吴百越楚天宽，不厌登临不厌观。

画舫红桥随处有，丹楼碧宇倚空寒。

梅边吟思春光早，雁外归心夕照残。

灯火沙河塘上路，岂无冻屋卧袁安。

方回

方回　用康庆之韵约同陆仁重游问政山

我所思兮山中人，餐松辟谷修仙道。

将旄相印本无心，一蓑尚喜收身早。

袖有长生度世方，玉杵玄霜倩谁捣。

白云三耳真人家，磵霜不死菖蒲华。

笑挹诸公葛陂杖，同驾老龙穿碧霞。

颠歌狂舞酒酣时，一洗万古兴亡悲。

九万里风排阖归，茫茫六合黄尘飞。

方回

方回　用前韵酬孟君复二首

吞吞虞翻梦里爻，古人不死与神交。

成名永保传青简，临事终当藉白茅。

足可一瓢居陋巷，岂堪二膳养东胶。

龟藏六用泥中乐，未信时人蝘蜓嘲。

方回

方回　用前韵酬孟君复二首

眼空敢谓世无人，松菟相依似有神。

邂逅十洲三岛衣，崎岖万死一生身。

深斟满酌堪同醉，雪鬓霜髯愧不春。

别后诗筒恐难数，何如聊尔倡酬频。

方回

方回　用前韵改一二语自释

南寒稍近折绵天，葵荠争承小雨怜。

冻合远峰应有雪，炊残荒市更无烟。

未妨夜画炉中箸，何苦晨呵袖里鞭。

人事好乖行路恶，政应委顺付怡然。

方回

方回　用五男儿再赋

每于生日赋新诗，似觉今年老更痴。

窃谓齐公千驷马，岂知陶氏五男儿。

能拼久客常沉醉，不念全家惯忍饥。

七十尚争三屈指，挂冠一纪此差奇。

方回

方回　用韵送唐师善归九仙二首

杞菊先生误作州，归来谁复与同游。

蓑衣正可眠牛背，内食终非相虎头。

欲起黄陈分宇宙，能穿草树憩深幽。

相看不用多言说，须向拈花笑处求。

方回

方回　用韵送唐师善归九仙二首

李长庚愿识荆州，马伏波今愧少游。

古道直能胶凤觜，官身焉取烂羊头。

苦心文字雕奇劂，遁世林峦擅僻幽。

鹤竹蜂花有家法，唐瓢更向外人求。

方回

方回　用韵谢湖州总管李才甫附周汉东寄声

文章太守与谁游，山水江南第一州。

试向清风明月内，得非与可子瞻不。

生徒时喜高轩过，英俊多蒙□□□。

冷掾能言修学事，殿堂新葺更书楼。

方回

方回　用韵谢史山长德秀招饮醉甚

日困公家酒，身浮似片云。

扶归忘路无，鼾卧过宵分。

真是杯中圣，殊非鬲上醺。

老饕何可数，合作送穷文。

方回

方回　游石头城

卧龙起草庐，扶汉有余忠。

欲结紫髯客，共追黄星公。

一言根本定，万里氛翳空。

指此为虎踞，长啸吞西风。

夫岂樊吾圃，以虞他人攻。

乌林逸元恶，入罗怆途穷。

汝亦赵佗辈，区区帝江东。

吾意本谓何，剑佩殊不同。

后来矫虔人，藉口欺盲聋。

九折剑阁栈，一泥函关封。

盗贼柄干将，奸雄非英雄。

老我吊古癖，徘徊梵王宫。

城坏遗甽泯，江徙孤岸穹。

中原芳草外，战尘春蒙蒙。

酒尽欲下山，目极斜阳红。

方回

方回　游问政山次韵郡侯康庆之

住山应是胜游山，矧此仙区异俗寰。

几度出城行十里，何时筑屋就三间。

化猿君子高难问，射虎将军老合閒。

只虑家人犹粒食，水泉深冷石田悭。

方回

方回　有感

玩透羲爻未画前，今时天即古时天。

回空其庶亦其庶，轲死不传焉不传。

积愤淫伤诗未削，暗筹微婉史谁编。

继周百世民彝在，岂为兴亡有变迁。

方回

方回　有感三首

仓皇得郡免朝辞，十六年间老转痴。

一角未堪峨獬豸，二螯敢笑食蟛蜞。

刊摩干宝搜神记，啸咏陶潜责子诗。

格是世人无识者，可能更索树神知。

方回

方回　有感三首

十年归把钓鱼竿，万变惟凭冷眼看。

白发相寻点鬼簿，紫金焉得返魂丹。

渐惊老旧遗民尽，欲问承平往事难。

秋日未须畏残暑，浙江潮退即天寒。

方回

方回　有感三首

今沿古溯醉眉攒，堪转舆旋老眼寒。

昼静倚楹常独立，夜深抚几忽长叹。

关张运去金刀绝，王谢声沉玉树残。

欲淬笔锋刳鬼胆，生冤死恨海漫漫。

方回

方回　又次韵张御史鹏飞

休致衰年暗自惊，閒呼张丈唤殷兄。

马尘往往逢新贵，鸥梦依依忆旧盟。

洛社绘图惭九老，汉庭绵蕝付诸生。

绣衣御史烦推毂，我有蓑衣永不更。

方回

方回　又题画赤脚仙

万古天冠地屦身，画师游戏恐非真。

父生师教成何事，甘作蓬头跣足人。

方回

方回　又用前韵赋夜坐

酒醒招得醉魂归，深护炉熏键夕扉。

渴舌恶甜勤漱茗，癯肩耐冻懒添衣。

颇闻空暗无星出，小待更深定雪飞。

一字不圆终不寐，癖诗如我自应稀。

方回

方回　又雨

霞红疑太早，果不是晴天。

市涨危侵户，村流喜入田。

昏昏邻寺鼓，滃滃晚厨烟。

明日应犹雨，宵甜一枕眠。

方回

方回　于氏琵琶行

君不见木兰女郎代戍边，铁甲卧起二十年。

不知谁作古乐府，至今流传木兰篇。

又不见公孙大娘舞剑器，挥霍低昂动天地。

我杜少陵有长歌，每一读之生壮气。

汉时昭君颜如花，强令出塞禁风沙。

马上无以写愁思，推手为琵却手琶。

昭君死作青冢土，琵琶却传来汉家。

一弦一字万怨恨，始听欢乐终咨嗟。

燕代佳人有于氏，春日黄莺韵桃李。

齿犀微露朱砂唇，手荑缓转青葱指。

声外调声非梪拨，意中写意自宫徵。

曲阑歌罢或潸然，何能动人一至此。

有时不用琵琶歌，辩如仪秦勇贲轲。

武昌东西说赤壁，洙洒南北夸黄河。

一炬一失百万却，古今胜败何其多。

拔山盖世亦泪下，骓兮虞兮奈若可。

老夫嗜好无它癖，为尔看朱几成碧。

白发多情似乐天，衫袖江州司马湿。

前身不是木兰旧女郎，今生恐是公孙真大娘。

哦此琵琶敲诗肠，尔或因之姓名香。

方回

方回　予尝治郡屡平贼叹今所见不然

昔在专城日，吾尝破贼时。

土豪勤问探，民户感恩私。

公论必旁采，下情须尽知。

骑军远迎击，孰识一先棋。

方回

方回　予丁亥生壬寅年七十六留杭十二年

吾生已是三分过，此地胡为一纪留。

万事无心偶然耳，久将身世付浮休。

方回

方回　余生

余生如涸鱼，斗水足可活。

父子自相濡，不望江湖阔。

使吾道当亨，时平己身达。

运往年岁莫，滋厌耳根聒。

与其强磬折，孰若谨囊括。

心怜童稚饥，此事亦已末。

方回

方回　鱼亭观山

人间第一歙州山，绝妙鱼亭古道间。

描取此奇入诗句，西游端的不虚还。

方回

方回　鱼亭驿

黟县鱼亭驿，东莱阁老诗。

雨晴云气敛，峰古石形奇，

老眼经题奖，高风费咏思。

只惭无密竹，不似绍兴时。

方回

方回　鱼亭再赋

山好如斯极，吾归亦可迟。

人间如吟者，马上细看之。

莫讶回头数，端能具眼谁。

不随时事改，三叹紫微诗。

方回

方回　俞鉴山月歌

诗人诗向虚空攫，平地望月不可摸。

或谓高山去天近，好登东岳陟西岳。

岳峰峻极未到天，仰面难舐兔臼药。

末由手挽月娥衣，诗思肯从天上落。

不如斟月入杯中，诗酒肠吸杯月空。

一杯一首百杯百，天送佳句来长风。

仙人轻举跨飞鹤，游子归思随征鸿。

扶摇直上九万里，未办顶摩丹桂宫。

所以诗人世难得，倚靠梯凳探月窟。

山头拿月月愈远，尘里抉诗诗不出。

大江汹涌波跳金，谪仙捉月沦采石。

是为诗人善搜诗，何知君非今李白。

方回

方回　渔家

全家居小艇，面色总成黧。

何可偏多子，平生仅一妻。

螺羹兼蚬肉，稗粥和秔粞。

细省庄周语，逍遥理未齐。

方回

方回　与孟能静饮联句复和三首

三月一日春如酒，红是桃花绿杨柳。

人生不醉欲如何，不如意常十八九。

暂兹袖公补天手，谁能箝我谈天口。

挹斗酌海两相逢，天风吹入无何有。

方回

方回　与孟能静饮联句复和三首

三月三日一觞酒，同上危楼望晴柳。

岂可不饮负此春，向来风雨十朝九。

何必水边看丽人，何必水晶行素鳞。

曲阜桥边同一醉，杭州城里两閒身。

方回

方回　与孟能静饮联句复和三首

仕宦可止不止酒，乃所愿学陶五柳。

春夏秋冬皆有花，四时无日不重九。

莫欺左持蟹螯手，莫笑涎流曲车口。

醉能题壁又能歌，德行文章总无有。

方回

方回　与起来芳三上人游北山寺

癖性爱古寺，郁郁乌龙山。

癖性爱古树，万松拥禅关。

偶与二三僧，共此一日閒。

索茗古寺里，系马古树间。

树古生凉飚，寺古殊尘寰。

古貌各清怪，古心俱恬憪。

忽有古笛声，牧儿度前湾。

古人谓不足，古风斯已还。

方回

方回　雨不成雪

一雨疑当冷，旋为暖所胜。

南方难得雪，冬半尚无冰。

余菊香深酽，群蔬意似矜。

林疏石路细，遥见隔溪僧。

方回

方回　雨不已

空阶日夜梅霖滴，滴碎人心未肯休。

山郡城沉遥可骇，水乡田没更胜忧。

民饥盗起关时事，米尽薪殚滞客楼。

燕玉谁家政微醉，倚栏撩鬓插红榴。

方回

方回　雨过岩寺镇

冻泞滑如油，前驱雨未休。

转添行路恶，始觉别家愁。

早市渔翁聚，灵祠岳鬼幽。

憩鞍寓吾目，有句亦堪搜。

方回

方回　雨后

荒园绿草长，无客到书堂。

百尺辘轳冷，一林藆卜香。

杭书归蜡屐，睦艇致藤床。

閒步复閒卧，身凉心更凉。

方回

方回　雨后

重湿抖筠笼，追凉涤瓦钟。

乏香嫌婢索，得酒赖儿供。

纸润剪弥钝，墨胶书不浓。

幽斋雨中咏，寄远意不慵。

方回

方回　雨凉晓思

一榻凉如水，空山夜雨声。

病身筋骨在，往事梦魂惊。

老寿知何益，忧危半此生。

吾穷终不怨，稍已窃诗名。

方回

方回　雨晓

春空蒸小雨，漠漠复纷纷。

枯石皆生水，平田亦出云。

气温衾暗觉，声细枕微闻。

今日迎人马，西郊草欲薰。

方回

方回　雨夜怀仁近二首

平生湖海气，岁晚可谁邻。

朋友非难得，情怀未必真。

孤灯昏夜目，破衲冷秋身。

明日天晴否，过从仅此人。

方回

方回　雨夜怀仁近二首

料我今谁识，交君日渐深。

相看如骨肉，有志各山林。

佐酒无珍具，成诗每痛箴。

昼逢常夜别，雨阻定晴寻。

方回

方回　雨余早起五首

灯暗窗明暖又寒，破鞋坏待藓痕乾。

惜花爱笋人谁解，冒雨行来百匝看。

方回

方回　雨余早起五首

枝枝红{上艹下乐}蕊头偏，应是难禁宿雨湔。

好物不扶扶恶物，已耘死草更昂然。

方回

方回　雨余早起五首

密树阴阴小石台，雨余更绿几痕苔。

蜗牛上到葵花顶，日出如何下得来。

方回

方回　雨余早起五首

浓绿园林晓雨新，莺啼近树不疑人。

千枝罂粟红如锦，谁谓侬家已送春。

方回

方回　雨余早起五首

懒照青铜雨垫巾，试将欹正问傍人。

含羞小婢无言去，应笑髭须总似银。

方回

方回　雨中饮宾昫次前韵二首

早欲升堂学四科，晚年万事已谈何。

花时气色晴明少，海内交游老死多。

径醉不须商可否，急归犹欲避谁何。

春衣难典黄金尽，寻紫阳溪理櫂歌。

方回

方回　雨中饮宾昫次前韵二首

胸中了了讵同科，混合光尘济贯河。

割据市楼才斗大，悬知官酒太灰多。

足相娱乐唯君耳，不少盘旋谓我何。

勿笑诗成欠流丽，予官彩取可弦歌。

方回

方回　寓杭久无诗长至后偶赋怀归五首呈仁仲实

严滩合问紫阳津，误簉西湖寂寞滨。

老子通身唯是骨，梅梢作意为谁春。

饱更世故全如梦，惯忍霜寒最益人。

莫笑龙钟开七袠，含珠何限已成尘。

方回

方回　寓杭久无诗长至后偶赋怀归五首呈仁仲实

天应知我厌驱驰，故遣虺雙掩敝帷。

一纪穷愁严濑梦，三年长至武林诗。

山深无事尚堪隐，岁暮不归何所为。

此世与身总非昔，可能杯酒答深悲。

方回

方回　寓杭久无诗长至后偶赋怀归五首呈仁仲实

同云欲雪暮天阴，浊酒楼头手自斟。

漫仕偶尝叨五马，倦游何止丧千金。

尽捐寓宅偿逋负，仅保残书伴啸吟。

从此日长夜应短，示妨微耐晓寒侵。

方回

方回　寓杭久无诗长至后偶赋怀归五首呈仁仲实

荒城夜悄不闻更，小阁藏灯暗复明。

酒已半消诗未就，雪应欲下雨微鸣。

漫欣短晷回长至，转觉前修愧后生。

归与儿曹煮春荠，故应有味胜鼋羹。

【卷26】

方回

方回　寓杭久无诗长至后偶赋怀归五首呈仁仲实

酒朋诗友遍人寰，大半雕零丧乱间。

野曝尚分黄道日，春耕欲老紫阳山。

少年多病岂知寿，晚节忍穷才得閒。

身隐乱云万重外，谁能书札问柴关。

方回

方回　寓楼小饮

六贤一道士，邂逅及吾门。

藉甚西湖客，惭无北海樽。

雪堂副团练，石鼎老轩辕。

歌杜诗奇绝，谁能效许浑。

方回

方回　寓意

季路三都不尽隳，城孤尚许脱阽危。

一日西家鼠运去，太丘忽有杜亡时。

方回

方回　遇仇仁近出斋小饮次前韵五首

贫何所恶贱何羞，寓物无心任去留。

尚有可人同臭味，足相閒处与交游。

衔盃痛饮真吾事，插架多书不外求。

颇欲买邻今已晚，石田茅屋仗谁谋。

方回

方回　遇仇仁近出斋小饮次前韵五首

万端□□□难宣，此腹便便六十年。

宁作鸱夷长贮酒，可能□□□名钱。

一瓢陋巷应常事，驷马高车特偶然。

潦倒□□□□□，犹胜苔骨卧荒烟。

方回

方回　遇仇仁近出斋小饮次前韵五首

知君胸次蔼春阳，与世多炎岂有凉。

书室相迎黄卷积，羽人同坐白须长。

此翁久客贫兼病，今岁奇寒雪更霜。

一饷清谈百忧绝，故知退静胜奔忙。

方回

方回　遇仇仁近出斋小饮次前韵五首

百斛明珠价尚轻，新诗倍蓰几连城。

即今自愧才将尽，如我初无语可惊。

涉世磨治良玉出，刀圭点化大丹成。

岂徒丽习资朋友，定霸须君主夏盟。

方回

方回　遇仇仁近出斋小饮次前韵五首

我诗市匠制锥觿，君集王朝粲璧圭。

奇语时常欹枕咏，佳联直欲遍窗题。

猥思驽驾能追骥，终愧东颦敢效西。

赤甲白盐三峡路，无人肯泝浣花溪。

方回

方回　遇李尊师

东城焉所适，有此松下风。

更有竹万计，连山翠如葱。

长廊无人白日静，古坛高殿秋阴中。

云房锁扃帘幔卷，久乃忽遇星冠翁。

一笑呼茗茗立具，坐对井边骧首龙。

五十余年阅此画，偶许后死频过从。

畴昔共饮徒，十不见八九。

升天岂其然，冢骨今定朽。

老夫起立意欲去，尊师顾谓已温酒。

人生一刻快意难，何幸有酒浇此口。

屡劝不容遽上马，上马出门却回首。

方回

方回　元日感事

羞将白发见青春，世事何关蚁虱臣。

去就时难千里梦，是非论定百年身。

偶然不死由天地，尚可无惭对鬼神。

敢问名垂汉唐史，萧曹房杜本何人。

方回

方回　元日小雨

红垂灯穗倍常明，缓缓晴须作好晴。

着柳春风微有色，催花夜雨细无声。

炉香早起蹒跚拜，杯酒朋来潋滟倾。

一日一诗旧年例，新年一日两诗成。

方回

方回　元夕前雨不已二首

节届烧灯奈若何，客楼三夜听滂沱。

春风有意催花信，小雨如酥不用多。

方回

方回　元夕前雨不已二首

兰膏画炬出贫民，宝马香车属贵人。

月姊雨师暗商榷，不须妆点上元春。

方回

方回　元夕晴

渐暖风烟添软媚，新晴草木眩光晶。

天回地转春犹在，物是人非意自惊。

晚辈未宜欺老病，早年犹及见升平。

山城旧与钱塘似，灯火笙歌彻五更。

方回

方回　园感

载培逾一纪，补苴又三年。

树倚根株在，花凭种子传。

斡移随变幻，颠倒恣颇偏。

纵不经兵革，谁能保十全。

方回

方回　袁兴国挽词二首

忆昔予初筮，南楼丈席陪。

观星忧世事，玩日叹时才。

稍讶无周梦，悬知有郢哀。

魂今招不得，天尚鉴灵台。

方回

方回　袁兴国挽词二首

所化神如在，名高志未伸。

文章坡老笔，丰度华阳巾。

恺悌州符屡，旬宣阃画频。

鼎台袖吾手，覆餸彼何人。

方回

方回　猿獐图

西征君子化为猿，似觉獐头未足伦。

叫月三声万松外，可能浅草走平原。

方回

方回　约端午到家复不果赋吴体

略无一点南来风，日日褰裳泥雨中。

端午到家复失约，良辰阙酒非真穷。

世情故宜俗眼白，时事不改戎葵红。

三年为客可归矣，亦念儿曹思乃翁。

方回

方回　约客未至偶书

一半溪梅点绿苔，妖红移向小桃开。

稍晴欲暖春犹嫩，解赏能吟客肯来。

少顷焉知千万古，吾曹难少两三杯。

嘶骢未到柴门静，蛱蝶双飞去又回。

方回

方回　月月红花

十二循环换律筒，芳葩长是笑春风。

山家不识尧蓂荚，日历聊凭月月红。

方回

方回　杂书五首

鼻涕垂颐银竹冻，脑脂遮眼黑花飞。

此身尚觉非吾有，焉问人间万事非。

方回

方回　杂书五首

卜世周家谓过之，从来历数亦难知。

岂期河洛亡三翮，不比房比续续微。

方回

方回　杂书五首

细修佳传酬知己，曲就微生赖若人。

一点报恩心独在，时时常见梦中身。

方回

方回　杂书五首

一毫不敢昧苍天，生世明年七十年。

自恨肉身无报答，日常饱饭夜安眠。

方回

方回　杂书五首

饶君遒紧日千篇，未办骊珠出九渊。

欲诣彭城陈正字，须参南岳赵章泉。

方回

方回　杂兴十二首

生世六六载，始获玷末科。

选官六六载，仕少閒日多。

逆旅脱兵火，专城免干戈。

中原久隔绝，忽焉得经过。

水涸梁山泊，淮流受黄河。

往者故已矣，方来将若何。

开岁七十一，聊拟自挽歌。

方回

方回　杂兴十二首

十月菊半槁，垂近长至节。

炎州天气殊，蛰户犹未闭。

北方当此时，无雨有为雪。

吴霖百昼夜，不见霜露结。

瘦马溅腐泥，裸袒舟子热。

老子所居隘，粪秽足呕泄。

西望万重山，中有茅宇洁。

何当归去来，独卧一榻设。

方回

方回　杂兴十二首

诗礼以发冢，非独王莽然。

手不离珠玉，世岂一桓玄。

昔在鲁闻人，匪值孔圣旃。

焉得两观诛，破彼辨与坚。

子陵湍石上，元亮菊篱边。

夷齐不可跂，赖有此二贤。

方回

方回　杂兴十二首

风高紫兰摧，雪近黄菊槁。

物理有代谢，焉得长美好。

古圣毓庶物，必欲使寿老。

不幸凶短折，岂若保终考。

庄生强齐物，妄谓彭聃夭。

龟鹤动千龄，难与蜉蝣道。

什袭夜光璧，谁忍碎兹宝。

我评菊与兰，终胜百凡草。

方回

方回　杂兴十二首

古人谨庙萃，后世重墓藏。

埋骨冀裕后，其术传青囊。

富贵出葬穴，此说何渺茫。

含秞富珠玉，所见尤不长。

自从开辟来，天地几战场。

祸乱遭发掘，不免帝与王。

甚者有逆孙，暴其先世丧。

何由系彼颈，巨刃挥天扬。

方回

方回　杂兴十二首

七十合致仕，已閒十六年。

不谓得此寿，念之岂非天。

固穷甘蔬饭，窒欲省药钱。

脱遇人负我，微愠遄释然。

岂无不朽句，作诗垂万篇。

人品虽中中，此心无愧焉。

方回

方回　杂兴十二首

兹辰何太喜。久雨见红日。

当其阴晦时，日未尝不出。

有物苦障之，云雾暗如漆。

谗夫蔽天明，忽去巷伯嫉。

泥污后土乾，归路赁驴匹。

山中可酿酒，自舂元亭秫。

预量小儿孙，时索梨与栗。

茅檐得霜晴，炙背阅书帙。

方回

方回　杂兴十二首

稻熟苦淫雨，九月尽十月。

已刈及未刈，半芽半漂没。

饥饱系民命，此变岂可忽。

云师如葛伯，仇饷佚天罚。

死木生菌蕈，化萤草未歇。

恒燠缪为恩，乖气一何悖。

何如时寒风，霜晴大明揭。

田父得舂枕，一饭肉白骨。

方回

方回　杂兴十二首

人固有倒行，天亦有逆施。

脍肝富且寿，沴气乃至兹。

岁旱茂稊稗，夜暗号鸮鸱。

正卯宜一律，遇涂姑巽辞。

麟经没其名，直以盗书之。

万古流恶声，荣华能几时。

方回

方回　杂兴十二首

势位高于己，谄子奴事之。

虎后狐前行，假威将谁欺。

才艺卑于己，苟且相追随。

庶几不见軏，延誉借谀辞。

老夫久择交，此心故异兹。

勿攀势位高，毋友才艺卑。

章惇招不往，丰谷以为师。

彭城陈正字，贻我有良规。

方回

方回　杂兴十二首

请托或有求，攀附谓可羡。

不羡复不求，贵公何必见。

耻折元亮腰，免向宣明面。

江淹所赋恨，未必识冯衍。

甘作岂天谴。

方回

方回　杂兴十二首

鲁论安昌侯，田至二百顷。

后堂罗曲旃，女乐极妍靓。

晚爱肥牛亭，僭上辄有请。

行内忧外家，略不效忠鲠。

口张理义门，胸裹利欲阱，

持国送与人，独欲保首领。

焉知赤眉祸，暴尸肉未冷。

寄言发冢儒，厥报捷响影。

方回

方回　再次韵赋飞雪数片

雨收霰止绝纖埃，压瘴迎丰光已开。

欲积忍将靴踏去，初飘喜着袖盛来。

微微糁体寻生粟，稍稍粘枝辄乱梅。

不解高楼办歌舞，典衣亦合买新醅。

方回

方回　再次韵谢吴遁翁

一自为农去国赊，九天无路献忠嘉。

不争老杜广文饭，且共仰山鶖子茶。

字画故家元佑脚，篇章时样鄂州花。

它山待刻钟楼作，震撼烟霞十万家。

方回

方回　再读存心书

每报家书至，心如喜惧何。

欲开疑有故，已读幸无他。

典粥赀财罄，寒饥幼稚多。

衰门真可叹，两世误儒科。

方回

方回　再赋春寒

已近江南煮酒天，单衣时节更重绵。

女郎斗草频呵手，老子看花剩耸肩。

归燕迎风帘外语，新鹅怯水岸问眠。

雪如柳絮絮如雪，醉眼难禁故放颠。

方回

方回　再赋典半宅

屋以多为贵，思之亦太愚。

灯膏徒重费，庖膳卒难呼。

榻外知何用，杯中不可无。

质钱分客住，得醉且频沽。

方回

方回　再赋惜小骢二首

骏驶元奇崛，驯良蔑等伦。

穷途曾尽力，徒步始伤神。

未易营阿堵，何由肖乞银。

佛书端可信，当复转人身。

方回

方回　再赋惜小骢二首

骏骨直千金，难求起死针。

虽云为马□，却似有人心。

毡帐长城远，旗亭委巷深。

老身全赖此，完璧到如今。

方回

方回　再赋倚梅观雪以前诗太哀故

清莫清哉亦壮哉，茅庐何自至琼瑰。

江南胜赏无如雪，天下难题最是梅。

剪水玉蛾能送瑞，司花青帝想怜才。

老臣诗就天颜喜，叩齿当空酹一杯。

方回

方回　再简吴式贤

郊居纵复远康庄，如许诗名许遁藏。

有客远来朝识面，不吾遐弃例登堂。

眼高心远乾坤窄，树密泉深上下凉。

谁与图成后三笑，陶巾底用间缁黄。

方回

方回　再哭无竭禅师

倒撑无底船和尚，撑上西天是世尊。

万壑啼猿如下泪，一江明月与招魂。

涅槃满证无生果，解脱深参阿字门。

却笑孤山人未远，浪歌身异性长存。

方回

方回　再六次韵徐子英江楼

最愁人处最高楼，空望三神想十洲。

大药不灵从老病，把茅酒在盍归休。

许追竹士陪梅友，肯羡蜂王慕蝶侯。

曾点当时未舍瑟，谁知心地异由求。

方回

方回　再送罗云叔

欲共君归未有缘，春风夺我紫阳天。

牡丹富豾花如洛，煮白香浓酒以燕。

细看貌非寒士相，随宜班亚冷官员。

人间第一好山处，赋几篇诗醉几筵。

方回

方回　再送王圣俞戴溪

宇宙喜一统，于今三十年。

江南诸将相，北上扬其鞭。

书生亦觅官，裹粮趋幽燕。

青原有王老，历世羲献贤。

自浙而江淮，北理彭城船。

不上郭隗台，不饮卢沟泉。

问之果何往，往陟泰山巅。

观古封禅碑，讨究秦汉镌。

森森楷木林，上香先圣前。

滕州孟子庙，邹县有墓田。

我亦尝过之，如亲闻七篇。

羡君今勇往，插翅如登仙。

鸣呼古先哲，何以百世传。

我等生后世，倏忽销如烟。

嗟嗟此何故，男子若妇然。

少游胜伏波，此论何其偏。

七战殁牖下，毕万自有天。

誓死或不死，求全终罕全。

吾闻溪中禽，有曰信天缘。

鱼过得饱食，终不流饥涎。

方回

方回　再题通政院王荣之八月杏花

红闹枝头二月寒，中秋还许两回看。

君家泮水宫墙畔，吾道重春孔子坛。

方回

方回　再题通政院王荣之八月杏花

半秋凉意转春寒，似曲江头紫陌看。

霜近核中仁再结，多调饧酪奉新欢。

方回

方回　再题通政院王荣之八月杏花

早开菖叶劝耕辰，八月繁华又一新。

旧日举人应最喜，桂闱秋报杏园春。

方回

方回　再题通政院王荣之八月杏花

简斋诗老不重生，流月无声句绝清。

好个杏花疏影里，秋空吹笛到天明。

方回

方回　再题通政院王荣之八月杏花

种传董奉术韩湘，顷刻能开锦绣香。

好画团圆明月夜，中秋天色变春光。

方回

方回　再用恢大山韵三首

官罢宾客散，家贫僮仆顽。

尚有此阿堵，苔钱何斑斑。

酒从田父饮，果听邻人攀。

四壁夜无盗，焉在门常关。

浪作送穷文，五鬼驱复还。

士各行乃志，慎毋赋招山。

方回

方回　再用恢大山韵三首

书贵有容德，曰无嫉于顽。

凤鸣鸷其翰，狸首于菟斑。

楚楚夸毗子，自谓高难攀。

焉能凂我哉，冰炭何相关。

君欲遂胜彼，只轮俾无还。

不见古战场，暴骨堆如山。

方回

方回　再用恢大山韵三首

往古岂可泥，群饮懲商顽。

我有漉酒巾，糟粕常斓斑。

其在易之需，云天未渠攀。

宴乐以俟时，鸡鸣当开关。

醉乡幸有路，可往不用不。

何能顾金钱，悠然颓玉山。

方回

方回　再用前韵

此事谁知我，他年岂料今。

棋残才有眼，灯暗欲无心。

衰老常为客，山林故自深。

忘形侣猿鹤，可待整冠襟。

方回

方回　再用前韵呈元煇二首

谈拂风前竖，吟藤月下挑。

是非姑且置，来往不为遥。

蚁瓮营新漉，貂裘补旧硝。

聊同小隐隐，未用大招招。

方回

方回　再用前韵呈元煇二首

天寒鹹鹆来，望雪上山台。

发少不重漆，眼昏犹识梅。

醡槽呼旋制，窑盎买连催。

新许民间酿，樽应日日开。

方回

方回　再用雨不忆韵答仁近

良苗所至已沈没，寄语云师盍少休。

暮境岂堪逢岁恶，腐儒可但为身忧。

败墙蛇出频穿户，湿柱蜗升欲上楼。

拟问邻酤破岑寂，督邮闻说酢如榴。

方回

方回　再赠砚工杨全长句

谁凿山中龙尾石，遍与人间供翰墨。

蛟螭妒嫉互盘踞，鬼神守护勤呵叱。

苟非其人不轻出，似觉天公深爱惜。

磨砚轻写俗文章，岂不青蝇污白璧。

砚工具眼如玉工，千岩夜见月贯虹。

悬崖深渊致巨璞，毡包席裹箱奁中。

深藏不敢亵天赐，胁取岂无王与公。

脱使捐金动至百，卒未肯售宁固穷。

客行何来身突兀，作字不媚诗有骨。

此翁谓是谪仙人，开匣再拜献此物。

乃知杨翁亦奇崛，气高肯为势力屈。

剑与烈士得所归，天下之宝不可忽。

方回

方回　再赠周国祥言相

纷纷世上少全人，鹤睫分光照始真。

李相头颅君莫笑，神仙犹现羽禽身。

方回

方回　早超煮药

五更钟已动，起步望中庭。

东壁忽闻雨，西窗犹见星。

□□燃小灶，汲水净空瓶。

儿子归来好，年来乏使令。

方回

方回　早大雾午大风寇销兵解之象

骤合公超雾，俄飞御寇风。

大声千里动，阴翳一时空。

远睇烽楼外，愁吟战鼓中。

所思何日见，还得一樽同。

方回

方回　早发新城港

月晕竟无风，亦复无社雨。

俗谚犹不验，况乃古书语。

客子上桐江，清晓发鸣橹。

如何秋令半，犹此苦剧暑。

爬肤垢满爪，汗流如炊煮。

今年夏苦寒，悬知当有许。

二僧昨同舟，斗酒取无所。

竟夕卧复起，饥渴相尔汝。

向背迷星辰，回环莽洲渚。

谁家火独明，浩叹感今古。

方回

方回　早风未顺喜晴

数星犹自耿寒空，海气弥天晓日红。

没胫已无当路雪，打头不过暂时风。

乡情客思鸿飞外，春色晴光鹊语中。

临酒对花犹健在，谁云矍铄一衰翁。

方回

方回　早过牛头岭

吾行十余里，未有一人行。

不见炊烟起，唯闻野水鸣。

日轮山罅出，露点草头明。

处处防豺虎，田家晏始耕。

方回

方回　早见桃花

离家四五程，所至尽堪惊。

未许盗皆息，焉能军不行。

人移山里住，春废道傍耕。

破屋知谁主，桃花照眼明。

方回

方回　早起

调和风雨顺星辰，幸是人间自有人。

老赖独眠无疾病，閒能早起更精神。

胸中羲后先天易，物外坞不太古民。

颇怪吾庐旧山色，不随时世与俱新。

方回

方回　早起

万事峥嵘入夜思，稍欣无病且无饥。

山田望稔秋收近，暑月乘凉早起宜。

暗捻须髯惊露湿，倦爬疥癣喜风吹。

买薪汲水营蔬茹，草草盘餐了一炊。

方回

方回　早起

窗曙书灯暗，閒居免报衙。

争鸣百舌鸟，各占一枝花。

寝内儿犹睡，厨中物未赊。

露寒衫袖湿，倚遍石栏斜。

方回

方回　早桃花

刘郎异种出天台，雪里夭夭解早开。

邻舍觅花聊折送，只应遥认是红梅。

方回

方回　燥溪晓行

旅宿殊难稳，宵征敢告劳。

三声鸡未动，五丈月犹高。

险路纡羸马，寒飚穴敝袍。

枯林影中过，恐或有梅梢。

方回

方回　赠笔工冯应科

世言善书不择笔，此物岂可不精择。

空弓难责养由射，快剑始堪孟贲击。

多钱而贾长袖舞，工良器利贵相得。

文房四宝拟四贤，最不易致管城伯。

乍可微钝勿太尖，又恐过肥宁少瘠。

一兔仅足成一枚，奈何攟束动{在角右戢}{在角右戢}。

氄毛乱毳纷交加，醉人蓬首发不栉。

落腕当如画铁椎，顾乃蒌弱欠筋力。

山谷道人昔有取，诸葛鸡距异枣核。

长句哦赠林为之，余子徐偃似无骨。

上党华陵君家孙，苦心隐艺造玄极。

买非其人拂袖行，但取赏音不论直。

二毫三副及散卓，随意真行作波磔。

燕丹匕首付荆卿，血不濡缕笑空擿。

紫鹹鹆眼刷丝文，谁无端石与歙石。

奚李法传外诸孙，我亦尚有潘衡墨。

捣冰槌玉乌丝栏，百轴千筒动充斥。

惟有毛锥真强项，不受折简屡太息。

善书今谁第一人，冯应科笔今第一。

方回

方回　赠笔工杨日新

黄钟九寸裁为律，六吕六律相配匹。

巓谷参差十二筒，猗管城子从此出。

上古苍颉初制字，后人蒙恬始造笔。

吴云不律燕云弗，韵书又以律为聿。

曰方曰册刀削之，削之笔之作以述。

析竹蘸墨丝其端，龙图龟书就篇帙。

秋兔拔毛号毛颍，愈奇愈巧愈精密。

修管执之以为柄，短管窍之以为室。

其实不过一毫端，良工于此有神术。

锋但欲齐忌太尖，翠羽鼠须俱不必。

老夫平生学欧颜，晚脱场屋涂注乙。

著书弃笔如丘山，使年将及三万日。

眼花尚能写蝇头，笔不如意辄怒叱。

江淮笔工千百家，孰甲孰乙我所悉。

鸡距散卓杨日新，不落第二亦第一。

方回

方回　赠程君以忠杨君泰之

后生可畏古云然，斗大荒城得两贤。

句眼端能敲一字，吟肠何啻着千年。

淡中滋味参须透，圣处工夫语不传。

我有长明古灯在，未妨三绝少陵编。

方回

方回　赠程君以忠杨君泰之

程君骨骼鼎钟古，杨子精神霜月明。

学海一针元自正，词场百喙不能鸣。

文潜雄浑开前路，无己深幽助晚成。

老我苦心知己解，相逢差足慰平生。

方回

方回　赠程山人

青囊遗论究几深，屋宅为阳墓宅阴。

元出易中后天卦，更凭心上指南针。

故知形胜从来有，难必荣华此处寻。

周洛秦函倏兴废，岂虞山水唤之今。

方回

方回　赠痴庵柴头陀

太室为衾，大块为枕。

一饭不再餐，一茶不再饮。

脱袍掷笏作百姓，十年悟道保真性。

昭文大学湛然翁，半夜室中传祖印。

无求于世长精神，自净其心延寿命。

野狐禅子落邪蹊，唯我痴庵独也正。

向来解后逢痴庵，赠我竹为帚者三。

一扫嗔，二扫贪。

惟有一病扫不得，两痴相值同酸咸。

虽然我更有一帚，建立天地同不朽。

方回

方回　赠淳邑风水山人何君

谁保南阳百世阡，控颐别颊每堪怜。

发丘郎将焉容御，裸葬王孙幸获全。

何所不如围即墨，厥今安在像祁连。

小诗更举樊崇事，好与慈孙孝子传。

方回

方回　赠存古杨茂盛卿

卷轴年深碎破时，我能补苴以完之。

惊逢大桁重华典，喜见由庚束皙诗。

王会周篇汲郡冢，儒生秦颂泰山碑。

装潢作手今无敌，消得朝天髍骑驰。

方回

方回　赠地里周国祥

存卫府勋有是事，下婢子品斯何心。

多少幽明不平处，烦君端试指南针。

方回

方回　赠地理齐君龙吉

积善出公侯，今于葬地求。

樊崇如叵测，郭璞殆徒谋。

折臂终难验，控颐自可忧。

未抛金锁甲，焉问土馒头。

方回

方回　赠范君用笔工五首

汉庭上方斩马剑，子制毛锥端似之。

未办朱云请此物，笔诛市挞佞臣谁。

方回

方回　赠范君用笔工五首

世上岂无千里马，能骑千里马何人。

直须读书破万卷，始用子笔如有神。

方回

方回　赠范君用笔工五首

画工如山赤墀下，调子之笔丹青匀。

一洗万古空凡马，曹将军外更无人。

方回

方回　赠范君用笔工五首

未夸长管入手梗，政须短管护铦锋。

未染濡时常著帽，忽□脱帽走蛟龙。

方回

方回　赠范君用笔工五首

善舞吾闻霓裳曲，□□音有陶朱公。

长袖多钱世岂少，铁鞭难得尉迟恭。

方回

方回　赠方太初三首

秋崖宗老在，余子眇乡原。

奎壁悬文宿，嵩衡镇厚坤。

求田饶许汜，叱驭笑王尊。

贤与愚俱尽，天难问九门。

方回

方回　赠方太初三首

秋崖仙去久，犹有竹溪君。

合草金銮诏，频惊铁马群。

川遥鱼素断，风急雁行分。

贺忽翻为吊，伤心寄些文。

方回

方回　赠方太初三首

秋崖元不死，梦寐想仪刑。

纵使长松倒，终殊众草零。

群儿夺朱紫，之子出蓝青。

可惜科场废，难徼笔砚灵。

方回

方回　赠方童子

我年五十九，门弧子垂左。

我今年七十，见子双髻鬱。

腹仅椰子大，贮书一何夥。

疾读建瓴水，响应炙车輠。

光怪蟠肺肠，不啻珠万颗。

小松三尺许，千丈气磊砢。

近笑韩氏子，瑟僩了细琐。

远笑陶翁儿，但解觅梨果。

我年如子时，记诵亦云颇。

举苕乃遗帚，一懒万里堕。

愿子于心田，及时勇耕播。

秋成敛精凿，糠秕勤筛簸。

子之名曰燧，此语本宰我。

舍旧新是图，学问甚改火。

字之曰又新，进业幸勿惰。

譬如万里途，幸已餱粮裹。

一旦辍于行，骏马同鳖跛。

近世文字繁，动辄百箧锁。

谁能发蠹鱼，丹铅拂埃堁。

手之而口之，五夜孤灯坐。

林下时思之，解衣盘薄舏。

六经四书外，一一与探揣。

鹏鲸大胾嘬，余子或螟蠃。

又新有如此，名世岂不可。

江之水汤汤，念子驾归舸。

溯源寻紫阳，子其正帆柁。

方回

方回　赠高相士二首

武安何谓锐头将，贞观才无福手民。

世上封侯人不少，封侯人是杀人人。

方回

方回　赠高相士二首

贩商公事名才吏，钞掠平人号战多。

相貌奇厖心惨刻，天生此辈欲如何。

方回

方回　赠管氏三昆仲罗汉保大闾官孙

颗颗圆珠掌上珍，更如玉树皎无尘。

公侯富贵元常事，兄弟聪明各过人。

着意学吟须刻苦，立谈属对已清新。

老夫不误青双眼，会见他年笔有神。

方回

方回　赠郭澹溪

赫日烧空暍欲死，诗来如向雪中看。

古罍出土铜声尽，明月浮空贝影寒。

江海岂无鸥作社，头颅安得鹖为冠。

会须弃置人间事，同向秋风觅钓竿。

方回

方回　赠胡端本显伯教谕二首

星□□□□诸胡，乡里人人仰范模。

韬养沉潜求大□，□挥□□号通□。

□生不出踚吟屋，垂老□□□□□。

□□旧坑砚中觅，浮溪汪氏遁翁朱。

【卷27】

方回

方回　赠胡端本显伯教谕二首

芙蓉岭外矮窗开，夜读灯从祖父来。

四海八荒□□□，□山一壑绝尘埃。

生涯晚节香黄菊，世德清阴映绿槐。

□□仲车教乡里，何时除目下行台。

方回

方回　赠胡直内并寄夏自然

直内苦吟今贾孟，自然近作欲韦陶。

曩时场屋犹无恙，前辈科名许独高。

诗句孰能传海内，官衔仅足诧儿曹。

雁门太守何为者，为道深衣胜紫袍。

方回

方回　赠江东李提学

小难和气如三春，大难色莹清无尘。

小难作诗到对处，大难更自髯绝伦。

天怜今年穷已极，稍慰蒹葭霜露身。

恶风剧雪走千里，一识顿有两玉人。

西冈李氏自五代，彩棒作尉金沙津。

神尧之子太宗弟，郑王枝叶元至亲。

衣冠不绝七百岁，至今宝藏唐告纶。

吾家秋崖与题跋，乐石刻玉高嶙峋。

龙准子孙鸿雁行，仿佛犹见青莲真。

江真浙右乔木国，小却管领儒簪绅。

雅衰风息离骚降，迩来此道尤荆榛。

少陵一老擅古今，学所从入须黄陈。

后世口耳逐世好，九苞一角谁凤麟。

君家兄弟名骤起，传者惊叹笔有神。

门第既已推第一，人品学问俱不群。

呜呼宇宙之大我辈未尝少，高歌一曲吾气其庶伸。

方回

方回　赠刊工程礼

镂金镌石切瑶琨，深入诗家不二六。

刻画工夫初亦苦，终然芒角了无痕。

方回

方回　赠刊印朱才俊

科斗何年变篆字，至秦程邈翻为隶。

今人但习真草行，谁会六书三耦意。

篆所最难柱与圈，学打一圈费三年。

岂容臆决蔑师授，汩没形象迷傍偏。

九江法帖钟鼎刻，兵火以来犹可得。

人间亦有说文本，臣翱反切臣锴释。

朱生赠我古印章，奎躔壁度森开张。

自言少小嗜此艺，意俗径上阳冰堂。

细观刀笔最佳处，颇识传笺通训故。

苟焉糊口栖此身，元来亦是知书人。

方回

方回　赠李得甫寄拙轩

吾尝鄙文赋，陆机自炫鬻。

瀎发夸巧心，见唾憾拙目。

□□渊明诗，莫若黄山谷。

或者巧斧斤，疑谓拙不足。

诗文较巧拙，议论黄胜陆。

人才亦复尔，世事可类触。

善宦司马安，四食九卿禄。

百世名不馨，史笔有余戮。

大匠公输子，绳墨万厦屋。

规矩方圆外，何必续土木。

李子寄此轩，一□夜檠独。

未入岩野梦，□□□□卜。

焉知千驷马，岂慕万钟□。

□□蠹书鱼，惄如饥亦读。

挂檐饱飞虫，彼哉蛛网腹。

方回

方回　赠鲁至道

种薰不生莸，种莸不生薰。

人力异培植，草木各有根。

或不然此说，宜以变化论。

蛟鱼无头角，作龙行寸雨云。

曲蘖酿成酒，醒者皆醺醺。

不见昔诸子，抠衣孔圣门。

仲由气暴虎，不使行三军。

欲俾赐也讷，故曰天何言。

不见孺悲子，取瑟使之闻。

色黄而在裳，深取六五坤。

志学及从心，非变尚何云。

南山隐雾豹，养其所变文。

明明德新民，此书洙泗孙。

所谓新者何，舍旧新是勤。

服可古衣冠，耕须故田园。

世惟有旧染，不可留一痕。

变人先变己，毋我求道原。

下愚彼不移，乌喙无兰荪。

昏昏与晓晓，火蛰仍复蟠。

人生悟此理，寸丹还一元。

方回

方回　赠吕肖卿三首

虽未登三十，知君已几年。

先师斧修月，名父柱擎天。

失怙初周晬，耽吟早极玄。

孤身能自立，万卷绝芸编。

方回

方回　赠吕肖卿三首

千万人丛裹，应难一一寻。

政须真具眼，始可与关心。

匠手斤忘堊，禅机芥遇针。

绝弦吾欲理，忽复有知音。

方回

方回　赠马唐卿数学环中吟

扬子云易为太玄，邵尧夫易为皇极。

温公之易曰潜虚，观物行成有七易。

环圆其形刳其中，圆则能转中则容。

譬如门牡必有牝，环中居士心与同。

车各双轮三十辐，与之运行谓之轂之两端凿窍穴，

良工于此膏其轴。老子教人举一隅，

庄子推广言户枢。圆而能容无滞碍，

大德若容百川输。居士易应有师授，

言人咎休顷刻究。厥祖三世登巍科，

乃翁八旬享高寿。环外人赋环中篇，

何时吴门吾过船。携酒与汝谈此事，

月窟天根玄又玄。

方回

方回　赠牟仲启存斋尚书之曾孙，献之提刑孙

存斋尚书曾大父，勇退不肯登二府。

脱靴亭记斥巨阉，风节文章照千古。

雌甲偶同君乃祖，早衣绣衣持汉斧。

饮苕溪水二十年，杜门不出守环堵。

老眼青此名家孙，妙龄谨属寡语言。

试文合应进士格，貤泽宜沾任子恩。

时异数奇以艺隐，粉墨丹青穷讨论。

建章宫可一尺纸，刻画万户雕千门。

东坡先生万卷腹，颜筋柳骨寓枯木。

我尝窃评文与可，所写是诗不是竹。

后生可畏但勉旃，矧尔文献亦西蜀。

读书少着十年工，落笔定无一点俗。

紫阳山下虚谷翁，悬知万古皆虚空。

虚翁之心卧我谷，夜啸山月朝吟风。

请君为我画此意，三间茅屋深云中。

我诗或足传不朽，与君姓字俱无穷。

方回

方回　赠綦大将军

将军早学万人敌，从父行军十六七。

上马如飞海东青，大羽劲弓轰霹雳。

直欲生擒彼不庭，天山之北北复北。

总兵王子设危阱，陷阵先锋沦异域。

时或偶违心转壮，身可暂縻膝不屈。

夜驱汗血还汉朝，万里沙场如咫尺。

臣父以死报国家，澡家父冤见天日。

方回

方回　赠綦大将军

先皇玉带亲解赐，加侑金钱千百亿。

登时筑坛拜大将，随意委禽聘贤室。

前茅出镇万貔貅，东南五湖天半壁。

凤凰山下忽相逢，我旧闻名今面识。

精忠纯孝故无双，武艺文材俱第一。

既能高著国手棋，又能稳赋作家诗。

既能善战善骑射，七书背育无余遗。

又能双钩写楷字，颜筋柳骨妙画锥。

既如诸葛渡泸水，又如龚遂清潢池。

章亥六合半已到，象胥九译靡不知。

凉州蒲萄无复染，交趾薏苡夫何疑。

踘场壮士阅剑舞，铃阁骚人陪酒卮。

笑谈洒落意娴雅，喜看宾主无厌时。

迩来宣城察事尤瑰奇，明目张胆锄群私。

去年稻田百圩没，秋潦至今犹渺{泓厶换尔}。

孰谓不潦罔省府，公斥其人真奸欺。

百战将军古有之，未闻将军亦肯念民饥。

方回

方回　赠秋蓬王相士

人生兮若蓬，摇落兮秋风。

或南兮或北，忽西兮忽东。

□□兮潦水，高之兮太空。

天翔兮征鸿，地泄兮鸣蛬。

皆一气□所使兮，曾不由夫我躬。

焉得三万六千日，无尽无藏兮惟杯中。

方回

方回　赠山翁

箐果崖芝日足餐，卖薪时亦下云端。

邻家有酒常同醉，晚岁无衣不叹寒。

黑白石充棋子用，青黄树当历头看。

须眉不愧商山皓，可待为人作羽翰。

方回

方回　赠善画龙虎吴伯原杂言

荀氏八龙，慈明无双。

岂有头与角，可以模型容。

贾氏三虎，伟节最怒。

岂有毛与皮，可以析毫缕。

古人画马非画马，借此绘写英雄姿。

东方角龙西奎虎，天有之人亦有之。

善书画意不画像，妙在托兴如声诗。

点睛飞去果有许，烈裔顾凯亦未奇。

卧龙未飞，睡虎不吼。

一飞鳞虫附之皆上升，一吼百兽闻之悉窜走。

人见此图指点爪牙然不然，我得此图屈伸语默观圣贤。

方回

方回　赠沈雷阳

乃翁辛苦注周易，曾梦神人谈太极。

清泉煮蔬啖粝饭，醯盐酱姜俱不食。

迎霜猎猎纭袍青，映日萧萧颔须白。

自云今代王辅嗣，憔悴形容人不识。

有子有子狂非狂，其名复亨字雷阳。

十五早学张道陵，二十已成费长房。

篆符咒水逐鬼物，朝游燕齐暮衡湘。

信奇喜异世不少，指空说无饶衣粮。

读古人书识道理，定复在陈饥欲死。

不如沈家跨灶郎，恍兮惚兮行怪诡。

村惊郭骇争赠诗，我亦徇俗书此纸。

万事宜假不宜真，往往神仙亦如此。

方回

方回　赠寿昌墨客叶实甫

古人削竹以为笔，木板为方竹为策。

其字科斗或鸟迹，或篆或籀煤傅漆。

未有今人所谓墨，晋发汲冢尚可识。

地中间获钟鼎刻，文为之具未为极。

何其妙哉善摹画，束缚毫管备{肝干换八}饰。

鹤眼凤味凿湍石，黟楮剡藤捣成足。

松烟鱼胞和坚密，夸精斗巧不遗力。

隶真行草最后出，万乃不能及古一。

有良弓矢无良射，器利工拙缪绳尺。

风颓俗降叹近日，四宝往往俱难得，

尤艰得者墨一物。燃爇膏脂磔桐实，

非胶太燥则太溢。高价玄圭诡苍璧，

其实不直瓦与砾。羲献不起欧褚毕，

亦无李杜大诗伯。颠倒吏牍冒儒籍，

乳臭小儿仅甲乙。苟且研磨暗窜易，

奚李纵生惧称屈。寿昌叶老独奇崛，

陟孤涉涧负囊笈。直笏圆丸动盈百，

病风手蔗铜蟾滴。潋滟龙光浮五色，

便觉砚中轰霹雳。金钱亦不过求索。

但欲流名寄篇什。噫嘻此一怪墨客，

作书转送三叹息。物有当黑不肯黑，

事有当白不肯白。

方回

方回　赠数学吴桂子

先天有数妙蓍龟，诧鬼夸神满卷诗。

独一许翁可吾意，预占晴色赏酴醾。

方回

方回　赠数学萧吉卿

蓍草占周易，君从简处寻。

运筹见奇偶，落笔判升沉。

总悟生时数，谁萌分外心。

吾衰今七十，惟有死山林。

方回

方回　赠送鹤田李元晖

一别九寒暑，乾坤事事新。

老身余长物，故友尽穷人。

汩汩犹群盗，时时有战尘。

少陵诗眼在，试觅曲江春。

方回

方回　赠送李显之

君居予昔至，古郓泰山隈。

钓地卢泉美，帆天钜野开。

霸思齐相竞，道感鲁儒培。

历世传微学，随时产异

。

稍穷南土胜，端为北堂来。

金错倾求砚，斑衣戏拜杯。

三春芍药国，六代凤凰　°。

搜览心应惬，题评句必瑰。

暑风初缘稻，霖雨正黄梅。

江路宜珍护

鹏程积渐催。

方回

方回　赠孙元京近以诗见示二首

道岂与身穷，相逢两秃翁。

高怀真悃悃，薄艺愧空空。

同谷吟山雪，愚溪感候虫。

斯人何可作，尚获见余风。

方回

方回　赠孙元京近以诗见示二首

举世无高见，斯文有正音。

稍工仍要拙，宁古不为今。

末俗难容喙，空言苦用心。

未妨全瘦劲，却恐太幽深。

方回

方回　赠滕君必绍

之子有名父，何蕃合比望。

虞庠惊脱颍，孔壁妙忘筌。

高第攽枫扆，长身掩薤阡。

师亡乡党惜，人往岁时迁。

达宦谁无死，遗文尔独传。

客邮曾旅进，邑子例垂怜。

哀语推真由来，絺词激懦篇。

善人宜有后，一见欲潸然。

方回

方回　赠吴琴士会龙

古琴口歌兮手弦，今琴何为兮不然。

今人作诗动千篇，不弦不歌兮无传。

关雎麟趾留遗编，离骚以来诸吟仙。

我每见之月在渊。请君携琴诣我古梅前，

君弦其后兮我歌以先。君如夜寒不来旃昌黎之十操兮，

将独歌之泪潺湲。

方回

方回　赠五星梅獬孙

运极螟蛉绍雀儿，太平早有窦郎知。

市门屠贩规温饱，何足烦君子细推。

方回

方回　赠鲜于伯几

闻名今子骏，所至见公诗。

数步元非过，相看岂可迟。

吟鞍霜跌后，谈麈日閒时。

此客差同味，萧斋许一窥。

方回

方回　赠相干蔡槐

肠腹自蝉龟，从渠作庙牺。

讵应身食肉，乃使世攒眉。

子勿工皮相，吾终欠口医。

华亭唳秋鹤，今复几人思。

方回

方回　赠相士雷月篷

肯着双瞳子，来看一秃翁。

短篷君载月，孤屋我吟风。

篯耳终遗骨，松乔竟落空。

痴人喜甜舌，谁悟大槐宫。

方回

方回　赠相士李山屋

四十五万坑长平，五十六万败彭城。

头小而锐重瞳子，可谓善虞能用兵。

杀人何得惨如此，不知天亦还杀尔。

世间产一虎头相，几阵生灵为渠死。

韩擒彭醢不足悲，无辜性命供娱嬉。

汉家宗社计未定，商山老人歌紫芝。

相人相穷不相达，天道好生不好杀。

岂无袖手閒书生，一着满盘死棋活。

方回

方回　赠相士戚淳祖

朝匹吴君暮越臣，一颦何用訾东邻。

阿承丑女五噫妇，似胜苧萝山下人。

方回

方回　赠相士王秀溪

不惜佳人国为倾，髑髅头盖野狐精。

丈夫更有何郎粉，老眼须君业镜明。

方回

方回　赠小窗黄君

浑天星斗胸中转，动地风雷舌上生。

想见少年读书夜，短檠膏尽小窗明。

方回

方回　赠徐可大近旌表门闾

畲粟锄山稻田少，岁常平价发仓储。

鼎来官职诸公者，特表门闾近世无。

甚至不乘果下马，自应早获掌中珠。

端能赈施终如始，定见阶除曳紫朱。

方回

方回　赠徐瓢翁二首

碧眸冰齿寿眉厖，谁识前朝老雪江。

指下七弦今第一，豪端行法更难双。

向来屡获观诗卷，恨不相从倒酒缸。

深愧后期似圯下，云间几度拓吟窗。

方回

方回　赠徐瓢翁二首

六十年前欲冠时，江湖声价已飚驰。

四灵在昔三曾识，八袠于今百可期。

多滩渐惊前辈尽，老怀那许后人知。

何当琴酒灯窗夜，莫说兴亡但说诗。

方回

方回　赠学易耕心

佛书曾画牛犁舌，以易耕心却不然。

一寸地中栽□□，□将三寸舌谈天。

方回

方回　赠砚工杨全

人间渐少老书生，真赝谁能别旧坑。

磨墨挥毫自奇怪，可须一砚苦求精。

方回

方回　赠叶宗贵一山

一山叶翁七十二，齿牙秃缺面不媚。

忽然袖诗叩我门，偏贝畴能办兹事。

才德岂关貌妍丑，西子□□孟光腻。

三十年许旧相识，翁摄官霅我半刺。

兵销甲解各不死，我尝作郡翁弗至。

鸿翔燕蛰蓬飘风，会合良难别离易。

往不可追来叵测，人生恍惚如梦寐。

邂逅尚肯匡解颐，当为酒楼谋一醉。

双台方叟七十六，二十七霜绝俸禄。

幸与陵阳牟先生，丁亥同生共星宿。

先生擘笺介翁来，笔势云烟字珠玉。

翁索我诗纸七尺，见示诸公诗一轴。

孟能静吟我所畏，赵子昂写我所服。

我诗初学张文潜，晚悟后山拜山谷。

颇通大道合自然，拙朴有余巧不足。

近世后生宗许浑，可谓谚云狗尾续。

至当之论天地中，不可违异必合同。

诗自明良赓歌起，以至孔删雅颂风。

苏李曹陶唐甫白，庆历元佑乾淳宗。

是为四始大正派，姓名太阳烛天红。

轲死不传忽复传，道学一灯垂天穷。

二程张子之所得，南渡前有湾溪翁。

何人实编道命录，南渡后有张宣公，

南渡后有朱文公。学诗本是一小艺，

彼哉自谓晚唐夜雨鸣秋蛬。

方回

方回　赠医士清溪居士丘通甫

乃翁挟艺专淮乡，使死者生危不亡。

远如扁鹊师长桑，又如近世庞安常。

所交者谁龙虎骧，真李临淮郭汾阳。

军门出入一药囊，精兵十万无金疮。

参苓硝石雄附姜，补泻虚实调炎凉。

晚择所从遨真扬，郄家太尉王东床。

有子有子跨灶郎，半夜衣传肘后方。

清溪居士清名香，心欲识面形参商。

迩来解后古余杭，其言亹亹慨以慷。

七表八里谁能详，三部九候吾独臧。

八十一难声琅琅，素问灵枢腹为箱。

望形察色起仆僵，馘浮二竖完膏盲。

伤寒足脉根膀胱，过经七日妖灾禳。

度彼没溺君为航，浅学不识空望洋。

方回

方回　赠医士清溪居士丘通甫

若有人兮云锦裳，饮君一剂寿而康。

赠君诗篇金玉相，贯月夜虹光焰长。

乾坤六合何茫茫，生民性命孰翕张。

惟将惟相惟医良，良将无人战卒戕。

良相无人贤士藏，良医针人彭作殇。

焉得万笔千缣缃，屈君著书肩岐黄。

方回

方回　赠黟县星学舒碧云

原夫官赋省题诗，何乃甘心改业为。

场屋久忘涂注乙，星辰閒测斗牛箕。

细看肖貌殊清彻，徐玩挥毫亦怪奇。

闻道天文修晋志，淳风会有立朝时。

方回

方回　赠俞碧岩体仁刊图书

上古包羲卦初画，五行之金刀为革。

两仪四象生□□，□初一圈为太极。

八卦之上六十四，右乾左坤名曰易。

因重□定科斗书，削木为方竹为册。

捣纸束毫写今字，世降俗□动山积。

何如简径却艰难，簊荡梓桐事雕刻。

所以近人刊图书，篆籀依稀规鸟迹。

博雅君子具老眼，尔□生者□不识。

紫阳山西星源州，遥见长虹贯白日。

伊人□□□□间，云气开晴碧岩碧。

一旦飘然□□湖。硎刃如□□□□。

谁尝石鼓玩陈仓，忽似野碑揭争峄。

赠我三印红屈蟠，细□游丝疏复密。

侯王黄金橐驼纽，韩彭何曾得渠力。

如我□绿绶亦无，不过小匣藏寸物。

閒诗倡和外谨封，家书时用报儿侄。

佩之如宝汉刚卯，不惧取将轰霹雳。

方回

方回　赠云屋瑞上人

名缁今已绝，见汝忽惊神。

昔日陪三卫，多年护九宸。

漫从鸡帻报，长与蠹编亲。

汉幄垂前箸，秦关痛只轮。

骤惊沦宝玉，何惜秎冠巾。

往事怜蜗国，余生脱雁臣。

片云聊作屋，死树自观身。

空钵宁无食，枵囊别有珍。

跣行千里近，冻卧八寒春。

像喜图佳士，名虚彻贵人。

论诗色泾渭，无俗意参辰。

余子一时尽，高流百世新。

公能追慧远，吾或可遗民。

剃栉虽殊相，澄江月共真。

方回

方回　赠朱师裕

相府违离二十年，弁兮突见外孙贤。

故因高韵如袁粲，岂但雄文似史迁。

兵甲喧貀征马地，音书断阻去鸿天。

因君略得平安信，诸老无多重怆然。

方回

方回　乍归呈许君公度

东南天地早闻名，三载吾邦沸颂声。

山好更饶诗句好，江清未抵使君清。

涓涓流水秧田足，细细吹风麦陇晴。

客子归来问耕获，故园似可养残生。

方回

方回　栅堰二叹

船行三五日，不得不思家。

索米开桥栅，徵钱运堰车。

于官何所补，为客自堪嗟。

况复饥荒后，群偷沸似麻。

方回

方回　张滁州挽词二首

世变古来有，人才时岂无。

已移甄井玺，犹握酿泉符。

寿及周三老，名成汉八厨。

彼哉武断者，盗起欲全躯。

方回

方回　张滁州挽词二首

上庠同补处，祖父昔通家。

书在灯俱续，舟移剑共差。

故都箕子麦，晚忆邵平瓜。

五福公无恨，吾生自可嗟。

方回

方回　张老山御史寄七夕诗今近中秋奉问

笼鹤囊琴驾短篷，夏初言别又秋中。

一天遥共团圆月，两地相忘矍铄翁。

朝廷还公黄阁相，江湖乞我白苹风。

金台乍到朋簪盍，肯系吟笺寄早鸿。

方回

方回　张榙仲实见惠江阴丘本

绝喜他乡见似人，颇如画手善传神。

忽思今昔无穷事，十五回经癸丑春。

方回

方回　赵宾昫唐师善见和涌金城望次韵五首

犹存径菊已无荷，城上霜风疋马过。

厮养前行疑叵可，徼巡侧睨暗谁何。

感时诗客推敲苦，逃俗编氓剃落多。

只为湖山豢佳丽，水犀十万竞投戈。







卷92

方回

方回　赵宾昫唐师善见和涌金城望次韵五首

颓城砖甓堕平湖，禁御雕残故苑芜。

戚畹换班言肯用，边庭入相事应无。

福威玉食欺孤主，诗礼金樵党盗儒。

丧乱谁怜杜陵老，娇儿短褐倒天吴。

方回

方回　赵宾昫唐师善见和涌金城望次韵五首

玉斧难修旧月轮，凄凉沙鸟犯钩陈。

总因燕贪多庸将，却误蛾眉事别人。

一纪于今兵粗定，四民莫若士犹贫。

酒垆高李能同醉，老眼昏花暂觉春。

方回

方回　赵宾昫唐师善见和涌金城望次韵五首

主人携妓我题诗，三十年如一瞬驰。

尚想泊船行马处，不殊冲雪探梅时。

相君已抱牺牛悔，京兆空余鵩鸟悲。

方回

方回　赵宾昫唐师善见和涌金城望次韵五首

胪唱曾叨殿上传，末班遥望御炉烟。

貂蝉公不施霖雨，虮虱臣能补漏天。

羞见稗官成野史，懒携草具问湖船。

旧街灯火元宵近，无复遨头夜市穿。

方回

方回　赵氏鄮山书院诗

国学在国，乡校在乡。

在遂曰序，在党曰庠。

虞夏殷周，厥制弥详。

家亦有塾，以修以藏。

蒙而已养，长罔不臧。

下而为士，上而侯王。

莫不有师，扶纲植常。

生人之类，赖此以生。

四海九州，以治以平。

家德户行，靡刑靡兵。

岂若后世，丧实存名。

业岂无斋，论亦有堂。

所习伊何，止于词章。

剽窃掇拾，青紫为荣。

高虚卑浅，烛理弗明。

亦儒其冠，亦公亦卿。

鄮山之塾，谁实成之。

匪有所觊，而斯营之。

一圣百贤，厥庑煌煌。

睎之则是，景行是行。

方回

方回　浙西园苑

壁间墨客扫龙蛇，所写诗佳字亦佳。

忽见一诗增感慨，吾家宗伯老秋崖。

方回

方回　真定路教授鹿泉李君丁亥五月十二日已时生紫阳虚叟方回丁亥五月十

邂逅相逢两秃翁，亥年巳月巳时同。

偶先一日敢争长，各及七旬俱固穷。

尘世谁能吟鬓白，少年莫笑醉颜红。

累朝南北兴亡事，合徵公为太史公。

方回

方回　正月初二日晴过常州

客里三年问岁除，毗陵归路又正初。

自怜囊涩难沽酒，犹喜船宽可读书。

草比旧痕青已倍，雪成陈迹白无余。

脱寒就暖真奇事，差觉穷途意气舒。

方回

方回　正月初七日如江西以畏饮辞吴式贤宅宿向果市店

残雪西郊路，依稀已似春。

初程何必远，相识况如亲。

久远交宜淡，沉绵饮戒醇。

故辞情话龙，拟便稳眠身。

贩旅骈荒店，蛮音酗近邻。

霰穿疏瓦乱，风掠破巾频。

倦马喷醒嚏。顽鸡绝冻呻。

谩夸为客惯，却忆在家贫。

老妪言堪取，诸即意勿嗔。

近来军过后，少有早行人。

方回

方回　正月初三日水西寺

不至水西久，十年怀梦思。

重行兵后路，暗觅壁间诗。

僧出房俱鐍，人游榼自随。

隔溪望城郭，未觉似春时。

方回

方回　正月初四后十余日病嗽不能出杂书十首

僦居背古城，楼西耸乔木。

两年见黄落，雪尽欲再绿。

往时春鹊雏，理巢乳哺续。

不归视吾儿，于此拜饥腹。

穷山况味等，差胜客景独。

方回

方回　正月初四后十余日病嗽不能出杂书十首

献岁亦未春，骤暖似炮烙。

衣汗欲索扇，一变雪霰作。

头岑万钧重，喉棘痰屡壳。

旬日不能出，如虎坐受缚。

脱或死客中，何异纥干雀。

方回

方回　正月初四后十余日病嗽不能出杂书十首

西邻几老革，六博喝雉卢。

倚楼俯长道，饮豪语言粗。

东邻乃贩子，遇夜召朋徒。

大鼓恣考击，吹弹更歌呼。

书室一灯暗，笑此寒老儒。

方回

方回　正月初四后十余日病嗽不能出杂书十首

客久已无味，更苦赀用乏。

年迈欲不竞，仍著疾病压。

相望五百年，老杜卧夔硖。

疲瘵困茧丝，遐荒敝戈甲。

谁方拥倾城，乐死有玉柙。

方回

方回　正月初四后十余日病嗽不能出杂书十首

夏日客此楼，买冰敌炎暵。

泎寒不买冰，辍费用买炭。

冰炭役浮生，倏忽凉燠换。

故山饶甘泉，落叶足炊爨。

曷不归去来，作此琐屑叹。

方回

方回　正月初四后十余日病嗽不能出杂书十首

有马可代步，无马徒步行。

有酒醉亦佳，无酒神思清。

客楼卧病中，日夜唯雨声。

此病尚可起，当可雨复晴。

气尽死期至，岂容强求生。

方回

方回　正月初四后十余日病嗽不能出杂书十首

炯炯君子心，至死能忍贫。

炎炎小人胆，为利宁杀身。

我年三纪后，登朝忤权臣。

逮逾四五纪，破家蒙战尘。

纵不当君子，终当非小人。

方回

方回　正月初四后十余日病嗽不能出杂书十首

近代一人耳，吾乡老朱先。

甲子如我今，犹活十许年。

漳州复潭州，说经入从班。

无何党祸作，委顺不怨天。

余生几明日，小子其勉旃。

方回

方回　正月初四后十余日病嗽不能出杂书十首

无一日不醉，未尝见有疾。

三日偶无酒，咄咄怪病出。

肺壅鼻垂涕，不饮逾十日。

醉死政自佳，性命安足惜。

奈何官价贵，典衣买灰汁。

方回

方回　正月初四后十余日病嗽不能出杂书十首

江皋残雪霁，想见东风还。

可览不可拾，春容有无间。

城市哄灯火，强作元夕天。

乱离痛甫定，物华非自然。

栖栖坐羁旅，嘿嘿悲徂年。

方回

方回　正月二十一日偶题

楼头日日倚危栏，来往人忙许静看。

老子无聊常□□，杏花欲动更春寒。

虚名畴昔三千字，险路平生百八盘。

挥翰玉堂有公相，閒人赢得把渔竿。

方回

方回　正月连雨

新年未有一诗新，转觉羁怀感慨频。

人日直连元日雨，梅花合让杏花春。

避愁愁不舍孤影，怕冷冷偏旨老身。

几夜五更了无寐，床头黠鼠亦欺人。

方回

方回　正月三日立春

曾戴金幡胜，如今有几人。

尚能容白发，屡得见青春。

定力忘寒燠，冥怀任屈伸。

遥知残雪地，即复化为尘。

方回

方回　正月十九日四更起读朱文公年谱至天大明赋十二首

夜寐若无三斗酒，夙兴不待五更钟。

浩歌閒把铁如意，□慕先生忆卧龙。

方回

方回　正月十九日四更起读朱文公年谱至天大明赋十二首

颠杨仆墨底苏张，推挽时君可帝王。

轲死不传今再见，一时无数起臧仓。

方回

方回　正月十九日四更起读朱文公年谱至天大明赋十二首

独能有眼识延平，濂洛渊源集大成。

早负性资专问学，后生岂可少先生。

方回

方回　正月十九日四更起读朱文公年谱至天大明赋十二首

乡国追封初岂意，师垣极品亦何心。

考功郎议一字□，□相斯文上帝临。

方回

方回　正月十九日四更起读朱文公年谱至天大明赋十二首

王道极老谓主静，儒言阴用佐禅机。

贪狼弧矢观星象，天遣吾公辟此非。

方回

方回　正月十九日四更起读朱文公年谱至天大明赋十二首

本无极老谓主静，不远复翁言内腴。

纸上仙方谁解服，尾公羽化上天衢。

方回

方回　正月十九日四更起读朱文公年谱至天大明赋十二首

草制无知傅伯寿，问诗不答陈傅良。

王淮林栗胡紘辈，仲尼日月曾可伤。

方回

方回　正月十九日四更起读朱文公年谱至天大明赋十二首

孟子告子辨内外，汉王项王争雌雄。

谁欤著定会陔录，梭象终输与遁翁。

方回

方回　正月十九日四更起读朱文公年谱至天大明赋十二首

四世东南保太平，有君无相庙堂轻。

具知人眼识朱子，独赵汝愚陈俊卿。

方回

方回　正月十九日四更起读朱文公年谱至天大明赋十二首

澹庵老荐此诗人，屈道何妨可致身。

负鼎干汤公岂肯，本来余事压黄陈。

方回

方回　正月十九日四更起读朱文公年谱至天大明赋十二首

考官蔡兹取三策，三奏赏音汪应辰。

天下未尝无识者，近来识者亦无人。

方回

方回　正月十九日四更起读朱文公年谱至天大明赋十二首

开禧嘉定擅权卧，地下眉头想更颦。

侂远传衣至亡国，止缘不用读书人。

方回

方回　正月十日始晴

穗历桃符漫告新，漆肌蓬鬓转成陈。

暮年多病全无赖，积雨初晴略似春。

香火荒山犹古庙，兵戈故国仅遗民。

承平旧俗吾能忆，差胜如今一辈人。

方回

方回　正月四日大雨不已愈暖不寒

吴山胜概甲杭州，正旦晴明到上头。

红袖南人簪翡翠，金鞍北客骤骅骝。

丰年似觉春尤好，新岁何为雨不休。

自笑诗翁百念冷，尚侪痴子说閒愁。

方回

方回　郑无贰和予杂言有缘督之句用韵谢之

可食不必驼峰肉，可居不必鸱尾屋。

竹璃菜羹人得知，此中有士定不俗。

东里先生癯似鹤，閒门不受童蒙渎。

七弦琴外棋一枰，七星冠上巾一幅。

忽然一日紫阳虚叟来，暂肯朦胧开睡目。

朝闻客子代穰侯，暮见河阳诛沠督。

居然鹏鷃自不齐，孰谓熊鱼俱所欲。

平生此老世人嫉若雠，至此方知夔一足。

无心敢徼失马福，勿用小荣包大辱。

富儿贵公百花尽，吾曹冷落如残菊。

君不见老氏故书教我云，守雌守黑为溪谷。

会当访公更谋一大醉，幕天席地鼾卧无南北。

方回

方回　纸窗

梅水仙花插古铜，纸窗通日不通风。

天香何假龙涎爇，地暖无劳兽炭烘。

方回

方回　至后

三历推周正，今当七袠开。

不应嫌老迫，更用著愁催。

酒竭倾浑滓，炉残恋暖灰。

故园归去好，移树及春栽。

方回

方回　至后承元煇见和复次韵书病中近况十首

千金营可致，一句得应难。

积债真无奈，成诗且自宽。

冰皲穷朔漠，火瘴度瓯蛮。

不似山中好，归欤遂挂冠。

方回

方回　至后承元煇见和复次韵书病中近况十首

曾被卑辞误，吾尝笑绮园。

共欺蛇帝醉，不保橘奴根。

病起晴冰破，禅悠冻石温。

向来腐余梦，拂拭了无痕。

方回

方回　至后承元煇见和复次韵书病中近况十首

昔可今恶可，人能我不能。

已无换马妾，惟有打门僧。

幼妇惭前作，愚公定别称。

少狂老方悔，焉用一科登。

方回

方回　至后承元煇见和复次韵书病中近况十首

往事付杯酒，残生余幅巾。

更须占大衍，久已玩同人。

犒少傭奴懒，迎迟过客嗔。

悔曾迷宦海，素不媚钱神。

方回

方回　至后承元煇见和复次韵书病中近况十首

病无医自愈，餐饭渐如常。

懒剔书灯暗，閒挼药纸香。

就今穷有鬼，终爱醉为乡。

输与诸年少，从军过乐浪。

方回

方回　至后承元煇见和复次韵书病中近况十首

閒居已三载，不忆旧专城。

未暇忧饥冻，唯便免送迎。

飞花棋上落，幽鸟枕前鸣。

寒极如春月，新簄绿酒成。

方回

方回　至后承元煇见和复次韵书病中近况十首

骚坛君肯将，吾敢与争权。

风月三千首，江湖四十年。

老思骑竹马，穷笑惜苔钱。

此味诸人会，遗灯或许传。

【卷28】

方回

方回　至后承元煇见和复次韵书病中近况十首

邻人窥小圃，篱落倚村庄。

雪屋晴窗净，山炉燄火香。

异花看又数，隙土步频量。

拟筑新亭小，如山债未偿。

方回

方回　至后承元煇见和复次韵书病中近况十首

病来诸事懒，于世百无求。

古帙蟫吞字，閒鞍鼠断秋。

佳招差可谢，新咏决须酬。

耳聩头昏极，君诗到即瘳。

方回

方回　至后承元煇见和复次韵书病中近况十首

剩欲延诸彦，嘤嘤聚友声。

尚堪紬古玩，只愧乏珍烹。

君健松髯碧，吾衰瓠顶趙。

何当即勿药，环席百杯行。

方回

方回　至后有感

秋来意欲过江东，建子侵寻月已中。

晴日久之今雪作，老夫于此岂途穷。

未嫌江泌衣生风，尚许嵇康目磅鸿。

可怪平生非一事，无劳咄咄漫书空。

方回

方回　至节后一日十月二十九日

倚栏閒玩老梧桐，万变真如一梦中。

竹叶满斟今古了，杨枝早放是非空。

幼孤岭海三千里，衰病江湖八十翁。

旧雨来人竟安在，迩来朋友马牛风。

方回

方回　至节前二日

梅花买到满楼香，但笑吾家节是常。

雨冻不应无雪冻。肩疮更复有头疮。

桃符爆竹年将近，绣线书帷日渐长。

三岁岭南江左路，岂知八十客钱塘。

方回

方回　至节前一日六首

少陵早是沧浪客，马援真成矍铄翁。

四十五年忝科第，一生心与布衣同。

方回

方回　至节前一日六首

征羌汉将赵充国，赐履齐侯周太公。

虚叟纪年亦云尔，五湖四海一诗穷。

方回

方回　至节前一日六首

灯前一影客中身，鸡未鸣时起已频。

每日盆梅千百担，倚楼閒作看花人。

方回

方回　至节前一日六首

莼羹鲈脍鉴湖风，想像依稀老放翁。

惜为平原多一出，诗名元已擅无穷。

方回

方回　至节前一日六首

客子光随诗卷里，杏花消息雨声中。

我谓简斋此奇句，元来出自后山翁。

方回

方回　至节前一日六首

心情诗卷无佳句，时节梅花有好枝。

较似后山更平澹，一生爱诵石湖诗。

方回

方回　至前偶书

江南子月已春回，一日堪倾一百杯。

朝饭太牢□□□，□窗西子月中梅。

閒心自得无穷趣，老气犹夸未尽才。

我近八旬经万变，傍观嬉戏小婴孩。

方回

方回　至前写怀

送分迎至苦匆匆，壁立萧骚肯叹穷。

四海交游存想外，十年奔走乱离中。

生平不作今人调，尔辈焉知国土风。

自觉近诗如死树，傍无枝叶更心空。

方回

方回　至日后吴山城隍庙

磴石梯飚俯去鸿，湖江左右海西东。

冥冥烟雾已难辨，杳杳楼台犹未穷。

摇翠步莲来陌上，褰红指笋出舆中。

谁知夜静狐狸吼，粉黛还如旧六宫。

方回

方回　治圃杂书二十首

天地一閒检，园林数亩春。

认苗谙药性，养果护花身。

社友同疏饭，邻儿笑野巾。

空庭维老马，不出动经旬。

方回

方回　治圃杂书二十首

汲水洗青石，寘之盛酒樽。

身閒宜独坐，手冷喜时扪。

晓露黏花片，春苔蚀浪痕。

从吾已安稳，不复动云根。

方回

方回　治圃杂书二十首

闭户全无事，窥园颇自由。

不堪箝纸尾，乍可把锄头。

避树斜开径，邀泉曲放沟。

吾心元自直，儿辈勿相尤。

方回

方回　治圃杂书二十首

林间一磐石，壶酒玩春晖。

混沌本无窍，桔槔焉用机。

乱花红雪舞，远岫翠屏围。

车马纷纷者，能知此似稀。

方回

方回　治圃杂书二十首

灯花昨夜饶，喜事集今朝。

新立蒲萄架，初尝枸杞苗。

天清诗眼豁，春暖酒痰消。

更复得奇石，数峰昂碧霄。

方回

方回　治圃杂书二十首

胸中书万卷，老去与谁论。

不善谋人国，犹堪灌我园。

草簪门昼掩，鹊下土新翻。

物理閒推测，天机未易言。

方回

方回　治圃杂书二十首

花有如罂粟，能同橘不迁。

茄藤宜硬地，豆荚恶肥田。

元勰齐民术，夷吾土物篇。

园丁初未读，口诀自相传。

方回

方回　治圃杂书二十首

十载前初种，酴醾间木香。

对花犹绿发，携酒有黄堂。

忽起风云阵，几成鹿豕场。

少陵忆严尹，非复旧春光。

方回

方回　治圃杂书二十首

万山山顶郡，城郭欠陂池。

滩落动千丈，井深非一施。

养鱼埋巨瓮，浇菜缉修縻。

蹇浅仍辛苦，逍遥意自知。

方回

方回　治圃杂书二十首

新年雨雪频，五戊又逾句。

寒更过于腊，晴犹不似春。

燕瘖甘再蛰，花瘦黯无神。

卖树翁来说，村多疫死人。

方回

方回　治圃杂书二十首

今日春才暖，侵晨董莳耘。

禽声眠欲觉，花气梦先闻。

树络蜘蛛缕，泥锼{左月右旬}{左月右忍}纹。

乾坤无昼夜，生意自芸芸。

方回

方回　治圃杂书二十首

岑寂观群动，舂容领众香。

三椽容卧起，一锸共行藏。

俗眼荣朝槿，顽躯敌闰杨。

皮枯面黧黑，心镜皎如霜。

方回

方回　治圃杂书二十首

真山焉用假，山假意还真。

巨石起奇士，幽兰延故人。

云生如望岳，地僻不争春。

图画传京洛，应多欲问津。

方回

方回　治圃杂书二十首

山甑饙籼米，春瓶炙草茶。

无能赓喜起，自爱押车斜。

老不贪仙药，贫犹种好花。

人间十万户，难得一诗家。

方回

方回　治圃杂书二十首

猿鹤閒朋友，知予近况无。

春游靴露指，夜读烛燃须。

醉苦邻僧强，饥从小仆逋。

山农来卖笋，与米富青蚨。

方回

方回　治圃杂书二十首

破袖通闲手，危栏寄远心。

品花严位置，枚笋遴位置，

枚笋遴监临。鼎鼐生无望，

戈鋋老不任。唯应宰斯谷，

岁岁长清阴。

方回

方回　治圃杂书二十首

径捷人踪杂，墙颓地界斜。

织篱呼野老，烹茗谕邻家。

旧穴通羊豕，新畦隔芋瓜。

尚当分汝果，幸勿窃予花。

方回

方回　治圃杂书二十首

远石疑堪取，层崖试共登。

偶游梵王舍，略话祖师灯。

怪象撑狞盼，残碑搨坏棱。

世间何不有，巢贼亦斋僧。

方回

方回　治圃杂书二十首

芍药抽红锐，荼醾缒绿长。

几家蚕落纸，比屋燕分梁。

谷雨深春近，茶烟永日香。

诗成懒磨墨，拄杖画苔墙。

方回

方回　治圃杂书二十首

圃事亦儿嬉，因成二十诗。

似蒙神物助，堪作画图披。

南面开书阁，东偏浚墨池。

土功恐难极，莫可且随宜。

方回

方回　稚虎

槛车二稚虎，舁者过墙外。

犬何自知之，怖栗窜墙内。

万物各有气，遥感不待对。

玉宝潜地底，九霄露光怪。

一夫全其神，山灵百妖退。

矧乃重华时，济济夔龙会。

方回

方回　中秋

去年有酒苦无月，今年有月却无酒。

睦斋杭邸两中秋，依□怀人夜搔首。

有酒无月犹自可，有月无酒愁杀我。

余生归老紫阳山，无酒无月俱等閒。

方回

方回　中秋前夕三首

中秋无酒定醒然，清赏今宵月已圆。

喜我小儿才五岁，犹能倚户望高天。

方回

方回　中秋前夕三首

稍穿疏树残光碎，徐碾晴空素艳流。

交过子时是明日，搀先半夜赏中秋。

方回

方回　中秋前夕三首

山头月到天心小，林下秋生夜半寒。

不待明朝已三五，四更仍续五更看。

方回

方回　中秋前一日雨送罂粟戎葵子与刘元煇

小雨翻锄土带沙，戎葵罂粟送诗家。

敢争天上中秋月，且种人间隔岁花。

小稔米今犹未贱，固穷酒可不须赊。

乘閒傥肯来相过，有水吾能自煮茶。

方回

方回　中秋夜喜晴

秋来剩赋倚楼吟，天慰衰翁此夜心。

霁色一轮升白玉，欢声万镒价黄金。

酒才半醉吾忘我，诗最难题古到今。

日□西流聊困卧，不知更浅与更深。

方回

方回　中秋夜有客携酒

中秋谓无酒，忽有携酒者。

联翩二三客，柴门系嘶马。

膨脝两大瓮，待月列堂下。

空庭碧天天阔，秋色极潇洒。

皓魄初未出，稍觉云暗野。

须臾冰团挂，细字可读写。

琵琶拨旁行，此曲岂和寡。

村伎杂南北，焉有容色冶。

老夫但满饮，不复记杯斝。

嘲诙颇恶剧，罚筹不吾舍。

自从历丧乱，万事付苟且。

应接日纷糅，口耳似聋哑。

久旱百谷死，心望时雨泻。

虽逢芳醑溢，更着纖指把。

丈夫忽有念，外物皆土苴。

客去欲夜半，一笑真醉也。

方回

方回　中秋雨

瘴疠干戈脱此生，一隅略见旧承平。

上元灯火中秋月，但苦人心不肯晴。

方回

方回　中望吴山下一汀是为杭州

秦皇系缆北山头，一抹江边海变洲。

百万生人无葬处，蜗争蚁战不如休。

方回

方回　种稗叹

农田插身身绿时，稻中有稗农未知。

稻苗欲秀稗先出，拔稗饲牛唯恐迟。

今年浙西田没水，却向浙东籴稗子。

一斗稗子价几何，已直去年三斗米。

天灾使然赝胜真，焉得世间无稗人。

方回

方回　种花

平生无嗜好，有地种花看。

万玉梅成列，千金菊作团。

秋宜鸿后冷，春惜燕前寒。

更喜薰风好，青青笋上竿。

方回

方回　仲夏书事十首

园林夏宜晓，叶叶溜晴光。

此地吾能净，非天独肯凉。

汲泉看马饮，划草免蛇藏。

似亦为形役，终无市井忙。

方回

方回　仲夏书事十首

幽居少四邻，长日属閒人。

石气常蒸雾，莺声不改春。

子钱偿未已，卯酒醉何频。

说与耘畦者，无锥未是贫。

方回

方回　仲夏书事十首

南风吹密树，古屋隐林隈。

卷画防梅雨，镌诗惜石苔。

医书邻叟借，庵记野僧催。

细省仍微笑，犹胜走俗埃。

方回

方回　仲夏书事十首

閒身何所事，诗外别无心。

但见独危坐，焉知长苦吟。

兵戈生长老，梦幻去来今。

感慨亦徒尔，宾来酒且斟。

方回

方回　仲夏书事十首

息担秋云季，扶犁夏欲中。

园林初畏日，里巷只雌风。

饼粥悭鱰脯，醯盐劣韭葱。

藕丝冰水旧，诚识少陵翁。

方回

方回　仲夏书事十首

菜梜朝酲后，茶瓯午困前。

入帘禽避弹，升灶蚁求{凛冫换羊}。

观物因多感，谋生各务全。

蚕登新麦贱，田叟荷皇天。

方回

方回　仲夏书事十首

劲瘦元弘博，凄酸忽壮豪。

为诗兼众体，此事属吾曹。

俗学三书虎，雄心六钓鳌。

兰枯菊犹短，不羡蜀葵高。

方回

方回　仲夏书事十首

弃置乾坤事，归休水竹居。

不因徵急债，尽可读残书。

虀糁畲田粟，姜羹石涧鱼。

论文同小酌，未觉故人疏。

方回

方回　仲夏书事十首

细酌浮菖酒，閒吟树蕙文。

卖符羞米贼，采药按桐君。

壬日近海溽，午风生草薰。

湖航三纪梦，荷盖石榴裙。

方回

方回　仲夏书事十首

暑月忆寒月，老身兼病身。

簟谁分长物，酒并缺贤人。

山市冰难致，家园蒜自珍。

黄芽冷香饮，回首叹扬尘。

方回

方回　重阳后绝句五首

梧桐疏叶间微黄，年例江南未肯凉。

菊自此花三两月，樽前日日是重阳。

方回

方回　重阳后绝句五首

昨朝卯酒醉至酉，不记满斟凡几巡。

莫问担头青蕊菊，且迎座上白衣人。

方回

方回　重阳后绝句五首

九日若无诗与酒，人生如此定凡人。

我师子美牧之者，鄓县齐山句尚新。

方回

方回　重阳后绝句五首

难开笑口忆小杜，今岁江湖雁未飞。

政使菊花无可□，□当烂醉更忘归。

方回

方回　重阳后绝句五首

九月重阳菊未开，十月小春梅又来。

赏过日长添一线，一瓶菊伴一瓶梅。

方回

方回　重阳后秋感

盛夏关防少，深秋证候知。

脂寒饶涕唾，肤善困疮痍。

故国山千叠，重阳菊一枝。

醉乡差可可，归路尚迟迟。

方回

方回　重阳后三日犹热多病者死者

重阳已过两三日，真好菊花全未开。

合已楼前横雁字，却于地上汹蚊雷。

爬搔最苦疮疡痒，擗踊时闻哭泣哀。

南客不堪况北客，生民何罪降天灾。

方回

方回　重阳吟五首

射蛇戏马老刘郎，不为乾坤減战场。

三径寒华空怅望，閒居无酒对重阳。

方回

方回　重阳吟五首

心炎何处不南荒，瘴海烟深有玉堂。

随地着身无得丧，菊花开日即重阳。

方回

方回　重阳吟五首

此身生死国兴亡，摇落年年本是常。

无奈潘郎解凄怨，满城风雨近重阳。

方回

方回　重阳吟五首

衣冠南渡紫微郎，流落天涯事可伤。

鄙视诗人终不会，乱山深处过重阳。

方回

方回　重阳吟五首

战尘漠漠草荒荒，兵过村空菊自黄。

死尽亲知身偶在，干戈丛里见重阳。

方回

方回　重游凤凰台

重扶瘦影上荒台，万里秋阴凝不开。

天地未休貔虎战，江山敢望凤凰来。

是非易判元嘉事，今古难逢太白才。

尊酒阑珊诗思乱，夕阳吹角不胜哀。

方回

方回　重赠王相士并序

是人家有些儿屋，何处山无这个云。

浪走江湖□□□，□边云肯强随君。

方回

方回　重至秀山售屋将归十首

无复黄金带，空余白雪须。

满城惊再至，一马与同癯。

意广轻余子，时难老腐儒。

故园犹可灌，终不叹穷途。

方回

方回　重至秀山售屋将归十首

秀山山下榻，欹枕肯重来。

醉任门无掩，贫如盗□□。

□□终夜听，老树几年培。

归橐残书少，舟轻亦快哉。

方回

方回　重至秀山售屋将归十首

高下花千树，东西屋百间。

一毫非易得，双手竟空不。

勇锐伤轻脱，愚冥昧险艰。

全城保生齿，终觉愧衰颜。

方回

方回　重至秀山售屋将归十首

全家先去尽，父老莫依依。

故是犹相爱，其如自合归。

乱山回醉眼，急雨迫寒衣。

不用空惆怅，初来计已非。

方回

方回　重至秀山售屋将归十首

赁舟归亦易，犹欠赁舟钱。

残阙书难售，空宽宅尽捐。

俊□吾所惯，幼稚自堪怜。

生世都能几，严州十二年。

方回

方回　重至秀山售屋将归十首

本谓驰亨轫，焉知蹈骇机。

七年当郡寄，一物不家归。

池□鱼犹聚，庭看竹未稀。

后人低价得，应免苦相讥。

方回

方回　重至秀山售屋将归十首

百战黄尘里，偷閒我亦能。

隔墙呼酒友，过渡访诗僧。

谩说铜分虎，宁防玉点蝇。

千金牍背事，空复愤填膺。

方回

方回　重至秀山售屋将归十首

虽曾为太守，过似布衣贫。

未足肩前辈，犹应胜近人。

苦吟常不寐，得句忽如神。

玉食辳东市，何如保幅巾。

方回

方回　重至秀山售屋将归十首

离乱斯人致，艰危我辈当。

浑沦俄破碎，桀黠尽飞扬。

吐舌何能已，扪心肯自量。

忍穷非左计，天象看弧狼。

方回

方回　重至秀山售屋将归十首

田园亡失后，儿女长成时。

救急终无策，纾忧漫有诗。

数年为去计，今日是归期。

把酒东篱处，黄花剩几枝。

方回

方回　州学遇刘元煇胡子游二首

五十年前幼学儿，读书窗下此从师。

前修何限惊埋没，往事无踪隔乱离。

蝉挟晚风穿故阁，蜗凭宿雨蛀残碑。

谁怜昔日垂髫友，白首相逢共赋诗。

方回

方回　州学遇刘元煇胡子游二首

小儿今忽六旬翁，尚忆无人鬼啸风。

三岁棘闱悬造化，两时饭鼓老英雄。

致身卿相谈何易，责备春秋论亦公。

靡灭山林心不愧，岂无穷者胜于通。

方回

方回　舟出车新桥

市声巷语哭还歌，客舍喧啾奈汝何。

才出城闉愁眼豁，适逢秋霁病身和。

力行古道于时背，心感皇天所相多。

鸿雁稻梁焉用足，政须寥廓谢虞罗。

方回

方回　舟行青溪道中入歙十二首

覆野春阴不肯晴，舟中无酒亦无餳。

故教客子知寒食，时有梨花一树明。

方回

方回　舟行青溪道中入歙十二首

立岸儿童看客过，人烟近处放牛多。

万株漫自栽桑柘，一缕何曾织绮罗。

方回

方回　舟行青溪道中入歙十二首

乘时盗贼起风尘，战血苔痕几度春。

古庙仅能存大树，荒山犹自少行人。

方回

方回　舟行青溪道中入歙十二首

水杨梢上欲绵飞，犹觉春寒未解围。

为怕江风吹客梦，船篷缺处塞蓑衣。

方回

方回　舟行青溪道中入歙十二首

晚风微劲喜新晴，夜半船窗漏月明。

卧看孤篷摇水影，悠然枕上一诗成。

方回

方回　舟行青溪道中入歙十二首

夜寒如觉有猿吟，积翠重苍万壑深。

下水轻舟弦脱箭，盘山细路线穿针。

方回

方回　舟行青溪道中入歙十二首

刺桐花发草如蓝，欲卸绵袍剪紵衫。

一夜春霜忽如雪，江南天气不家蚕。

方回

方回　舟行青溪道中入歙十二首

野桃篱落鹊双鸣，春晓微寒放嫩嫩晴。

汛扫松楸家已近，犹余七日是清明。

方回

方回　舟行青溪道中入歙十二首

花间预想到家时，笋蕨堆盘荐酒卮。

点检儿童参小学，招呼朋友说新诗。

方回

方回　舟行青溪道中入歙十二首

青溪元是歙东乡，吾祖于时肯宝黄。

避地江南结庐处，同时邻舍有严光。

方回

方回　舟行青溪道中入歙十二首

蕨拳欲动茗抽芽，节近清明路近家。

五日缓行三百里，夹溪随处有桃花。

方回

方回　舟行青溪道中入歙十二首

歙州民与睦州民，比似吴儿大较贫。

为问山中有何好，山中剩有读书人。

方回

方回　舟中观马目乌龙山

一从为郡后，来往十年间。

自笑成何事，犹容看此山。

旧人多粗给，老子愿常閒。

今晚归书屋，溪僧定叩关。

方回

方回　周

七月陈王致太平，转头已听黍离声。

陪臣僭上三归备，霸国邀君九鼎轻。

释氏谈空端有理，词人赋恨岂无情。

燠年寒岁频更换，未抵黄河一度清。

方回

方回　骤雨

道妙无生有，神凝气孕形。

为谁膏草木，何物起雷霆。

本质端能受，元功同独灵。

老夫已枯槁，衰白肯新青。

方回

方回　朱桥早行

田间夜打稻，茅茨耿明灯。

客行过篱外，吠犬似可憎。

放马啮露草，小憩寒塘塍。

坐念今民间，贪吏无与绳。

幸此岁稍稔，庶足供科徵。

不然岂不窘，况乃军旅兴。

往者孰柄国，未谓杞遽崩。

伪心感咎证，水旱常频仍。

兹独有年屡，天仁良可凭。

缓辔忽得句，数星陂水澄。

【卷29】

方回

方回　朱用和用予南山旧韵次谢并呈罗弘道

妙论剧谈逢大敌，深林荫樾尾清游。

柳州先记知非偶，陆相荒庄愧不秋。

似舅远寻昆弟好，老生猥与介宾谋。

凄其廿载龙门梦，垫角曾登李尹舟。

方回

方回　朱字兰亭

倾城国色着胭脂，红字兰亭又出奇。

比换鹅书更姿媚，一杯卯酒醉西施。

方回

方回　筑城谣

从军去筑城，不如困长征。

从军去掘暂，不如鏖血战。

古今征战立奇功，貂蝉多出兜鍪中。

徒教力尽锸与杵，主将策勋士卒苦。

君不见每调一军役百室，一日十人戕六七。

草间髑嵝饲蝼蚁，主将言逃不言死。

方回

方回　追次仇仁近韵谩成三首

儒冠谁使首，何至动言贫。

此事须吾党，相期到古人。

衰颜犹可镜，短发仅堪巾。

举世无知者，孤灯夜独亲。

方回

方回　追次仇仁近韵谩成三首

卧思身世事，无夜不更深。

脱难泅登岸，逃名影就阴。

樽中醉鲁酒，弦外自陶琴。

诗就谁能赏，徒劳太古吟。

方回

方回　追次仇仁近韵谩成三首

风云乘变化，微贱忽公孤。

内足穷过达，多求智返愚。

谈锋椎衍奭，笔阵扫孙吴。

时彦当如此，吾归钓雪鲈。

方回

方回　追次郡君至节韵

天地育万物，风霜非作威。

阴阳互阖辟，造化潜玄机。

冻树根本固，宿莽芽甲微。

外貌若杭死，其中春已归。

志士甘隐处，栖栖将畴依。

龙蛇蛰深窟，肯叹寒无衣。

三变复为泰，鬼神不能违。

雷霆行且起，梅边玩晴晖。

方回

方回　追和东坡先生亲笔陈季常见过三首

坡仙果何辜，黄州七年客。

价高日月低，名大夫地窄。

嗟彼舒亶辈，岂不辨菽麦。

阿党更妒忌，一视皂与白。

方回

方回　追和东坡先生亲笔陈季常见过三首

前后赤壁赋，悲歌惨江风。

江山元不改，在公神游中。

三经及字说，胎祸垂无穷。

想如季常辈，对寤三叹同。

方回

方回　追和东坡先生亲笔陈季常见过三首

我尝过黄州，故国耸乔木。

半山歌元丰，此老蜗角缩。

及至绍圣初，岭海谪坡谷。

人生归去来，破铛煮黄独。

方回

方回　追和艮轩俞同年题程一甫诗卷

人物真高绝，何徒上下床。

转头异今古，翻手变炎凉。

应候禽虫语，知时草树香。

吾曹能不朽，宇宙与俱长。

方回

方回　追怀甲戌清明宇文信仲知郡大卿同尤张二倅过予小园赏花

甲戌清明鬓未翁，邦君过我小园中。

牡丹初喜开千朵，劫火何知村一空。

展转干戈春梦断，凄凉风雨客途穷。

九原可作尘垂涕，今日前时事不同。

方回

方回　追怀秋崖吏部知郡宗伯

崖仙终牖下，壑鬼死漳南。

人品谁今识，朝端汝岂堪。

杞崩溶子口，鲧殛木绵庵。

犹忆弄权日，湖山极宴酣。

方回

方回　追用徐廉使参政子方申屠侍御致远张御史鹏飞元日倡酬韵六首

万马鸣鞭欲晓时，閒人盥漱未妨迟。

儿童贺喜休多拜，卿相迁除不预知。

随分乍醒仍乍醉，放怀无喜亦无悲。

新年自爱新诗好，歙砚梅边洗刷丝。

方回

方回　追用徐廉使参政子方申屠侍御致远张御史鹏飞元日倡酬韵六首

名臣汲黯郑当时，笔阵秦王将尉迟。

疾电震雷千里起，乖龙老蜃九渊知。

诸公犹羡归田乐，老我终无叩角悲。

补{衣中加八}得人卧桑野，可愁二月卖新丝。

方回

方回　追用徐廉使参政子方申屠侍御致远张御史鹏飞元日倡酬韵六首

物有先时有后时，天工无早亦无迟。

饱禁夜雨元非恶，暗受春风或未知。

一死频烦衰白报，三生不为落红悲。

解纷忆得吾家学，径与挥刀截乱丝。

方回

方回　追用徐廉使参政子方申屠侍御致远张御史鹏飞元日倡酬韵六首

即是黄莺些燕时，稍晴肯放百花迟。

酒来尚许颜红借，春好何容鬓雪知。

扶杖可从灵寿赐，闻琴肯作孟尝悲。

山深粗有延年药，归老松根掘兔丝。

方回

方回　追用徐廉使参政子方申屠侍御致远张御史鹏飞元日倡酬韵六首

岁岁花时是病时，不争春早与春迟。

阴晴谩复题窗记，节气还因检历知。

杜若荐方聊可采，秭归啼苦未须悲。

老翁堪与少年竞，勤把青铜照颔丝。

方回

方回　追用徐廉使参政子方申屠侍御致远张御史鹏飞元日倡酬韵六首

七十翁非浪走时，夜窗自恨赋归迟。

睡稀枕上无春梦，吟苦楼前有月知。

茅索愿追田畯喜，瓜薪遥念室人悲。

却须天上纶言手，小为农甿缓茧丝。

方回

方回　紫荆花

疏枝坚瘦骨为皮，忽迸红英簇紫蕤。

娇女乍看齿生液，分明茜糁缀饧枝。

方回

方回　自觉二首

还将短鬓受秋风，倏忽炎凉事不同。

青史合居人品上，白云肯到市声中。

蕙肴兰藉何须饱，制荷衣未觉管穷。

驷马高车足忧患，五湖归作钓鱼翁。

方回

方回　自觉二首

忍垢包羞混世尘，胸中无物只天真。

平生我亦轻余子，此日君当如醉人。

钟乳金钗空丧志，鲈鱼莼菜向知津。

中行独复虽差晚，犹与初爻不远邻。

方回

方回　自勉

有路今平坦，无心复怪奇。

尽尝艰苦后，始到老成时。

细读惊前误，精思决旧疑。

端能吾事了，可用此曹知。

方回

方回　自释休官之意

七载休官学老农，间关垂死脱兵锋。

折腰早觉身难屈，饶舌悬知世不容。

已幸栎阳归旧质，可能稷嗣冀新封。

时清犹作茹芝老，杜叟斯言我愿从。

方回

方回　宗兄端叟年七十六来访二首

年才逾壮早相知，北骑南船几别离。

二老皆邻八旬寿，一生谁赋万篇诗，

特承枉顾元无说。获侍同行识者谁，

流水桃花别天地，碧山许到果何时。

方回

方回　宗兄端叟年七十六来访二首

辽广归来二纪强，脱身烟瘴远沙场。

僧多吟友诗常淡，家见玄孙寿且康。

残月夜潮渡渔浦，飞花春雨客钱塘。

西山后会何妨数，管趁年年早茗香。

方回

方回　宗阳宫访叶西庄亨宗饮寻杜南谷道坚不值留诗并呈戴帅初

我不识南谷，亦不识西庄。

偶然诣仙境，一举数十觞。

南谷出何之，童子煎茗忙。

柏林中有梅，不见惟闻香。

方回

方回　走笔送僧宣无言归泉南

杭泉三千二百里，一瓶一钵走桑梓。

此僧胸中有诗肠，一口吸尽四海水。

自从北海至南海，搜诗直到珊瑚底。

归哉非为恋乡味，橄榄槟榔红荔子。

只身家世无眷属，亦不寻访囝郎罢。

一欲追还李太白，二欲中兴杜子美。

三欲扶起黄鲁直，四欲再作陈无己。

若岛若可若贯休，直下视之眇糠秕。

名僧诗话六十卷，我葺偈颂如野史。

西天七祖南六祖，略如志传与表纪。

寻复悔之泯其稿，间存一二笑狂斐。

幼读紫阳先生书，岂可舍之从释氏。

烂却沙头月一船，不妨文公漫随喜。

可与言诗宜与言，不可与言姑止止。

方回

方回　走笔送吴僧庆间游明越

挑包前日过垂虹，明旦剩潮向浙东。

两袖虎丘山上月，一竿渔浦渡头风。

乾坤佛法元来盛，湖海诗僧到处雄。

而立妙龄广长舌，肯参八十紫阳翁。

方回

方回　阻雪留丹阳苦寒

雪没无行路，风吹欲倒人。

岂堪犹作客，忍负不赀身。

似水惊衣被，如金议炭薪。

从来无许冷，此际岂宜贫。

方回

方回　醉题二首

倏忽侵寻八十翁，平生学问见诗中。

可因道术仙能到，何用禅言佛不同。

是是非非双鬓白，莺莺燕燕百花红。

太岁壬寅题此句，小楼买酒酹东风。

方回

方回　醉题二首

卖花人憩小楼前，买几枝看日典钱。

诗向梦中频□□，□才醉后便如仙。

贫閒略比陶元亮，老寿将过白乐天。

□□定为林下计，严滩西向练溪船。

方回

方回　醉翁亭图引为赵达夫作

识本色人须本色，臭味论心不论迹。

青莲居士浣花老，画像有人能画得。

非陈无己黄鲁直，看画题诗难落笔，

醉翁万代文章伯，中年偶堕滁阳谪。

琅琊山亭酿泉酒，翁心不醉醉宾客。

庆历朝廷天清明，谁张党论摇升平。

禽鸣不知人之乐，党论无乃犹禽鸣。

一时人乐从太守，交错觥筹送杯酒。

乐其所乐翁来思，宾客欢哗终不知。

既是宾客尚不知，画工焉得而画之。

彼弈者弈射者射，摇毫臆度丹青解。

醉翁醉态尚难摹，翁心乐处如何画。

皆山一曲吾能歌，童而习之今鬓皤。

翰墨世无苏老坡，奈此图中风景何。

方回

方回　醉醒

酒所春归暮，醒时已五更。

被惊横盖短，灯喜再挑明。

小雨余残滴，群蛙动暖声。

故园花正好，谁料客湓城。

方回

方回　醉吟五首

积金至充栋，量珠动论斗。

甚者爱玩具，日夕不离手。

匪德身不保，徒为他人守。

吾尝蓄万书，田亦殖数亩。

一旦忽破散，此事悟已久。

醉卧一衾外，余皆非我有。

无钱不必忧，有钱即沽酒。

方回

方回　醉吟五首

去年所见人，今年忽无之。

何况六十年，追忆重儿时。

三皇及五帝，安在尧与羲。

谓古有不死，学仙真愚痴。

崇高易深拱，丧乱难前知。

气力傥可恃，不歌阴陵骓。

吾手幸未废，杯来何不持。

方回

方回　醉吟五首

有兴云不亡，谓昼无夜时。

达人悟兹理，何用浪自悲。

姬周过八百，再传嬴秦萎。

彭殇共一尽，修短何议为。

屋角鸭脚树，开户閒观之。

昨者见生叶，丹实今离离。

老夫欲不饮，奈何霜鬓催。

方回

方回　醉吟五首

窃评先民诗，尚复有长短。

后进与兹事，我意终不满。

语言岂不工，良欠旨意远。

音节混淫哇，气习泥季晚。

顾于五柳公，独左为刘袒。

异哉晋宋间，有此昭华管。

日以酒酹之，一□或百返。

方回

方回　醉吟五首

渊明年十九，谢公破苻坚。

此时尚可为，未及出仕年。

太傅一丘志，永言负东山。

道子国宝辈，日趣晋祚迁。

参军与百里，黾勉一纪间。

典午竟已矣，于兹遂归田。

至今会心人，仰高醉中言。
