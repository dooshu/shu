全宋诗：曹勋
　曹勋　哀孤鸫
　曹勋　皑如山上雪
　曹勋　艾如张
　曹勋　跋希远细雨图
　曹勋　跋仰老小画二轴
　曹勋　跋仲营子母马二首
　曹勋　白马篇
　曹勋　白头吟
　曹勋　白雪歌
　曹勋　班婕妤
　曹勋　悲采薇
　曹勋　被旨军前讲和得回
　曹勋　碧玉歌
　曹勋　别无锡南禅莲老
　曹勋　别郑康道
　曹勋　病起有感
　曹勋　病中寄曾使君湖上
　曹勋　泊冷水浦
　曹勋　薄暮动弦歌
　曹勋　卜居
　曹勋　补乐府十篇　帝高辛氏之乐歌
　曹勋　补乐府十篇　帝高阳氏之乐歌
　曹勋　补乐府十篇　帝宓牺氏之乐歌
　曹勋　补乐府十篇　帝少昊氏之乐歌
　曹勋　补乐府十篇　帝神农氏之乐歌
　曹勋　补乐府十篇　帝陶唐氏之乐歌
　曹勋　补乐府十篇　帝有熊氏之乐歌
　曹勋　补乐府十篇　帝有虞氏乐歌
　曹勋　补乐府十篇　夏后氏之乐歌
　曹勋　补乐府十篇　有商氏之乐歌
　曹勋　步月谣
　曹勋　采菱曲
　曹勋　采桑曲
　曹勋　蔡提举野望亭邀同赋
　曹勋　长安有狭斜行二首
　曹勋　长信宫中草
　曹勋　长夜吟
　曹勋　长吟续短吟
　曹勋　巢湖阻风题岸亭
　曹勋　潮州赠刘大夫
　曹勋　陈太夫人挽章二首
　曹勋　呈时宰二首
　曹勋　持节过界
　曹勋　持节过京
　曹勋　持节和王枢密三首
　曹勋　持节回呈王枢
　曹勋　冲啬书事
　曹勋　冲啬有新泉
　曹勋　酬陈居士
　曹勋　酬许察院
　曹勋　出关
　曹勋　初到阙下
　曹勋　初冬日怀先垄
　曹勋　初见梅有作
　曹勋　初夏松隐看雨
　曹勋　除夜吟
　曹勋　楚妃叹五首
　曹勋　楚宫词三首
　曹勋　楚狂接舆歌
　曹勋　楚语为屈平作
　曹勋　处和有诗欲过小圃
　曹勋　床前帐
　曹勋　春风引
　曹勋　春光好
　曹勋　春闺怨
　曹勋　春江花月词
　曹勋　春江行
　曹勋　春暮
　曹勋　春晴野步
　曹勋　春日有所思
　曹勋　春晚即事
　曹勋　春晚五首
　曹勋　辞贾徽州
　曹勋　次蔡瞻明题南园
　曹勋　次李提举过南园饮散赋诗韵
　曹勋　次鲁季钦安序堂韵
　曹勋　次南安务前水亭赵介叔韵
　曹勋　次韵呈南嘉
　曹勋　次韵程机宜感怀
　曹勋　次韵李汉老参政重阳前游泉州东湖
　曹勋　次子自越来见省
　曹勋　从驾玉津园二首
　曹勋　翠玉楼晚雨
　曹勋　答赵周卿
　曹勋　大驾亲征
　曹勋　代广漕刘元举谢赵相茶二首
　曹勋　代简国清老惠梅
　曹勋　待旦吟二首
　曹勋　丹桂再开对酒
　曹勋　当垆
　曹勋　当置酒
　曹勋　到飞泉
　曹勋　到庐阜谒清虚
　曹勋　道过京师二首
　曹勋　得雨
　曹勋　得致仕喜成
　曹勋　德寿春帖子八首
　曹勋　灯下读山谷诗
　曹勋　登山曲
　曹勋　登逍遥阁
　曹勋　殿帅生日
　曹勋　钓竿行
　曹勋　独不见
　曹勋　独步南园寄子忱
　曹勋　独酌谣二首
　曹勋　端午帖子九首
　曹勋　断梅三首
　曹勋　多谢
　曹勋　反招隐
　曹勋　泛湖次柳洲二首
　曹勋　泛水曲
　曹勋　方检详出歙研求诗
　曹勋　方诸曲二首
　曹勋　访印老宿寺中值雪
　曹勋　飞龙引
　曹勋　分题墨梅
　曹勋　风雨惊春
　曹勋　凤凰曲
　曹勋　奉答国器见贻二首
　曹勋　浮萍篇
　曹勋　赋陈嘉谟东西轩二首
　曹勋　赋郭步帅归耕堂
　曹勋　赋洪景伯分绣阁
　曹勋　赋洪景伯新创清閟堂
　曹勋　赋友人竹轩
　曹勋　感齿发之衰作诗自解
　曹勋　感秋兰
　曹勋　高丽炉一枚寄虎丘结老为说偈言
　曹勋　高楼月
　曹勋　宫词三十三首
　曹勋　恭睹宸制花落尤艳之句自古诗人未有形容及此者使落花
　曹勋　恭睹上圣亲临江淮耀武伊洛谨成诗一章仰赞圣化
　曹勋　恭奉圣训赋凌虚
　曹勋　恭进德寿芝草
　曹勋　恭题观堂
　曹勋　估客乐
　曹勋　姑苏台上月
　曹勋　古战场
　曹勋　鼓吹曲
　曹勋　故旧见辟幕府
　曹勋　故知院枢密相公叶公挽章二首
　曹勋　关山月
　曹勋　观马院洗马
　曹勋　观月藏书楼
　曹勋　光孝病中闻予与在天封亦冒雪见过
　曹勋　归去来
　曹勋　闺怨
　曹勋　癸未御前帖子三首
　曹勋　癸已圣节二首
　曹勋　国清曹源为书名已复说偈云
　曹勋　过楚用作
　曹勋　过处和赏荼醾
　曹勋　过邯郸
　曹勋　过淮甸
　曹勋　过淮值雨偶成呈王枢密
　曹勋　过江州柴桑渊明故居
　曹勋　过太行
　曹勋　过小圃
　曹勋　过秀溪长句
　曹勋　过真定
　曹勋　过郑吏部水阁
　曹勋　邯郸才人嫁为厮养卒妇
　曹勋　寒北行
　曹勋　寒食有感
　曹勋　汉宫词三首
　曹勋　何季崇生日
　曹勋　和鲍判院见寄二首
　曹勋　和鲍仲山武灵岩寺
　曹勋　和蔡瞻明知府
　曹勋　和陈朝议见寄二首
　曹勋　和陈南仲郎中见贻
　曹勋　和陈彦容雪中
　曹勋　和陈御带见贻
　曹勋　和程机宜见贻
　曹勋　和程进道见贻
　曹勋　和程右史见贻
　曹勋　和楚守于伯达
　曹勋　和次子积雨损红木犀
　曹勋　和次子耜久雨韵三首
　曹勋　和丹客林公
　曹勋　和都运龙图二首
　曹勋　和范倅十首
　曹勋　和高路分见赠二首
　曹勋　和国哭因以奉勉
　曹勋　和国器喜以事业为怀二首
　曹勋　和韩子温韵时在九江
　曹勋　和何季崇签判三首
　曹勋　和贺参政与应宣教诗应居与坟庐相近
　曹勋　和贺子忱五首
　曹勋　和贺子忱喜雪
　曹勋　和皇甫先生题唯庵
　曹勋　和黄南嘉相贺
　曹勋　和黄虚中韵二首
　曹勋　和李伯时韵送行七首
　曹勋　和李次仲韵
　曹勋　和李判院见寄
　曹勋　和李判院见贻
　曹勋　和李判院宿松隐见贻
　曹勋　和李提举山宫梅
　曹勋　和茅山张达道二首
　曹勋　和钱处和大资四首
　曹勋　和钱处和扇车
　曹勋　和钱处和野堂
　曹勋　和钱大参题松隐明秀堂韵
　曹勋　和癯翁见贻
　曹勋　和泉伯幽思韵二首
　曹勋　和人惠诗二首
　曹勋　和人见寄
　曹勋　和人见贻
　曹勋　和人见赠四首
　曹勋　和人荔子
　曹勋　和人题倚江亭
　曹勋　和绍兴次子所寄诗
　曹勋　和石及甫惠蔓菁子
　曹勋　和双溪
　曹勋　和双溪三首
　曹勋　和双溪五首
　曹勋　和苏养直见贻二首
　曹勋　和苏养直题孙郎中扶疏堂二首
　曹勋　和孙倅见贻八首
　曹勋　和台州卫倅
　曹勋　和同官问耳疾六首
　曹勋　和王倅见惠十篇
　曹勋　和王应夫见贻二首
　曹勋　和王应夫见贻六首
　曹勋　和王有道二首
　曹勋　和稳上座
　曹勋　和无介之
　曹勋　和谢参政卜宅
　曹勋　和谢景英提干
　曹勋　和虚中见赠二首
　曹勋　和虚中所惠佳什
　曹勋　和杨了廓解元
　曹勋　和叶徵君见寄二首
　曹勋　和英上人见寄
　曹勋　和英书记二首
　曹勋　和曾竑父光孝佳句
　曹勋　和曾竑父见招
　曹勋　和曾豠父见寄二首
　曹勋　和曾舍人梅影雪意二首
　曹勋　和曾守出后房丽人
　曹勋　和曾守东郊赏梅兼送范子芬
　曹勋　和曾守洪倅喜雪
　曹勋　和曾守祈雪二首
　曹勋　和曾守有作
　曹勋　和张才甫野望轩
　曹勋　和张达道先生三首
　曹勋　和张凝神见贻
　曹勋　和张正仲朝散
　曹勋　和张直讲
　曹勋　和郑国哭来自江州道中之什
　曹勋　和郑国器六首
　曹勋　和郑康道二首
　曹勋　和郑康道喜雪
　曹勋　和仲远新池
　曹勋　和子忱惠八月青梅
　曹勋　胡姬年十五
　曹勋　胡笳曲二首
　曹勋　胡无人行二首
　曹勋　扈跸建康道中值雪二首
　曹勋　花月词
　曹勋　怀长沙
　曹勋　怀归呈同官
　曹勋　怀归自讼
　曹勋　怀远
　曹勋　怀赵希元
　曹勋　淮南行二首
　曹勋　淮上幕府
　曹勋　黄鹤
　曹勋　黄雀
　曹勋　黄侍郎宫祠赠行
　曹勋　黄湾书事时虏人犯淮
　曹勋　会庆圣节
　曹勋　箕山操
　曹勋　及甫坐上分题赋洗竹得百字
　曹勋　即事
　曹勋　偈送刚僧录入塔
　曹勋　寄陈居士
　曹勋　寄储子椿
　曹勋　寄空上人
　曹勋　寄溧水宰李仲镇
　曹勋　寄山中友
　曹勋　寄宋德可观察
　曹勋　寄苏徽君
　曹勋　寄题祝秘校航斋
　曹勋　寄吴思道
　曹勋　寄张达道
　曹勋　寄张达道先生
　曹勋　寄郑渔仲
　曹勋　嘉游歌
　曹勋　简冲墙庵中故人
　曹勋　纎窝
　曹勋　江皋曲
　曹勋　将进酒
　曹勋　将至严州丘平仲忽舟中见过
　曹勋　接伴书怀
　曹勋　接待赠相送诸公
　曹勋　结客少年场行二首
　曹勋　婕妤怨
　曹勋　今乃和以报之
　曹勋　锦石攆流黄
　曹勋　禁直赋所见荼醾
　曹勋　禁直偶作三首
　曹勋　禁中赏芍药口占
　曹勋　京口有归燕
　曹勋　泾溪行
　曹勋　荆门道
　曹勋　敬题箕颍集后二首
　曹勋　静夜吟
　曹勋　久别黄虚中忽会又别二诗道意
　曹勋　久雨三首
　曹勋　居泉南和江给事二首
　曹勋　聚景园看荷花
　曹勋　君马黄
　曹勋　空城雀二首
　曹勋　空谣吟
　曹勋　箜篌引
　曹勋　孔子泣麟歌
　曹勋　孔子泣颜回
　曹勋　苦雨吟
　曹勋　腊日谢仰上人惠兰
　曹勋　老病
　曹勋　老景逢春每多留赏子美所谓老去原春迟子忱雅知其况以佳句见贻信笔
　曹勋　老拙观诸公及儿辈和篇差以自慰再和前韵
　曹勋　乐未央
　曹勋　李次促诞辰颂
　曹勋　立春
　曹勋　连雨有感
　曹勋　梁甫吟
　曹勋　梁洁夫幽居林宇靓深画幽邃不类贵第宛然山林辄得七咏以广命名之伟
　曹勋　林徽猷挽间二首
　曹勋　林诏使生日
　曹勋　临安久雨
　曹勋　临碣石
　曹勋　刘生
　曹勋　龙笛曲
　曹勋　隆兴天子七月十三日亲享太庙先期风雨弥日及夕拔木震海窗户俱动转
　曹勋　陇头水
　曹勋　陇头吟
　曹勋　绿绮七咏
　曹勋　绿水曲
　曹勋　漫成
　曹勋　蔓草长
　曹勋　梅
　曹勋　梅花落
　曹勋　美女篇
　曹勋　梦仙谣
　曹勋　梦中作
　曹勋　梦中作四首
　曹勋　冞公出示崇宁超然相与之诗赞以伽陀
　曹勋　迷楼歌二首
　曹勋　妙喜迁化悲而成诗
　曹勋　明月词
　曹勋　莫独行
　曹勋　沐浴子
　曹勋　幕中冬至书事
　曹勋　南园夜宿有怀
　曹勋　南园有怀
　曹勋　拟古
　曹勋　攀龙引
　曹勋　陪宣抚置酒南楼
　曹勋　贫汉归庐阜结庵作伽陀为别
　曹勋　仆持节朔庭自燕山向北部落以三分为率南人居其二闻南使骈肩引颈气
　曹勋　仆至赤城英侍见访好语澜翻喜以成诗
　曹勋　七年十二日夜登清心阁
　曹勋　前有一樽酒
　曹勋　钱大参有和用韵谢之七首
　曹勋　乾道圣德颂
　曹勋　秦王卷衣曲
　曹勋　琴操　别鹤操
　曹勋　琴操　残形操
　曹勋　琴操　龟山操
　曹勋　琴操　将归操
　曹勋　琴操　拘幽操
　曹勋　琴操　履霜操
　曹勋　琴操　岐山操
　曹勋　琴操　猗兰操
　曹勋　琴操　越裳操
　曹勋　琴操　雉朝飞操
　曹勋　青汉谣
　曹勋　青苔篇
　曹勋　清晨谣
　曹勋　清明书事
　曹勋　秋风歌
　曹勋　秋风引
　曹勋　秋闺怨
　曹勋　秋怀
　曹勋　秋日有作二首
　曹勋　秋色
　曹勋　秋思
　曹勋　秋夜长
　曹勋　人伦僧求字
　曹勋　人生不长好
　曹勋　日出行
　曹勋　日出引
　曹勋　荣侍郎暂寓张园小诗寄怀
　曹勋　入塞曲
　曹勋　瑞岩仰老见和复酬前韵七首
　曹勋　塞下曲二首
　曹勋　三妇艳歌
　曹勋　三峡流泉歌
　曹勋　三月二首
　曹勋　三月十日
　曹勋　山居杂诗九十首
　曹勋　山塞曲
　曹勋　山中
　曹勋　山中二首
　曹勋　山中谣
　曹勋　扇车
　曹勋　上塘值清明八首
　曹勋　上元前四日宣召赏梅
　曹勋　上云乐
　曹勋　上之回
　曹勋　苕溪道中
　曹勋　绍兴癸丑上已日
　曹勋　深夜谣二首
　曹勋　升天行
　曹勋　圣人出
　曹勋　诗送曾豠父还朝十首
　曹勋　施磨衲与惠因长老
　曹勋　食虀有作
　曹勋　示诸子
　曹勋　试笔偶书二首
　曹勋　守闸书事时已退居五首
　曹勋　书玻璃泉壁
　曹勋　书王应夫题记后
　曹勋　暑后喜雨
　曹勋　双溪云老寄示佳句及新茶用来韵为谢
　曹勋　思归天台
　曹勋　思归引
　曹勋　思远人
　曹勋　松窗用杜句为韵和以棋酒为意十首
　曹勋　松隐雨过二首
　曹勋　松隐坐上寄钱大参
　曹勋　送表弟丘彦泽失官之潮
　曹勋　送别曹封叔
　曹勋　送曹蕴清归庐山
　曹勋　送春归
　曹勋　送纯老往会稽住华严二首
　曹勋　送戴才美郎中出使襄汉
　曹勋　送殿干谯公暂归莆田
　曹勋　送丁致远司理
　曹勋　送柑酒与少瞻
　曹勋　送怀英访庐山
　曹勋　送腊梅与曾豠父
　曹勋　送荔子与高观察
　曹勋　送凝神张先生还茅山
　曹勋　送钱处和知三衢
　曹勋　送清隐纯老住池阳杉山
　曹勋　送人倅潮阳
　曹勋　送人游福唐
　曹勋　送四子耜倅四明二首
　曹勋　送王道录桐柏住庵二首
　曹勋　送王制置帅成都
　曹勋　送谢景思从辟督府二首
　曹勋　送新酒糟蟹与贾之奇五首
　曹勋　送徐正时归浦城
　曹勋　送徐正时之官赣州四首
　曹勋　送许尉
　曹勋　送选兄归天台
　曹勋　送杨子宽还临安寄钱处和
　曹勋　送曾豠父还朝十首
　曹勋　送张才甫知池阳
　曹勋　送张冲举先生还山
　曹勋　送赵安定弭节三衢
　曹勋　送赵添戎还漳州
　曹勋　送郑吏部出使二首
　曹勋　送郑猷归福唐
　曹勋　送子芬年家之官越上
　曹勋　送子威史归邵怒
　曹勋　送子威兄钤兵池阳
　曹勋　隋堤草
　曹勋　隋堤柳
　曹勋　岁将暮
　曹勋　孙倅书尾附二诗
　曹勋　台城杂诗七首
　曹勋　题岸老庵居
　曹勋　题潮州黄岗驿
　曹勋　题钓台
　曹勋　题丁掾钓雪图
　曹勋　题董亨道画西湖
　曹勋　题澉浦金粟寺二首
　曹勋　题光武庙三首
　曹勋　题黄湾真如山般若台
　曹勋　题家雷锋海棠小亭壁
　曹勋　题建宁府分水岭铺
　曹勋　题今是斋
　曹勋　题禁中黄石榴二首
　曹勋　题客舍
　曹勋　题李次仲庵中
　曹勋　题钱参政东岩
　曹勋　题谯干钓雪图
　曹勋　题清虚庵三首
　曹勋　题泉州延福寺壁
　曹勋　题人舫斋
　曹勋　题人画扇十首
　曹勋　题山景二首
　曹勋　题扇二十四首
　曹勋　题王懋功秀才秀野堂
　曹勋　题王氏女自写渡水罗汉
　曹勋　题唯庵后大松
　曹勋　题卫太尉岩集图
　曹勋　题吴郡王家双竹
　曹勋　题显恩寺
　曹勋　题小石接待庵
　曹勋　题谢太尉养素堂
　曹勋　题信州月岩寺
　曹勋　题幸蜀图
　曹勋　题雪景二首
　曹勋　题倚江图
　曹勋　题应之二扇
　曹勋　题迎晖堂
　曹勋　题友人书后
　曹勋　题俞{扌堇}画八景
　曹勋　题张太尉画
　曹勋　天上月
　曹勋　天台书事十三首
　曹勋　天台宰祈雨有感
　曹勋　天阴望钟山
　曹勋　迢迢高楼和紫烟
　曹勋　投连泉州显学五十韵
　曹勋　涂中寒食
　曹勋　途中七夕
　曹勋　团扇歌
　曹勋　宛转歌
　曹勋　晚春书事
　曹勋　王德言枢密生日十首
　曹勋　王枢密见和复用前韵
　曹勋　王孙游二首
　曹勋　王元龙惠新制辄依末后耘田韵叙谢
　曹勋　王昭君
　曹勋　王正道再遇竹冠辄和来韵见鄙愫二首
　曹勋　望太行
　曹勋　望行人
　曹勋　闻北军犯淮
　曹勋　闻江上捷音
　曹勋　闻逆虏近淮
　曹勋　闻晓禽
　曹勋　闻有衣冠附伪命者
　曹勋　问西湖梅
　曹勋　问讯子忱游天台
　曹勋　乌夜啼二首
　曹勋　巫山高
　曹勋　无锡得次子诗促归
　曹勋　吴歌
　曹勋　吴歌为吴季子作
　曹勋　戊子正月廿一日雪及半尺
　曹勋　喜张步潜登第
　曹勋　戏成
　曹勋　戏简钱处和
　曹勋　戏妙德二偈
　曹勋　戏示子舍二首
　曹勋　戏作
　曹勋　细君
　曹勋　夏日偶成六首
　曹勋　闲过小圃督治冬蔬
　曹勋　闲居泉州
　曹勋　湘妃怨
　曹勋　襄事毕次旧题韵
　曹勋　项王歌
　曹勋　萧史曲
　曹勋　小三郎试院高捷喜成四韵
　曹勋　小三侄远持兄嫂之命见访于荒寒寂寞中将归二诗为别
　曹勋　小诗遗人谒邑令
　曹勋　小轩偶成
　曹勋　小游仙三首
　曹勋　小雨看海棠
　曹勋　小园午集坐间呈处和瞻明诸友
　曹勋　效寒山体
　曹勋　谢岸老惠显明新芽
　曹勋　谢崇上人惠新茶
　曹勋　谢赐宸翰扇
　曹勋　谢赐丹桂
　曹勋　谢李伯时自临安见过台州二首
　曹勋　谢彭大夫惠寒山诗三首
　曹勋　谢钱处和惠握青瓜
　曹勋　谢钱处和惠燕坐搘颐莲
　曹勋　谢双溪见招
　曹勋　谢卫太尉送新酒
　曹勋　谢杨监丞雪中送羊酒
　曹勋　辛卯题壁
　曹勋　新建秘书省呈李秘监
　曹勋　新秋自喜信笔
　曹勋　新岁七十以人生七十古来稀为韵寄钱大参七首
　曹勋　新岁雪示儿辈二首
　曹勋　行路难
　曹勋　休致后效乐天体
　曹勋　虚飘飘
　曹勋　续巴东三峡歌
　曹勋　宣召看红木犀赐宴索诗并谢恩
　曹勋　选上人素履精修仆先识於崇信岑寂之时重来见之作诗为赠
　曹勋　雪后
　曹勋　厌厌
　曹勋　艳歌行
　曹勋　阳春歌二首
　曹勋　阳春谣
　曹勋　杨和王挽章五首
　曹勋　杨花
　曹勋　杨花曲
　曹勋　夜泊仙居客舍
　曹勋　夜闻风声
　曹勋　夜夜曲
　曹勋　夜雨独觉
　曹勋　夜坐偶成
　曹勋　夜坐吟
　曹勋　遗所思
　曹勋　以桃并酒饷贾之奇
　曹勋　忆梅
　曹勋　忆台城之东十里梅
　曹勋　忆天台
　曹勋　饮马长城窟行
　曹勋　咏双竹
　曹勋　用李参政游延福寺韵上之
　曹勋　用李参政韵并录寄舟峰师四首
　曹勋　用前韵酬陈判官
　曹勋　用前韵书田间晚步
　曹勋　用前韵言归
　曹勋　用前韵赠岸老
　曹勋　用前韵赠闾丘民表
　曹勋　用前韵赠张正仲朝散二首
　曹勋　用钱梦弼韵送归京口
　曹勋　用秦公赠李次仲韵呈次仲三首
　曹勋
　曹勋　用徐谏议韵上谢参政
　曹勋　幽闺怨
　曹勋　游惠山
　曹勋　游莲峰
　曹勋　游庐山道中作
　曹勋　游庐山将归有作二首
　曹勋　游庐山涂中杂诗三首
　曹勋　游仙四首
　曹勋　游仙谣
　曹勋　游玉隆宫四
　曹勋　友人所居竹冈以关名之
　曹勋　有感
　曹勋　有惠锦鸡者因暇赋之
　曹勋　有所思二首
　曹勋　有雪
　曹勋　又行路难
　曹勋　余比出疆以茶遗馆伴乃云茶皆中等此间於高丽界上置茶凡二十八九缗
　曹勋　与曹道士
　曹勋　与李先生学士
　曹勋　与马通判
　曹勋　与印老同访天封老至夕忘归
　曹勋　与曾侍郎
　曹勋　雨中寄李正字
　曹勋　雨作二首
　曹勋　玉阶怨
　曹勋　浴罢
　曹勋　御舟应制
　曹勋　元丹歌赠会稽陈处士
　曹勋　远如期
　曹勋　远游篇
　曹勋　怨遥夜
　曹勋　约桑守公肃同还剡中
　曹勋　杂诗二十七首
　曹勋　再酬丁尉
　曹勋　再答前韵二首
　曹勋　再和呈李提举
　曹勋　再乞休致未遂得二诗呈之奇乡友
　曹勋　早行相州道中
　曹勋　泽畔吟
　曹勋　曾端伯自承移帅川口有怀风旨无便附信忽领教喜成小诗附便奉呈三首
　曹勋　赠陈季野
　曹勋　赠胡珵隐君
　曹勋　赠李次仲秋致政
　曹勋　赠李严州
　曹勋　赠灵隐老
　曹勋　赠丘执礼
　曹勋　赠闻人子进
　曹勋　赠吴思道
　曹勋　赠许察院
　曹勋　赠张炼师二首
　曹勋　战城南
　曹勋　张叔广索近诗辄为短韵
　曹勋　张右相生日二首
　曹勋　招贾秘书
　曹勋　昭君怨四首
　曹勋　赵周卿送菜
　曹勋　櫂歌
　曹勋　折杨柳五首
　曹勋　浙西刈禾以高竹叉在水田中望之如群驼
　曹勋　枕上闻杜宇
　曹勋　郑吏部有诗谓未当作寿穴和其韵
　曹勋　政府生日十首
　曹勋　政府生日四首
　曹勋　治圃
　曹勋　中秋前一日邀贺子忱为对月之款乃审放意山林扁舟去引企不已偶得小
　曹勋　中秋雨过月出
　曹勋　仲春初五日报谒
　曹勋　仲冬再到和前韵
　曹勋　紫骝马











ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：曹勋





曹勋　哀孤鸫

哀孤鸿，孤鸿杳何所。

坚冰合洞庭，积雪满南楚。

吊影破寒空，凄凉宿烟雨。

上林衰草暗池塘，衡岳居人杂豺虎。

县官下诏收箭工，缯缴高张求劲羽。

稻粱粒粒心输军，饮啄号呼困秋浦。

至今燕代满胡儿，每欲归飞畏弓弩。

畏弓弩，谁能为我驱胡虏。

胡虏驱除汉道昌，一身虽困忘辛苦。

曹勋

曹勋　皑如山上雪

皑如山上雪，凛冽生阴寒。

狐狸卧深穴，猛虎饥不眠。

下有千尺松，埋没多摧残。

山椒冠丛祠，寂寞无孤烟。

傍有古战场，鬼哭声烦冤。

灯火断城郭，鸡犬杂喧喧。

朝官急征夫，迫促争后先。

柴门不得闭，行者不得还。

何当霁风雪，岩岫开南山。

曹勋

曹勋　艾如张

鸿鹄远罾缴，燕雀恋藩篱。

争食蓬蒿下，触纲毙祸机。

黄雀老且黠，黄口小且痴。

黄雀戒黄口，輙莫贪腥肥。

曹勋

曹勋　跋希远细雨图

牵风藻荇舞清漪，浪板无声细雨时。

小大自殊同队乐，密图劝学助韩诗。

曹勋

曹勋　跋仰老小画二轴

秀韵凌虚玉炼颜，苍官偃亚碧琅玕。

只应中夕萧骚月，相对一庭风露寒。

曹勋

曹勋　跋仰老小画二轴

蟾影寒升白玉京，浩然天地一壶冰。

瘦筇肯倚琼田立，应念瑶台十二层。

曹勋

曹勋　跋仲营子母马二首

苜蓿枯时霜雪深，峻赠瘦骨病侵寻。

高蹄岂复腾骧意，眵目终存舐犊心。

曹勋

曹勋　跋仲营子母马二首

老驹虽病气犹雄，垂耳应怜一尾风。

春草明年沙漠路，奔尘绝足许谁同。

曹勋

曹勋　白马篇

白马何翩翩，况复值神武。

逸足看夷犹，四足入风雨。

右盼空流沙，左历无全虏。

中夜视房心，趣目翻霞举。

朝饮昆仑池，夕秣龙川渚。

毛族空成群，斑驳亦何数。

神物不虚生，寄托遇明主。

所适无险难，要知同彼此。

归来脱羁束，饱食刍与粟。

主人已封侯，安步驱华毂。

曹勋

曹勋　白头吟

相如素贫贱，羽翼依文君。

一朝富贵擅名价，文君见弃如束薪。

五羖自傭赁，释褐归强秦。

鸣钟列华屋，膳羞罗八珍。

厌此糟糠妻，悦彼新美人。

二子既失意，瑶瑟流埃尘。

促轸不成曲，未唱先眉颦。

一发动三叹，泪下沾罗巾。

通宵坐披衣，夙昔谁与陈。

愁叹不复道，平明白发新。

曹勋

曹勋　白雪歌

白雪如玉，皇人寿谷。

白雪如霜，皇人乐康。

还余驾兮归来，覃威德於八荒。

曹勋

曹勋　班婕妤

宠移非为妒，花落不因风。

来往长门月，羞将团扇同。

曹勋

曹勋　悲采薇

昔辞万乘宠，洁己归其仁。

强谏非矫讦，所守怀真淳。

邈矣思唐虞，去去迹已陈。

夏禹且不让，叔世良悲辛。

采薇歌西山，独往谁与邻。

激节不少渝，终始无缁磷。

优入圣人域，清风高隐沦。

嗟嗟首阳山，今飞胡马尘。

况乃匪汤武，吾子劳谆谆。

已而复已而，缅默思良辰。

曹勋

曹勋　被旨军前讲和得回

仗节亲宣诏语还，敢期幼稚得重看。

铁衣冷挂龙鳞静，宝剑高藏玉彘寒。

兵甲从今挽河水，儿孙力与复儒冠。

清闲放意山林下，老援何能更据鞍。

曹勋

曹勋　碧玉歌

南山有桂树，上与浮云齐。

上巢双鸳鸯，下合连理枝。

不夭亦不伤，千载当若斯。

曹勋

曹勋　别无锡南禅莲老

生平罹百忧，老来始一欣。

得履方外趣，不涉卷内闻。

留锡憩福境，禅悦志所勤。

日款乡关旧，俱叹鸿鹄分。

偶同窗雨，永怀九仙云。

好持洞下香，法界期普薰。

曹勋

曹勋　别郑康道

与公相从久，未始蹈琐细。

我既困索米，公已安吴地。

一廛了百指，与闲殆天意。

陛下圣而武，庶物进以汇。

择材访耆宿，粲若数一二。

考盘出幽隐，鼓箧趋朝市。

公尚有遐心，讵宜忽初志。

腰镰与手斧，甘穷几经岁。

我原以公名，充庭如孔翠。

风云际盛旦，用激志士气。

胡为倏来往，老怀惜掺袂。

惟冀加餐饭，贤者不终弃。

功名会有日，当看咏既醉。

曹勋

曹勋　病起有感

老去心情在一廛，是中忧乐称华颠。

因知不悮三三句，空近偷安九九年。

生死去来浑付梦，火风煎迫谅非坚。

第知一裰安排了，任我朝昏且信缘。

曹勋

曹勋　病中寄曾使君湖上

露晓红幢绿盖明，使君千骑会耆英。

笙歌递奏连云上，荷芰传香拂面清。

遐想雅欢均四坐，欲寻幽梦下重成。

负薪独恨穷阎卧，不得临流预濯缨。







卷9

曹勋

曹勋　泊冷水浦

前夕放船湘□步，约到衡州来日午。

五程一减作三程，谢渠江涨半篙清。

今日雨来三四五，又闭疏蓬听暮雨。

长年商量泊舟所，雨外青山更青处。

曹勋

曹勋　薄暮动弦歌

凉风生晚渚，碧草罗夕阴。

置酒高楼上，延月开灵襟。

穠妆映桃李，楚舞流清音。

金石间丝竹，逸响飞华林。

宾朋尽俊彦，然诺轻千金。

游侠事遐览，倜傥卑陆沉。

常恐芳菲歇，行乐乖寸心。

良时难再得，有酒须频斟。

曹勋

曹勋　卜居

久欲谋归力不任，浮云踪迹谩巢林。

功名未入屠龙手，贫贱常怀买鹤心。

月下开门微雨过，楼头闻笛二更深。

世间万事俱陈迹，空倚西风阅古今。

曹勋

曹勋　补乐府十篇　帝高辛氏之乐歌

时雨蒙蒙，自西及东。

日月所至，罔不率从。

曹勋

曹勋　补乐府十篇　帝高辛氏之乐歌

田有黍稷，原有榛栗。

尊卑秩秩，民有家室。

曹勋

曹勋　补乐府十篇　帝高辛氏之乐歌

惟川冲冲，惟山崇崇。

允执厥中，臻於大同。

曹勋

曹勋　补乐府十篇　帝高阳氏之乐歌

悠悠上天，罔不覆护兮。

芸芸动殖，靡不康阜兮。

三光全兮，五谷熟兮，

神顾歆兮，吾人昌兮，

维上帝之功兮畴依。

曹勋

曹勋　补乐府十篇　帝宓牺氏之乐歌

罔兮罟兮惟田渔，时兮食兮民这须，

以享以祀兮燔祭有余。

曹勋

曹勋　补乐府十篇　帝少昊氏之乐歌

鸟飞于天，鱼跃于渊。

侯其尸之，其然而然。

曹勋

曹勋　补乐府十篇　帝少昊氏之乐歌

物之生矣，时其殖矣。

职其宜矣，安其居矣。

曹勋

曹勋　补乐府十篇　帝少昊氏之乐歌

神之降依，昭假左右。

露露所沾，罔不在宥。

曹勋

曹勋　补乐府十篇　帝神农氏之乐歌

丰年告成，百谷用合。

匏笾既盈，黍稷既馨，

昭假是膺。

曹勋

曹勋　补乐府十篇　帝陶唐氏之乐歌

鸿惟烈祖，启迪后人。

皇皇上帝，俾予字民。

曹勋

曹勋　补乐府十篇　帝陶唐氏之乐歌

民协平康，帝命式臧。

宅彼陶唐，光于万方。

曹勋

曹勋　补乐府十篇　帝陶唐氏之乐歌

万方亿宁，亦莫我敢承。

如天运，如日之升。

孰知其极兮，不可得而名不可得而称。

曹勋

曹勋　补乐府十篇　帝有熊氏之乐歌

於昭上帝，灵命有赫。

其命维何，卿云五色。

曹勋

曹勋　补乐府十篇　帝有熊氏之乐歌

翩如游龙，萃如山崇。

来临来止，惕然有飆。

曹勋

曹勋　补乐府十篇　帝有熊氏之乐歌

惟钦惟畏，乃祗乃庸。

肇建官师，神民肃雍。

曹勋

曹勋　补乐府十篇　帝有虞氏乐歌

草木繁芜兮阴雨膏之，百谷丰衍兮寒暑成之。

万物护理兮元凯驯之，顾否德之弗类兮敢不允躬以承之。

曹勋

曹勋　补乐府十篇　帝有虞氏乐歌

庶揖让以敉宁兮传诸罔极，世不乏圣兮惟皇与直。

俾帝尧之至公兮，终维斗之不忒。

曹勋

曹勋　补乐府十篇　夏后氏之乐歌

於皇上圣，临御有赫。

洪流汤汤，弗降弗辟。

曹勋

曹勋　补乐府十篇　夏后氏之乐歌

命於帝庭，纂服是膺。

随山浚川，海宇攸宇。

曹勋

曹勋　补乐府十篇　夏后氏之乐歌

五服既宅，贡有常职。

恩覃遐荒，惟帝之力。

元圭告功，敢不承式。

地平天地，垂休罔极。

曹勋

曹勋　补乐府十篇　有商氏之乐歌

维天有光，式彼大商，

俾正以乐万方。

曹勋

曹勋　补乐府十篇　有商氏之乐歌

万方其乿，易乱为治。

至于上下，鸟兽草木罔不安遂。

曹勋

曹勋　补乐府十篇　有商氏之乐歌

帝命是膺，圣政日新。

佑我烈祖，以克相尔后人。

曹勋

曹勋　步月谣

太清天宇清且高，皎然冰鉴悬层霄。

绛河水浅阆风息，蟾光度景摇金鳌。

仙人纵驾游八极，凤箫歌吹鸣嘈嘈。

星宫月殿风马远，珠华露湿旌旄冷。

还虚按辔窥尘寰，波里三山银浪卷。

曹勋

曹勋　步月谣

琅玕转景苍虬立，露脚斜飞冷光湿。

人归芳草恨苕苕，剑佩生寒秋水涩。

离离箕斗正相望，交流帐合金波入。

风前摇袂思沉沉，雷云不动蛟龙蛰。

曹勋

曹勋　采菱曲

修渚通阿阁，兰舟饰翠旗。

吴姬年十五，乘舟泛绿池。

菱花羞宝靥，皓腕发斜晖。

行歌櫂船去，不觉白鸥飞。

曹勋

曹勋　采桑曲

鸣鸠初拂羽，桑叶破新萌。

采采不盈菊，攀多力未生。

春服浥朝露，晓日映妆明。

语学流莺巧，身同飞燕轻。

使君劳借问，夫婿自专城。

曹勋

曹勋　蔡提举野望亭邀同赋

饭了从容人岂知，一江风月入新诗。

登临莫负野望处，更看冷云堆浦时。

曹勋

曹勋　长安有狭斜行二首

长安有狭斜，劣劣通香毂。

道逢二少童，问君住何曲。

我家本神京，住近濯龙北。

长子爵执圭，次子为相国。

小生无高位，校讐在天禄。

三子俱下来，游人住行足。

三子俱入门，金紫照华屋。

三子俱升堂，戏彩弄丝竹。

大妇缝罗襦，中妇裁冰縠。

小妇调鸣筝，切切声相续。

丈人幸安坐，置酒奏新曲。

曹勋

曹勋　长安有狭斜行二首

长安有狭斜，狭斜难方轨。

道逢两青衣，问君住何里。

我家铜驼陌，高阁通朱邸。

长子爵通侯，次子联端揆。

小子事游侠，倜傥卑豪贵。

三子俱入门，轩车罗甲第。

三子俱升堂，光彩动阶陛。

大妇理珍裘，中妇曳云帔。

小妇弄笙簧，明妆拥歌妓。

丈人幸留连，雅舞扬清吹。

曹勋

曹勋　长信宫中草

长信宫中草，年来特地长。

无人同步辇，门外度斜阳。

曹勋

曹勋　长夜吟

舜枯槁，尧瘠癯，

益稷播艺耕锄，神禹勤瘁劳体肤。

子孙放废等庸奴，一身辛苦逾匹夫。

孔子称大圣，颜子称大儒。

寝席不暇暖，箪瓢困穷庐。

盗跖饱人肉，列鼎吹笙竽。

庄躥肆淫虐，玉食驱华车。

人生贵得意，孰识贤与愚。

白日沉西山，烟蔼低平芜。

悲风搅原显，劲气摧高梧。

歌钟满前庭，宾客罗簪裾。

侍女艳流景，芳泽汤通衢。

珍肴如丘山，美酒如江湖。

贤圣苟如此，不醉将何如。

曹勋

曹勋　长夜吟

智士名不足，愚夫乐有余。

况复冬夜长，风雪迷通衢。

美人邀我饮，清酒开玉壶。

明眸艳红烛，流盻光四隅。

萦风转修袂，逸响级绮疏。

龙香满珠阁，兰气生罗襦。

遗簪复堕珥，笑语相迎扶。

回头问公子，不醉将何如。

曹勋

曹勋　长吟续短吟

桐花叶密春风老，长门路暗迷芳草。

萤烛流辉露湿光，蟾蜍景落莎鸡晓。

金乌出谷上蟠桃，别院笙箫歌未了。

九华烟满醉妃，樊姬静听鸡声悄。

旧人直莫妒新人，别有蛾眉更妍巧。

曹勋

曹勋　巢湖阻风题岸亭

病体萦仍未肯安，益嗟气血顿衰残。

更堪五日守风苦，殊觉一年行路难。

曹勋

曹勋　潮州赠刘大夫

山绕蒙庵十里阴，两翁逸驾每駸駸。

人随衡雁野云薄，梦绕鳄溪秋水深。

别后诗章清有思，向来游处剩关心。

何妨一笑云萝上，小约湖边特特寻。

曹勋

曹勋　陈太夫人挽章二首

淑德兼前懿，年龄甫八旬。

义方能教子，佛理已诠身。

卧病才逾月，求翳不浃辰。

人间膺上寿，松路黯凝尘。

曹勋

曹勋　陈太夫人挽章二首

有子贤仍贵，成家际盛时。

清修勤且俭，御下爱而慈。

忽忽辞荣养，哀哀见孝思。

几筵将启绋，惨淡晓云悲。

曹勋

曹勋　呈时宰二首

黔黎谁识迓衡功，赤白囊闲寝燧烽。

史不绝书称上瑞，地无遗利足三农。

已闻奠玉祠真室，未见泥金款岱宗。

七十二君梁父禅，何时展采更东封。

曹勋

曹勋　呈时宰二首

不毛山海尽梯航，德洽重熙圣祚昌。

万国鼎新周礼乐，千官星拱舜衣裳。

惠沾圜土恩波阔，德及昆虫化日长。

天地至和昭感格，比闻甘露降番阳。

曹勋

曹勋　持节过界

泗滨怅望草连云，眼暗凄尘只断魂。

香火固难寻宝塔，云烟时复见沙墩。

五更悲壮眠难熟，一片荒寒晓更昏。

往事兴怀今二纪，道傍父老岂儿孙。

曹勋

曹勋　持节过京

与客西游历汴都，荒寒不复见吾庐。

只今黯黯尘埃起，当日葱葱气象无。

虽觉人情犹向化，不知天意竟何如。

遥思阊阖西边路，一夕飞魂绕故居。

曹勋

曹勋　持节和王枢密三首

长淮矫首得遐观，犹记当年获奉銮。

万马饮淮貔虎肃，六师扈跸水云寒。

欣瞻幕府莲依水，慨念神州李下冠。

狼望已销归庙略，更持韵语访任安。

曹勋

曹勋　持节和王枢密三首

稍陪酬唱与荣观，声并琳琅和八銮。

可但文华迎日丽，自然符采照人寒。

笑谈殊喜亲犀麈，接侍终惭戴鹖冠。

公等雍容瑚琏器，骞腾行见近长安。

曹勋

曹勋　持节和王枢密三首

右府登车竦听观，皎如玉韵叶和銮。

清薰已解南风愠，和气先舒易水寒。

行李喜陪金虎节，移文应閟竹皮冠。

原看归去为霖雨，天下苍生在谢安。

曹勋

曹勋　持节回呈王枢

去时炎歳极蒸郁，尘满篮舆困摇兀。

归时大岭雪已飞，易水清漳醒病骨。

三月不亲君子儒，一笑且脱萧何律。

身轻顷刻渡长淮，殊喜眼前无俗物。

曹勋

曹勋　冲啬书事

山居终日不开门，室有南窗气自温。

人籁暂休天籁息，月华将冷照黄昏。

曹勋

曹勋　冲啬有新泉

梅黄积雨思无欢，麦浪摇晴喜给观。

闻道源中添一脉，莫交轻触水精盘。

曹勋

曹勋　酬陈居士

唤起离愁落木声，抱饥犹自向书耕。

江湖有梦追前事，天地无根笑此生。

岁晏断鸿羁客影，夜深残火故人情。

幸来相就分岑寂，闲对梅花酌翠觥。

曹勋

曹勋　酬许察院

十载天涯客路身，不知何处是通津。

华颠久已从公道，青眼遥思有故人。

壮节未随尘土变，穷愁专与岁时新。

邹枚正此游梁倦，引手毋令浪苦辛。

曹勋

曹勋　出关

笋舆清晓出都门，便喜松声到处闻。

可但佳游今止止，试寻旧友只纷纷。

卑栖故传吴楚语，高意自同鸾鹤群。

且乐退身地挂碍，满襟尘土逐春云。

曹勋

曹勋　初到阙下

墨敕双驰侍帝傍，何堪窘步入明光。

退风久作翻风翼，倦客何能入客梁。

野寺残僧思缓步，断桥流水忆寒香。

何时裿褐携筇去，数里松声细麦冈。

曹勋

曹勋　初冬日怀先垄

中原金鼓未全衰，拜扫逢时泪满衣。

丘垅萧条应蔓草，松楸寂历想斜晖。

残骸漫向天南住，乡思空随雁北飞。

海上伤心一卮酒，梦魂先已酹重闱。

曹勋

曹勋　初见梅有作

至后微和入烧痕，烟稍寄我岭头新。

尚无红糁离离意，已觉清姿苒苒春。

未暇似为乌有赋，绝胜遂咏坠楼人。

夜寒翠袖临明月，且影横斜上醉巾。

曹勋

曹勋　初夏松隐看雨

细细南薰气已深，午来庭户作烦襟。

雨云不向西山出，只在青天忽变阴。

曹勋

曹勋　除夜吟

咚咚夜漏严军鼓，鼓声入云云欲舞。

寒风奰屃顽无声，野色埋光暗尘土。

梅花随腊散胡笳，胡笳晓色明春圃。

春风直莫媚新声，声断梅花还作主。

曹勋

曹勋　楚妃叹五首

日晚章华翠辇归，寂寥深院锁重扉。

非缘掩鼻移恩宠，自是新人巧用机。

曹勋

曹勋　楚妃叹五首

用意十分巧画眉，妆成独自惜容仪。

非缘郑袖能歌舞，自是人心著处迷。

曹勋

曹勋　楚妃叹五首

霜满虚庭月满楼，罗帷珠箔闭清秋。

鑪香烟断添银烛，谁道更深睡去休。

曹勋

曹勋　楚妃叹五首

宝靥香销翠幄宽，更深明月上阑干。

徘徊踏碎银蟾影，谁念从来不耐寒。

曹勋

曹勋　楚妃叹五首

人静宫深夜漏长，深宫漏永忆君王。

可怜不及秋蒲草，犹得承欢荐宝床。

曹勋

曹勋　楚宫词三首

忆昔君王初选时，侍儿邀宠学蛾眉。

而今弃置同衰草，不及章台杨柳枝。

曹勋

曹勋　楚宫词三首

坐待鸡鸣报早朝，那知别殿困笙箫。

妾身恨不为鹦鹉，犹恃君王顾盼骄。

曹勋

曹勋　楚宫词三首

庭下茸茸碧草齐，不知桃李竟芳菲。

自从侍妾承恩后，忘著迎春金缕衣。

曹勋

曹勋　楚狂接舆歌

世谓夷齐以为溷兮，指箕子而为愚。

既采薇以饿死兮，又被发而为奴。

镆铘见弃於铅刀兮，鱼目宝於隋珠。

彼蜂蛭之隐微兮，安能语神岳而观清都。

已乎已乎，无为察察而辨璠玙与磇硄。

曹勋

曹勋　楚语为屈平作

瞻荆颍兮盘盘，悲淮流兮潺湲。

彼何人兮独安，此何人兮独难。

悼哲人之不反兮，抗灵辔于江干。

曹勋

曹勋　处和有诗欲过小圃

小园花木暖成围，况复轩窗倚翠微。

一槛海堂云锦展，四边山色晓烟飞。

春风烂熳何妨醉，浊酒淋漓任满衣。

甚喜鸣珂肯相访，济川暂舣绿苔矶。

曹勋

曹勋　床前帐

蜀锦床前帐，四角垂香囊。

上有合欢带，下有双鸳鸯。

鸳鸯一分散，不得同所将。

弃捐箧笥里，谁惜旧时香。

曹勋

曹勋　春风引

忆昔上国宣和初，时平比屋欢唐虞。

天王恺乐纵游豫，翔风和气凌天衢。

苍龙颁春动时辂，晴光彩错明金铺。

扶晨官师会朝请，杂沓剑佩诸侯趋。

仗移走马退东掖，阗阗车骑喧传呼。

笙箫合沓送歌酒，游人买笑捐金珠。

太平一百六十载，四夷面内无征诛。

歌星声未断霓裳舞，胡兵直指隳神都。

苍茫万乘扣军垒，六龙不御惊镤{金辜}。

阴虹当天变白昼，中原化作羊犬区。

黄旗悠悠渡江汉，百僚竮伏天一隅。

南极三吴北燕蓟，西秦东鲁残羌胡。

至今申历遍三四，生民散尽悲巢鸟。

我每思家限淮水，摇摇心与飞云孤。

江城春风涨白浪，鸡声可数屋可逾。

兵缠九宇无花木，憔悴春风空绿芜。

曹勋

曹勋　春光好

十年不见春光好，胡人马齧长安草。

长安草尽人已空，宫馆园林迹如扫。

东都西洛暗兵尘，昼引狐狸上黄道。

长淮水浅吴山低，戍边时巡无已时。

无已时，萋萋草绿胡马肥。

濠城短小不蔽眼，况复琐屑游芳菲。

何当仗剑从神武，晴春甲马争光辉。

曹勋

曹勋　春闺怨

著意绣鸳鸯，双双戏小塘。

绣罢无心看，杨花满绣床。

曹勋

曹勋　春江花月词

群芳珠箔映青楼，楼上珠帘卷玉钩。

十二香衢遍罗绮，青楼和月为君愁。

曹勋

曹勋　春江行

浦屿连芳草，夭桃间柳堤。

征鸿下天际，游女过前溪。

鱼没惊帆影，林痚见鸟啼。

王孙联绣骑，章子解香觽。

吴姬笑留饮，同指画桥西。

曹勋

曹勋　春暮

乾坤万事上眉端，寂历东风独倚栏。

白发余春能几醉，绿阴细雨不多寒。

香飘苔迳花谁惜，影落沙鹤泉自看。

碧眼野僧知我意，素琴携就竹西弹。

曹勋

曹勋　春晴野步

春风摇天宇，散策喜徐步。

乐与二三子，绿草池塘路。

鸠鸣桑枯春，川阔牛羊暮。

眷言益妍暖，更约穷逸趣。

曹勋

曹勋　春日有所思

阳春被华旦，草木蒙恩私。

沉沉幽兰，不得同其施。

女萝托乔松，光彩纷葳蕤。

游尘薄雄风，光景低郁仪。

岩花落深涧，甘为井底泥。

升沉固难量，宁复论高卑。

佳人去已远，良遇安可期。

流年易凋落荣盛能几时。促席具樽酒，

不醉夫何为。

曹勋

曹勋　春晚即事

化国舒长日正迟，漫天风柳绿成姿。

高低蝴蝶尚春色，零落荼醾犹晚枝。

倦思有余时种竹，老怀无著强赓诗。

人人一觉是非梦，但得百年犹此时。

曹勋

曹勋　春晚五首

春事纷来似到家，恨无仙术驻年华。

一声雷送晓来雨，百和香凝栏里花。

曹勋

曹勋　春晚五首

满城新绿障清尘，景物回环付大钧。

无奈垂杨千万结，织成幽恨付残春。

曹勋

曹勋　春晚五首

杨柳密栽烟外缕，丁香娇结雨中愁。

细推物理何能理，且作东风烂熳游。

曹勋

曹勋　春晚五首

新荷帖水翠田田，绿满花梢午影圆。

饭了从容春事静，螭头闲掬水溅溅。

曹勋

曹勋　春晚五首

春过花飞不可寻，空余新叶翠光深。

炉香袅袅轩窗静，时有珍禽啭好音。

曹勋

曹勋　辞贾徽州

束书归去飨梅花，底事霏英故故斜。

约住忙中千里鹤，羡渠如意两归雅。

家中见雪念为客，客里观梅不似家。

园树暂时相斗白，明朝休向我侬夸。

曹勋

曹勋　次蔡瞻明题南园

小亭倚山肋，东望渺云海。

松萝翳窗户，披拂大块噫。

细路窘步武，幽花植渊隘。

邻有长者辙，乃幸接符采。

山为献秀润，水亦舞澎湃。

语真顿忘归，谈宗知有在。

复拜五字句，新喜入四大。

尚期一笑粲，天宇约晴快。

曹勋

曹勋　次李提举过南园饮散赋诗韵

小山丛薄栖南郭，兰若蔽亏如间错。

竹色低侵几案凉，海云常压波涛恶。

遣愁五字了未有，取醉一樽良可托。

折简敢致先生游，俎豆陶匏殊寂寞。

风流固自出元化，祥凤本合巢阿阁。

步武乃肯临草草，尘光不间知落落。

今年田畴极丰熟，早禾晚禾靡风雹。

为酒具黍共婆娑，应为野人一笑作。

曹勋

曹勋　次鲁季钦安序堂韵

蒙溪有广夏，先生居之安。

雅得林泉乐，不与尘土干。

隐隐揖遥碧，瀰瀰濯清川。

高明意乃适，至游情所耽。

世故蜡味薄，岂待宝所参。

北窗接陶令，素月抚阮咸。

终吉遂无咎，位置遵连山。

邈哉岩壑老，公契如金兰。

揆此宅相奇，欢然谈笑间。

落落幽胜处，安得同游盘。

愧我西北客，恨匪户籍占。

但当风月夕，遐想冰雪颜。

曹勋

曹勋　次南安务前水亭赵介叔韵

兹亭楚风烟，晴岚献斜叠。

我来及秋杪，黄花舞红叶。

主人喜清论，旷览意并惬。

明年西郊春，公当来日涉。

曹勋

曹勋　次韵呈南嘉

塞北初辞虏，泉南滥总戎。

请缨怀壮节，横槊愧家风。

草木年华晚，关河鼓角雄。

何当一笑粲，要赋马群空。

曹勋

曹勋　次韵程机宜感怀

几见秋风来，坐念岁月改。

宫蕉泣白雨，孤愁越青海。

曹勋

曹勋　次韵程机宜感怀

十年戈甲际，四海烟尘中。

惨惨鼓角晚，萋萋禾黍风。

曹勋

曹勋　次韵程机宜感怀

至交类萍梗，离合宁前知。

相思梅花发，岂待中郎吹。

曹勋

曹勋　次韵程机宜感怀

老骥千里志，元龙百尺楼。

想同湖海心，逸气横清秋。

曹勋

曹勋　次韵程机宜感怀

阿俊平生友，忘言金石志。

永怀菡萏晚，应想峨嵋翠。

曹勋

曹勋　次韵程机宜感怀

北塞草色黄，吹作边风驶。

惟公发踪谋，莫并横经士。

曹勋

曹勋　次韵程机宜感怀

浩荡气明絜，慷慨念废兴。

何能一念息，空令众愁增。

曹勋

曹勋　次韵程机宜感怀

敌疆未寻盟，天王日尝胆。

边声入河岳，孤臣增百感。

曹勋

曹勋　次韵李汉老参政重阳前游泉州东湖

郊亭十里绕风漪，一鉴光涵万象微。

胜址几年因事废，遗芳今日识公归。

凤山前直供晨翠，鲸海旁连涨夕晖。

少并江湖鱼钓乐，绿蓑青笠鳜鱼肥。

曹勋

曹勋　次子自越来见省

江分吴越寄寒温，赖有飞鸿旦夕闻。

作别增年常入梦，相望百里叹离群。

庭萱雪已侵寒绿，梅萼春回耿暮云。

喜汝暂归俱慰悦，老怀无复更纷纷。

曹勋

曹勋　从驾玉津园二首

天子行春御六龙，五云回暖泛晴风。

和鸾宝苑梅花路，剩有香传玉座中。

曹勋

曹勋　从驾玉津园二首

花梢糁糁动朱栏，萱草侵苔雪已乾。

行阙风光随处乐，春台人物不知寒。

曹勋

曹勋　翠玉楼晚雨

晚楼一曲转梅花，官事无多报放衙。

林木蔽亏烟断续，江流曲折雨横斜。

年华冉冉风前影，岁莫悠悠客里家。

一雁近从沙嘴落，更饶片雪入天涯。

曹勋

曹勋　答赵周卿

柴扃小隐二林间，德有邻兮迹遂安。

天派发源公隽秀，客情催老我蹒跚。

松留日脚秋烟薄，塔响风銮夜月寒。

颇喜笑谈皆自在，兵戈聚首盖良难。

曹勋

曹勋　大驾亲征

骄虏败盟至，饮马淮之沱。

烟尘犯江汉，腥膻连岷峨。

王师因雷动，虎臣亦星罗。

灵旗荡丑类，铁马驰琱戈。

三军指故国，巨舰凌沧波。

一戎遂大定，上天佑无颇。

整刷旧俗苦，扫除夷法苛。

奸谋尚济诡，既战犹连和。

复图称职尔，眇哉浯溪磨。

已悉将相力，敢献大风歌。

曹勋

曹勋　代广漕刘元举谢赵相茶二首

龙焙黄封锡有功，谨严正味德相同。

便知钧播无求备，更借扶南两腋风。

曹勋

曹勋　代广漕刘元举谢赵相茶二首

方珪圆璧贡春前，上相分颁自九天。

何止芳芗御魑魅，要知红日在斜川。

曹勋

曹勋　代简国清老惠梅

梅从云坞冷摇春，玉雪浮香不着尘。

愚谷斩新肯拈出，一时全露法王身。

曹勋

曹勋　待旦吟二首

彼幽人兮何所思，忧耿耿兮天一涯。

举家亲属散百草，关山万里难追随。

更长不寐听鸣柝，寒风萧瑟如凄悲。

安得此身有羽翼，脱然避地能孤飞。

中宵起坐待明发，悄悄侧身听晨鸡。

曹勋

曹勋　待旦吟二首

缠绵水雪阴风寒，松竹半死相摧残。

严居谷饮蔽荆棘，藤萝委地难跻攀。

猛虎志大自羁束，易饱不及狐兔安。

鸡鸣起舞亦漫兴，扣角辛苦真可叹。

尧禹既往小白死，乌乎吾道何由还。

幽忧展转不成卧，安得日出开重关。

曹勋

曹勋　丹桂再开对酒

丹桂何堪急雨催，清香不肯逐蒿莱。

却庆念我轻年待，借得余霞为再开。

曹勋

曹勋　当垆

胡姬年十五，艳色娇阳春。

花间开绣户，席上设红茵。

含羞留醉客，斂袂送行人。

多谢金吾子，衷情讵易陈。

曹勋

曹勋　当置酒

置酒临芳观，张筵继落晖。

选妓调丝竹，迎宾奉酒卮。

月影移歌扇，花光照舞衣。

霞觞飞白羽，高论吐虹霓。

人生不满百，行乐当及时。

当歌期酩酊，谁能较是非。

曹勋

曹勋　到飞泉

晓入飞泉带月华，山如相识路如家。

百虫不响露初下，开尽一川荞麦花。

曹勋

曹勋　到庐阜谒清虚

足趼逾千里，仙山民易逢。

欲将遮日手，款扣拨云峰。

奎壁生无极，星辰拱几重。

师心微太漠，不碍白云封。

曹勋

曹勋　道过京师二首

都城百雉晓云空，四塔亭亭倚望中。

自是老怀多感慨，一襟清泪湿秋风。

曹勋

曹勋　道过京师二首

离离禾黍满东郊，秋入鸦声处处娇。

败壁断垣成怅望，一鞭又过懊来桥。

曹勋

曹勋　得雨

喜乘一雨洗空阔，便觉四山来夕阴。

饭了从容随所住，追凉轻吹入疏襟。

曹勋

曹勋　得致仕喜成

久甚嗟形役，今方得自怡。

所欣官已了，得与静相期。

风月闲如旧，心情喜可知。

出中鸡黍友，贺幅已先持。

曹勋

曹勋　德寿春帖子八首

晓来帘幕卷东风，尚有春寒下绮栊。

德满人间和气浃，卯山宫殿瑞云中。

曹勋

曹勋　德寿春帖子八首

弄黄宫柳未齐镁，便觉风和淑景新。

自是东君朝最贵，欣欣春事足颐神。

曹勋

曹勋　德寿春帖子八首

卷帘康寿丽朝曦，经卷龙香昼漏迟。

闲暇瑶琴成雅奏，和风吹入万年枝。

曹勋

曹勋　德寿春帖子八首

腊余七日换年华，玉砌青萱半吐芽。

竹色松声清似玉，未须剪彩作春花。

曹勋

曹勋　德寿春帖子八首

椒房懿德庆源同，环佩雍容冠六宫。

妆罢朝元无一事，关雎诗咏二南风。

曹勋

曹勋　德寿春帖子八首

露香栏槛已青青，梅萼惊春照坐明。

天极元妃资内助，常年春首祝椿龄。

曹勋

曹勋　德寿春帖子八首

向晓天中月一痕，春阳先到凤凰门。

苑中斗草寻芳处，日日春熙奉至尊。

曹勋

曹勋　德寿春帖子八首

袅袅柔风泮绿波，深沉甲馆已微和。

新春玉带香罗薄，从此宫中乐事多。

曹勋

曹勋　灯下读山谷诗

天下无双双井黄，遗编犹作旧时香。

百年人物今安在，千载功名纸半张。

使我诗篇如许好，关人身事亦何尝。

地炉火暖灯花喜，且只移家住醉乡。

曹勋

曹勋　登山曲

礼崇丘，陟重巘。

省风俗，绵宇县。

集纷埃，郁葱倩。

顾秦雍，审伊洛。

惟前人，肇经度。

保鸿名兮隆德声，陋崇高於群岳。

曹勋

曹勋　登逍遥阁

松杉閟琳宫，仙君朝帝所。

神风故静默，人间漫今古。

地灵驱鸟雀，磬声肃坛宇。

倚槛夕阳间，云山认归路。

曹勋

曹勋　殿帅生日

薰风拂拂下槐庭，师师膺时奠四溟。

代北家声今嗣业，淮南草木亦知名。

阵前铁马三军勇，肘后金丹九转成。

立国宗臣宜寿考，阴世篆玉定长生。

曹勋

曹勋　钓竿行

临北坂，望南山，

山长水远主愽愽。钩有饵兮缗有竿，

鱼深潜兮秋水寒，念王孙兮何时还。

曹勋

曹勋　独不见

独不见，谁相忆。

花影上珠帘，明月穿窗隙。

翡翠暗无光，苍苔点行迹。

鸾鉴挂珊瑚，宝靥销金碧。

仿佛闻箫韶，梦想见颜色。

为我报新人，好好承恩泽。

君看后庭花，芳菲能几日。

曹勋

曹勋　独步南园寄子忱

野老悲春事，相如复倦游。

肯来倾浊酒，同与散清愁。

远岸重重柳，晴江处处舟。

飞红残照晚，闲倚水边楼。

曹勋

曹勋　独酌谣二首

我有一樽酒，来自故人家。

故人久相别，十载隔天涯。

相思不相见，对月开注霞。

一酌延清风。清风为我开灵襟。

再酌劝明月，明光徘徊冷光发。

三酌望故人，明月清风颜色。

高歌起舞赓长谣，声裂金石贯曾碧。

伯伦已死渊明殂，蜾蠃螟蛉漫充塞。

须臾各罢玉壶空，醉觉长天不盈尺。

曹勋

曹勋　独酌谣二首

春风著意怜芳草，芳草荣时春自生。

人生欢少别离多，有酒当歌自倾倒。

莫教憔悴损容光，白发苍颜为谁好。

曹勋

曹勋　端午帖子九首

非烟苒苒上宫云，嘉木团团午影分。

玉案琴书供燕适，五弦清韵助南薰。

曹勋

曹勋　端午帖子九首

怡颜无暑到新宫，一样珠帘广殿风。

角黍菖丝随丝物，旨甘时下五云中。

曹勋

曹勋　端午帖子九首

辟兵龙印篆神经，系臂香萦绣色轻。

自有微凉生玉宇，池光静照午阴清。

曹勋

曹勋　端午帖子九首

日华露重疏疏竹，宝砌风回楚楚松。

酪粉冰壶驱薄暑，瑶琴永日得从容。

曹勋

曹勋　端午帖子九首

朝下仙班晓景迟，步摇香认九华妃。

花藏窈窕知金屋，亭照回波在翠微。

曹勋

曹勋　端午帖子九首

曲槛榴花绛色鲜，博山一缕水沉烟。

奉华窗户清无暑，羽羽香传远岸莲。

曹勋

曹勋　端午帖子九首

参差台殿照祥云，叠雪含风彩缕新。

玉带轻纱迎令节，五云深处奉严宸。

曹勋

曹勋　端午帖子九首

下直归来阆苑游，椒风高转紫云楼。

冰盘纹簟清薰细，卷上珠帘白玉钩。

曹勋

曹勋　端午帖子九首

雨后风微荷芰香，顿驱初暑作疏凉。

黑云卷尽青天大，却倚湖光看夕阳。

曹勋

曹勋　断梅三首

暑雨连朝困郁蒸，淖深蛙蚓上阶行。

晚云翻海忽雷震，农说断梅明日晴。

曹勋

曹勋　断梅三首

寄迹天台见未曾，夏间休市绝暇腥。

瓜茄只有园中菜，淡素浑如寺里僧。

曹勋

曹勋　断梅三首

积雨连宵气象清，晓来日色顿分明。

更无一片闲云采，万里青天万里晴。

曹勋

曹勋　多谢

多谢东皇着意晴，海棠匀趁笑相迎。

园林富贵何千万，花柳功勋已十成。

晓雨有情於芍药，春风无处不流莺。

扁舟水长一篙许，茶灶笔床聊意行。

曹勋

曹勋　反招隐

骅骝天下骏，所制在服箱。

苏秦天下辩，所失恋冠裳。

达人贵自重，出处保龙光。

山花丽云锦，鸟语调丝簧。

清泉激鸣琴，掩抑合宫商。

芝术胜粱肉，兰菊有余芳。

白云结山友，来往俱相忘。

世路甚溪谷，簪笏诚羁韁。

人心若丘山，咫尺不可量。

猿鹤熟可驯，人熟不可防。

留侯从赤松，范蠡辞越王。

二子保令终，避世容何伤。

王孙促归轸，吾徒方退藏。

曹勋

曹勋　泛湖次柳洲二首

一棹西湖意不阑，解颐风约水云寒。

瀰瀰细浪篷边去，叠叠青山枕上看。

曹勋

曹勋　泛湖次柳洲二首

净舍乘闲一苇航，入门松竹献清凉。

倚栏澄碧龟鱼乐，照眼荷花风露香。

曹勋

曹勋　泛水曲

春服仅能试，荷小未成莲。

画舫维青幄，平波幂素烟。

暖日薰花气，新萍点翠钿。

歌吹浮天上，旌旗转座前。

促妆留晚景，续酒载归船。

前驱戒津吏，除道候江壖。

曹勋

曹勋　方检详出歙研求诗

黟歙与端璞，争雄称权奇。

马肝乃正色，龙尾终视仪。

霜毫瀹紫玉，松烟生华滋。

都付文学老，看诵浯溪时。

曹勋

曹勋　方诸曲二首

方诸限弱水，高出扶桑东。

霞波环玉垒，云幄护青宫。

珠台锦複道，宝阁亘飞虹。

翠饰迎琱辇，琼车驾彩龙。

群真瞻日御，列圣从青童。

朝退联旌旆，杯行奏鼓钟。

灵環激虚籁，雅舞流神风。

真王拊节和，清响流绝空。

哀歌悲五浊，胡为栖樊笼。

长生有真诀，劫龄安可终。

曹勋

曹勋　方诸曲二首

迢迢方诸宫，玉阙排霄起。

扶桑高扶痚，森耸数千里。

碧椹杂青葱，蟠桃映瑶水。

离离间朱实，凤鸟护丹蕊。

灵风洒兰林，空歌洞霄紫。

青童会群真，趣节召扬许。

安妃从元君，鸾旗翳沧渚。

翩翩八景舆，鸣珂下容与。

拊手扬玉音，妙响翔天宇。

真气凄金石，聆之廓丹府。

灵波濯曜罗，朝元道笳鼓。

曹勋

曹勋　访印老宿寺中值雪

白项鸦儿啼远林，怪来新冷透重衾。

僮奴窃语若为去，雪满前山数寸深。

曹勋

曹勋　飞龙引

炎精应运开真籾，神母嗷嗷夜潜哭。

五星同轨莅秦雍，十二真人翔水曲。

断蛇约法授天人，项籍叱咤徒驱逐。

萧曹翼翼冠元功，三十一君光开国。

君兮臣兮俱会同，渍扫乾坤开寿域。

曹勋

曹勋　分题墨梅

北风吹云村寂寂，练练溪流湛寒碧。

马头忽有暗香来，撼雪寻芳识标格。

扬鞭敲镫荒寒路，酒恶难禁赖销释。

陇上故人消息迟，一枝谁寄痚烟隔。

老禅幻此空花相，墨晕横斜清照客。

定应飞梦会姑仙，玉偻澹月连天白。

曹勋

曹勋　风雨惊春

一年春事急如流，每被颠风断送休。

锦瑟华筵常漫度，杏园景物只供愁。

须知胜践何曾阙，自是青春不少留。

遍倚栏干望归路，落花飞絮思悠悠。

曹勋

曹勋　凤凰曲

帝子学凤吹，逸响萦回风。

双飞翔紫霞，驾景凌轻虹。

戢影入青霭，声断彩云空。

曹勋

曹勋　奉答国器见贻二首

连朝好语见勤渠，得失从来要一如。

公但忘情分定事，天教更读未看书。

柳藏窈窕金千缕，月在西南玉一梳。

倚熟何妨驻行李，神仙亦复喜楼居。

曹勋

曹勋　奉答国器见贻二首

光焰方期万丈长，壮心肯以醉为乡。

功名莫与平泉李，志业须还铁砚桑。

待价自应聊隐默，逢年安得更韬藏。

翩翩剩读春风句，两目增明胆亦张。

曹勋

曹勋　浮萍篇

昔作章台柳，今为清水萍。

寄托一失所，谁分渭五泾。

王孙事游冶，兰麝徒芳馨。

清晨夭桃花，灼灼鲜且荣。

随风易零落，不及粪上英。

萍生八九子，滋育常盈盈。

芙蓉饰高盖，文藻疏繁缨。

宁复事攀折，中心无不平。

曹勋

曹勋　赋陈嘉谟东西轩二首

田田东作衬柴关，湿碧吹青一望间。

已许倾心常向日，尚容高卧且怀山。

光风春动方崇蕙，沆瀣宵零可驻颜。

要是耕耘在毛墨，图书佳客乐余閒。

曹勋

曹勋　赋陈嘉谟东西轩二首

西成高凿一轩通，荷盖吹凉入坐中。

新月不妨回夜色，有秋何止阅年丰。

直须落日红无际，剩看群山翠扫空。

更约他年身退后，披襟来此揖凉风。

曹勋

曹勋　赋郭步帅归耕堂

汉水无波楚岫青，归来风月久经营。

要亲稼穑资三径，已试韬钤息五兵。

卖剑买牛聊适意，扬鞭敲{革登}暂忘情。

只应示稳耘耔乐，褒诏行需父子荣。

曹勋

曹勋　赋洪景伯分绣阁

赤城今屏翰，濒湿浙右同。

不有仙人居，梅溽难从容。

洪仙下瀛洲，一笑除蒿蓬。

创阁俯江海，重檐焕云空。

排衙碧嶙峋，烟霞透玲珑。

遥岑与绝壁，但觉开青红。

爱之榜佳名，坐见群山工。

万叠烘晓日，六幕泛景风。

时时与宾僚，醉酌黄金钟。

请凭十二栏，更赋烟雨中。

曹勋

曹勋　赋洪景伯新创清閟堂

向来杂芜秽，今忽快心目。

堂成风尘表，巧枕龙顾麓。

主人喜高节，此君出幽谷。

我梢舞翠凤，烟霏度寒玉。

挺然霜雪操，下笑桃李俗。

窗户回繁阴，书帙荫新绿。

萧骚蕴胜致，日日意自足。

况闻政事余，清集忘窘束。

真有文字乐，厌饫三万轴。

却恐乐未央，遄归紫泥促。

曹勋

曹勋　赋友人竹轩

轩外萧骚静碧云，有来君子助通津。

烟幢羽盖诚销暑，玉轴牙签不受尘。

解箨竹林宜琐碎，漙梢风露献清新。

茶瓜雅纳开怀客，俱喜高材似主人。

曹勋

曹勋　感齿发之衰作诗自解

我生饱艰苦，初年心已衰。

况今七十化，形惫聊支持。

头童渐不束，齿败余墙围。

发落尚乐乐，齿豁良依依。

鱼蟹强剥啄，梨栗亦空施。

岂惟意倦怠，咀齧徒赞眉。

老妻谙其苦，饭颗必若糜。

佐以推饭物，批抹烦刀挥。

不知更十年，此身何可支。

昔闻张苍老，相国力乃疲。

金盘厌羔腻，玉乳环蛾眉。

至真瀹元精，芳润充丰肌。

闲出天下论，用为汉室奇。

我今何有哉，丰悴理所宜。

不然举此志，中有浩气怡。

外形以为得，彼美当虚辞。

曹勋

曹勋　感秋兰

云何为兮深山，水何为兮幽谷。

匪杂佩于华裾，耻见珍于流俗。

噫嘻，疑枳棘与荆榛，

不辞荣於秋绿。

曹勋

曹勋　高丽炉一枚寄虎丘结老为说偈言

兹炉之先，鲸波空际。

有国曰韩，以陶以器。

奉之函丈，宝烟轻细。

此一瓣香，用严报地。

曹勋

曹勋　高楼月

高楼月，倒景入阑干。

人眠绮窗影，月在青云端。

相攀不可得，空成帘幕寒。

曹勋

曹勋　宫词三十三首

郁葱佳气转春风，五色云低驻玉龙。

紫府清都天不远，翘鸱浑在翠微中。

曹勋

曹勋　宫词三十三首

南山迎座晓云开，阊阖风迟绝点埃。

受职百神知有象，会稽春色过江来。

曹勋

曹勋　宫词三十三首

护圣军容簇仗齐，云屯甲马耀春曦。

行知蹴踏胡尘静，十万吞江午饮时。

曹勋

曹勋　宫词三十三首

平治逆虏拯吾民，都督亲行号令新。

仍诏尅戎恩宠异，牙牌御札赐功臣。

曹勋

曹勋　宫词三十三首

听政勤劳抚万方，暂留行殿驻钱塘。

已将轮对规行事，更向龙床阅谏章。

曹勋

曹勋　宫词三十三首

法书点画久非真，上圣传真妙入神。

凤翥龙盘时降出，二王应望属车尘。

曹勋

曹勋　宫词三十三首

今年腊日近春繁，帝意深忧气未暄。

益恐吾民有饥冻，太仓连发赈元元。

曹勋

曹勋　宫词三十三首

山迥江回地少尘，方州桃李不成春。

要知驻跸非闲暇，看取君王苏远民。

曹勋

曹勋　宫词三十三首

兰亭久已昧精粗，睿藻传模字一如。

莫更坚珉求定本，且瞻奎画看临书。

曹勋

曹勋　宫词三十三首

元正不贺自清衷，壑札频颁念两宫。

天相吉音来自北，便知孝悌与天通。

曹勋

曹勋　宫词三十三首

女裳缘饰丽青红，俗竞浮华废百工。

圣意与民敦俭素，尽除金翠复淳风。

曹勋

曹勋　宫词三十三首

潮随春涨雪千寻，南越山藏暗浪深。

欲识钱塘两回汛，便如万国奉君心。

曹勋

曹勋　宫词三十三首

滔天逆党作兵端，坐致酋渠诏意宽。

咸与惟新皆赤子，释囚尽复汉衣冠。

曹勋

曹勋　宫词三十三首

中兴仁泽浃华夷，则百斯男自可知。

例诏高禼祭春社，掖庭应已梦熊罴。

曹勋

曹勋　宫词三十三首

拱北星辰静守心，暂清警跸凤凰深。

萧条梅柳春如许，可复风烟比上林。

曹勋

曹勋　宫词三十三首

连年逆虏断侵凌，圣连当天日正升。

顶相如山知美谶，绍隆火德即中兴。

曹勋

曹勋　宫词三十三首

泽国春非上苑同，近郊花木漫青红。

今知圣化敦风俗，不许移根入禁中。

曹勋

曹勋　宫词三十三首

宽恤从来只陆沉，丁宁今始慰人心。

圣情更欲民孚信，亲御云章下诏音。

曹勋

曹勋　宫词三十三首

射殿从容御六钧，飞星白羽骇臣邻。

莫惊压尽天山箭，自昔羌胡畏圣神。

曹勋

曹勋　宫词三十三首

溥绥圣泽浙江湄，风转行宫赤羽旗。

责己但书农本诏，乘春岂有宴游诗。

曹勋

曹勋　宫词三十三首

嗣岁庞恩浃九垓，熙熙人物咏春台。

行知大业同文轨，今见萧曹佐汉来。

曹勋

曹勋　宫词三十三首

东风拂拂到行朝，剪彩膺时下绛霄。

不但剑歌随骑曲，行须仪凤舞云韶。

曹勋

曹勋　宫词三十三首

务农春诏将臣宣，欲翳禾麻变有年。

圣意且耕仍且战，稍令诸道作屯田。

曹勋

曹勋　宫词三十三首

升暘宫里雪初消，便觉春风袭柳条。

新醖嘈嘈泻轻碧，尽分和气浃狐貂。

曹勋

曹勋　宫词三十三首

碧甲红芽物象新，天声震耀仰尧仁。

只应露布来非晚，移跸中原烂漫春。

曹勋

曹勋　宫词三十三首

三年不废策儒宗，清问图回自九重。

不特赐书荣进士，圣君政本道中庸。

曹勋

曹勋　宫词三十三首

六宫上直试罗衣，未听鞭声等驾时。

且趁晓闲临御札，官家常是下朝迟。

曹勋

曹勋　宫词三十三首

天德同符立极恩，绍兴亿载抚维坤。

今年颁历更名赐，大定中区号统元。

曹勋

曹勋　宫词三十三首

江淮控制接荆蛮，销患无形仗卫闲。

蔼蔼东风符帝力，新春先到凤凰山。

曹勋

曹勋　宫词三十三首

圣德隆昌纪绍兴，稍驯逆虏会清明。

须知不待黄河报，自有天威靖太平。

曹勋

曹勋　宫词三十三首

湖山风月销葱葱，涣号春回万国同。

因使吴人沾圣泽，一齐翻入櫂歌中。

曹勋

曹勋　宫词三十三首

上圣忧劳昔未闻，看花岂复御佳辰。

内人闻道频相语，不见秋千已几春。

曹勋

曹勋　宫词三十三首

天开黄道日华明，细细南薰下太清。

宫殿云扶龙虎气，楼台风转管弦声。

曹勋

曹勋　恭睹宸制花落尤艳之句自古诗人未有形容及此者使落花

与草木俱委

春事匆匆绿渐稼，林花铺绣晓烟中。

如何卷上黄金阙，许作华裵舞阆风。

曹勋

曹勋　恭睹上圣亲临江淮耀武伊洛谨成诗一章仰赞圣化

晓传清警出龙楼，八骏腾骧下斗牛。

铁骑屯云朝障殿，羽林扈跸拱凝旒。

暂迂玉趾临三楚，便觉荣光焕九州。

恢复故疆知默定，已看森索坠旄头。

曹勋

曹勋　恭奉圣训赋凌虚

新规杰阁倚苍峦，地拱天成十二栏。

但觉星辰来广漠，不知步武切高寒。

春风先到黄金阙，皓月常临白玉盘。

曾侍威颜香案末，邃瞻旒扆瑞云端。

曹勋

曹勋　恭进德寿芝草

椒掖冲襟奉玉宸，灵芝茎叶出氤氲。

如颁月令欣欣政，先学巫山蔼蔼云。

璀璨吐奇康寿栋。轮囷绝异汉唐闻。

只应一叶三千岁，万亿斯年赞大君。

曹勋

曹勋　恭题观堂

松篁深靓隐新宫，十六清真位位同。

笙鹤似临三境上，佩环应下五云中。

烟霞顿隔尘寰路，道德追还太古风。

固已群仙资圣寿，嵩呼益原祝尧聪。

曹勋

曹勋　估客乐

朝饮文君酒，莫宿邯郸妓。

近得浮梁书，春前办行计。

曹勋

曹勋　姑苏台上月

姑苏台上月，倒景浮生河。

石梁卧长洲，垂虹跃金波。

丛薄散兰麝，水底流笙歌。

歌声示断樽前舞，越兵夜入三江浦。

吴王沉醉未及醒，不知身已为降虏。

响靸廊前珠翠横，采香径里喧鼙鼓。

西施和泪下珠楼，回首吴宫隔烟雾。

姑苏台殿变秋蓬，荆棘沾衣泣寒露。

至今风月动凄凉，余址石桥尚如故。

曹勋

曹勋　古战场

烟冥露重霜风号，声悲色惨侵征袍。

据鞍顾名思义盼度沙碛，纵横白骨余残烧。

举鞭迟留问田父，彼将欲语先折腰。

泣云畔寇昔据此，老夫父子服弓刀。

将军下令起丘甲，法严势迫无所逃。

攻城夺险数十战，民残兵弊夷枭巢。

当时二子没於阵，老夫幸免甘无聊。

匹夫僭乱起阡陌，祸延千里俱嗷嗷。

官私所杀尽民吏，坐令骨肉相征鏖。

唯余将军封万户，士卒战死埋蓬蒿。

至今野火野昏黑，天阴鬼哭声嘈嘈。

曹勋

曹勋　鼓吹曲

按节临瀚海，舒军辉朔方。

幕中延揖客，马首系降王。

封君行负弩，天子赐干将。

后乘腾沙漠，前驱过渭阳。

箫鼓通平乐，旌旗属建章。

明堂献捷罢，甲予自生光。

曹勋

曹勋　故旧见辟幕府

生逢艰苦念无前，扈圣犹悲易水壖。

知效一官常自愧，死须五鼎遂身先。

颇收姓字朝廷上，宁复功名日月边。

军旅固非平日事，原将余力从橐韐。

曹勋

曹勋　故知院枢密相公叶公挽章二首

取第如前俯，论兵度昔贤。

击奸清相位，捧日上虞渊。

气节公卿右，勋庸日月边。

一生惟许国，史牒谅盈编。

曹勋

曹勋　故知院枢密相公叶公挽章二首

帝命洪枢贵，身兼制阃雄。

江淮奠诸垒，庙社赖元功。

愤虏游魂孽，驰神积虑中。

庆联兰玉秀，相业看家风。

曹勋

曹勋　关山月

关山月，关山月。

分景送征人，寒光射矛戟。

胡笳声断塞鸿惊，征人泪下思乡国。

曹勋

曹勋　观马院洗马

本靡相踶性不同，金环压辔照晴空。

晚来洗罢游韁缓，喜听骄嘶岸柳风。

曹勋

曹勋　观月藏书楼

月出西南气便清，看来看到满轮明。

莫嗔夜夜东楼赏，却恐中秋未必晴。

曹勋

曹勋　光孝病中闻予与在天封亦冒雪见过

老病维摩方丈开，天风破冷舞琼瑰。

满山皓色作和气，知是道人冲雪来。

曹勋

曹勋　归去来

归去来，归去来。

陆行无车，水行无船。

足重纎兮，羊肠九折，

历绝巑而盘盘。踨蹐胁息以休影兮，

石壁屹立而不可以攀缘。上窥不测不夭峤兮，

而下临无底之深渊。寒风凛凛以切骨兮，

朔雪漫漫而涨天。孤猿哀吟其左右兮，

而猛虎咆哮乎后先。缅前路之险阻其若此兮，

道云远而莫前。悲已往之勤瘁兮，

泪流襟而涟涟。归去来，

归去来。吾乡虽远兮，

及此而犹可以生还。饥寒迫於屡空兮，

庶乎安之若命而终保吾之天年。

曹勋

曹勋　闺怨

头上百宝钗，终身不相失。

唯有鸳鸯席，承欢难可毕。

曹勋

曹勋　癸未御前帖子三首

广殿薰风日正长，云峰远岫各微茫。

上天不似人间热，夏木阴阴六月凉。

曹勋

曹勋　癸未御前帖子三首

圣君英略凛横秋，十万偏师奉睿谋。

一日已闻三奏捷，版图行见复神州。

曹勋

曹勋　癸未御前帖子三首

中原久已困膻腥，攻守知惟断乃成。

便有戎酋归圣化，甘泉应得慰皇情。

曹勋

曹勋　癸已圣节二首

堪舆亨会接洪基，郁郁葱葱动紫微。

理契弈秋专国手，德兼周武一戎衣。

恩言下浃皆中道，帝意终潜复九围。

升济群生归大业，同心亿万仰天威。

曹勋

曹勋　癸已圣节二首

晓云绀瓦不飞霜，瑞霭融春十月阳。

电绕璇枢开上瑞，虹流华渚叶珍祥。

威腾紫塞天骄外，日拱苍龙阙角傍。

今岁泰寺伸谒款，是宜万寿咏无疆。

曹勋

曹勋　国清曹源为书名已复说偈云

非湛非摇，真源常在。

直指性海，总别无碍。

星分月现，光涵法界。

寄语诸方，莫作拟解。

曹勋

曹勋　过楚用作

昔见山阳盛，气象吞淮壖。

士子世忠孝，民物安园田。

再到已屯兵，鼙鼓喧中天。

户口莽凋弊，庐里储橐韐。

济师有虎臣，隔岸威腥膻。

翠华江梅上，玉阙风尘边。

未至重慨叹，荒城委苍烟。

貔貅过江南，狐兔游城颠。

余民如惊鹿，菜色惨不鲜。

呼之莫肯留，犹意虏所专。

三过乃三变，感时良泫然。

二赵忠益高，仲车魂尚贤。

欲吊寂无所，淮月空娟娟。

曹勋

曹勋　过处和赏荼醾

泛舟凭槛在蓬瀛，一醉心期任此生。

满腹本来同偃鼠，吸川遂欲比长鲸。

归来尚带荼醾露，梦想犹闻佩玉声。

醉后狂歌能恕否，如今五日未全醒。

曹勋

曹勋　过邯郸

恭持天子节，再经邯郸城。

断垣四颓缺，草树皆欹倾。

慨念全赵时，英雄疲战争。

殆及五季末，瓜分无定盟。

慨念蔺君高，璧亦安所盛。

翩翩魏公子，有德胜所称。

殆今已千年，废台漫峥嵘。

赵民尚自若，歌舞娱春荣。

金石丝簧奏，仿佛余新声。

兴废乃尔尔，人事徒营营。

望城只叹息，尽付西山青。

曹勋

曹勋　过淮甸

长淮烟静是天津，兵里因循一半分。

尚有旧时鸥怀鹭，夕阳归处记南云。

曹勋

曹勋　过淮值雨偶成呈王枢密

明日立秋秋色至，向晚雨随大风起。

翻盆如麻不足喻，倒海倾江差可拟。

高林老木亚复折，帘幕颓垣纷若委。

须臾霁色上南山，落日烧云照淮水。

曹勋

曹勋　过江州柴桑渊明故居

匡庐游遍僧家园，南望柴桑墟里烟。

但寻疃畦供指画，不知市井今几迁。

五柳既无只衰草，三径莫识皆平田。

欲归四顾但遐想，归来高致犹凛然。

曹勋

曹勋　过太行

太行庆助往还程，一带峰峦日日青。

岂比韩苏当日祷，兹行国事叶三灵。

曹勋

曹勋　过小圃

小隐州城北，先谋儋石储。

几椽将弊屋，数策未看书。

碧色新松径，泉声旧石渠。

欣然终日过，真是爱吾庐。

曹勋

曹勋　过秀溪长句

去年来此上已日，今年重来未寒食。

临溪照影老自羞，惭愧春光尚相识。

秀溪何许好春容，最是溪深树密中。

海棠开尽却成白，桃李欲落翻深红。

曹勋

曹勋　过真定

南北东西本一家，从来河朔富桑麻。

枣梨阴翳忽如雪，漠漠一种荞麦花。

曹勋

曹勋　过郑吏部水阁

九夏销烦日正长，沉沉虚阁枕横塘。

更无尘土侵衣裓，只有荷花度晚香。

一道清泉供枕潄，千章古木进风凉。

相从时得游佳处，何必持杯玉色光。

曹勋

曹勋　邯郸才人嫁为厮养卒妇

落叶逐惊风，落花逐流水。

漂零无定端，寄托随所委。

朝荣瑶圃中，暮落穷辙里。

岂不恶糟糠，岂不原罗绮。

罗绮闭深宫，嫉妒交相磨。

糟糠守穷庐，苦乐同终始。

行藏宜自然，燕巢茅屋底。

曹勋

曹勋　寒北行

五月无芳草，经年不见花。

苍烟埋古木，朔吹卷龙沙。

犹逢阿母海，愁看白博叉。

仿佛南箕下，遥遥望汉家。

曹勋

曹勋　寒食有感

辇下相知把酒稀，更逢寒食泪沾衣。

五浆道路何尝馈，三径荒芜未得归。

春事沉沈寒惨惨，暮烟漠漠雨微微。

杏花零落春还半，空看帘间燕子飞。

曹勋

曹勋　汉宫词三首

夜漏沉沉度建章，千门万户锁深房。

入宫不识君王面，犹被傍人妒晓妆。

曹勋

曹勋　汉宫词三首

鴗鹊楼高百尺墙，墙高元不碍笙簧。

君王对面如天远，可笑梅娘不自量。

曹勋

曹勋　汉宫词三首

费尽千金写玉容，冀承恩幸宠深宫。

妾心未改君心改，不及夭桃媚晓风。

曹勋

曹勋　何季崇生日

庆阀当年侍从臣，传家今见石麒麟。

瑶觞初过菖蒲节，碧海聊观荔子春。

超逸绝尘髯政事，暑天汤饼魏簪绅。

祝公千百松筠寿，常对团团月色新。

曹勋

曹勋　和鲍判院见寄二首

挂冠十载水云乡，忽奉新诗助发扬。

老境不能寻汗漫，圣时欣服值虞唐。

喜君均佚琳祠乐，愧我初无袜线长。

它日林泉傥相觅，一蓑烟艇洞庭霜。

曹勋

曹勋　和鲍判院见寄二首

当年壮志作三军，扳马曾同幕下宾。

欲试韬钤毘庙算，便期鹰隼出风尘。

暮年岁月嗟残景，一水波涛有故人。

端谓题舆因卜筑，不应佳句尚悲辛。

曹勋

曹勋　和鲍仲山武灵岩寺

十年尘土换华颠，一踏山根觉涣然。

下界和江朝胜地，上方大士隐非烟。

览辉已见翔威凤，倚伏何堪照细泉。

暂得诠心适佳处，试抛马箠问枯禅。

曹勋

曹勋　和蔡瞻明知府

公才只合在瀛洲，一笑何能欲枕流。

日者简书成六凿，天其盘错到三休。

栏干静依江涛阔，舟楫冷摇烟雨秋。

大手家风传相业，高情莫易搅清愁。

曹勋

曹勋　和陈朝议见寄二首

念公事业未能归，莫厌京尘化客衣。

游子固闻怀楚玉，垂堂应每倚荆扉。

仲舒正尔宜投策，丘嫂从渠不下机。

他日秋风鵰鹗便，雍容车骑更光晖。

曹勋

曹勋　和陈朝议见寄二首

老我驱驰未得归，山中空挂薜萝衣。

三台胜地松连菊，五亩幽居竹映扉。

黄卷青灯真我事，鲈鱼白酒亦天机。

骚人往往秋多感，莫向登临叹落晖。

曹勋

曹勋　和陈南仲郎中见贻

颍川先生气佳哉，软语款细怀抱开。

万言倚马有余味，一室扫地无纤埃。

悬知得句先钵韵，便觉北南瞻斗魁。

向来小驻奔电马，始今须遂良史才。

曹勋

曹勋　和陈彦容雪中

云雪商量天四垂，花应剪水未容飞。

旗亭有客已豪饮，江上无人空钓矶。

曹勋

曹勋　和陈御带见贻

汉室文章远业成，斗南英气为时生。

新兼带插严天仗，夙展韬钤卫帝营。

四塞羌戎知号令，五军貔虎畏威名。

中兴方倚军容振，功业行看衮绣荣。

曹勋

曹勋　和程机宜见贻

仆昔困犯难，戎陆日所虞。

何能守一经，且话雄千夫。

识公好兄弟，宛同周司徒。

爽彻绝俗姿，秀发连璧躯。

駸駸驾文圃，吐论清而腴。

伊流如学源，一洗众病肤。

韶音沿沂说，举世必所无。

公家徐起之，力因拯其橅。

诸儒步武役，反若辕下驹。

方知钜鹿功。列国宜凫趋。

念兹风尘际，再得如玄珠。

流光澈太清，欲飞月下鸟。

酿为五字句，妙语兼良图。

愧此溢美多，通甚非康衢。

新凉到棐几，翠竹环茅庐。

更当对论文，莫问金仆姑。

曹勋

曹勋　和程进道见贻

秋声起木杪，便觉密叶稀。

风至草木劲，水阔鸿雁知。

壮怀感摇落，叹息囊中锥。

功名未卓立，此心常坐驰。

君家朱桥侧，细俯秋水迟。

气近龙凤阙，喧无笳鼓悲。

萧斋琴书静，不知花影移。

棣华好伯仲，腾起风云时。

心亲诗礼学，日与富贵期。

不忘黄尘苦，乃眷寒士饥。

此理诚愫抱，岂复持诡随。

已献仲舒策，孰谓李广奇。

文中有至乐，妙处含天机。

一官勿言困，且喜原不违。

我诚老宾客，合爪喜见之。

关西相有在，行矣当无疑。

曹勋

曹勋　和程右史见贻

平生仰东坡，苏程契尤熟。

两家流庆深，云外世高躅。

於今凤池贵，方判卞氏玉。

何止试典刑，一想岷峨绿。

曹勋

曹勋　和楚守于伯达

平生闻说于门贵，远业传家见此贤。

妙誉逐风来不竟，美才制锦谅随缘。

一言悟主君须得，百巧成穷我可怜。

坐想临平山下路，小舟如叶月如川。

曹勋

曹勋　和次子积雨损红木犀

应向西瑶立赤墀，鲜云仍带绿烟宜。

要先篱菊三秋艳，不放蟾华一点窥。

颇讶夙宵凉雨疾，顿思晨发晓光披。

骚人豪举经年意，绝叹丰姿积渐吹。

曹勋

曹勋　和次子耜久雨韵三首

绿涨东篱菊。桐凋古井栏。

雨频伤早谷，烟冷作新寒。

有木皆生耳，何颜得渥丹。

平章济农事，清坐且团团。

曹勋

曹勋　和次子耜久雨韵三首

眩瞀知阴久，茶瓯不厌浓。

第忧沉稼穑，宁问浸芙蓉。

天阔翻盆雨，云昏淡墨峰。

长安鼎烹者，列坐正撞钟。

曹勋

曹勋　和次子耜久雨韵三首

连朝阴未断，仰食虑尤深。

檐溜无穷响，邨灯几处砧。

吾儿诗有债，老我韵劳心。

屏翳安能借，吹天扫积阴。

曹勋

曹勋　和丹客林公

自念老境今枯杨，徒顺和辈求药方。

颇闻大药性炎燥，如燎于原其中藏。

是非海里石鼎煎，大药何适求云仙。

但传钟吕有妙旨，著在诗曲成华编。

诵之如射必中的，坚然不朽贯金石。

内外悉云妙在丹，吐纳何尝及津液。

此事知有行则差，种麻安得豆有芽。

北辕适楚每自失，复似入海欲算沙。

岂惟阮籍途穷哭，录录尚念太仓粟。

水云难访我辈人，风期讵知晋江客。

三百字与五千言，一指便到玄牝门。

它年肯约移玉趾，焚香促膝为细论。

浩气收还质无槁，有待斯言能却老。

小筑云卧天台山，再挂此冠供汛扫。

曹勋

曹勋　和都运龙图二首

一时耆旧尽英游，玉节迎銮暂少休。

不以秦人视越瘠，载驰楚尾与吴头。

两淮浓被钟离政，一水聊萦杜若洲。

行见锋车还禁橐，已看仁化浃鱼鸥。

曹勋

曹勋　和都运龙图二首

老去心情故倦游，直诚自许赋休休。

清流固已久绝望，白发只今空满头。

软语每思挥玉麈，寻源便欲过瓜洲。

他年一棹烟江雨，有愧轻轻不下鸥。

曹勋

曹勋　和范倅十首

腊雪已知收岁事，快晴喜复上朝晖。

清樽要及东城醉，趁取风光未苦飞。

曹勋

曹勋　和范倅十首

当年越相有青毡，百越于今奠枕眠。

兰玉阶庭传相业，声猷剩在日华边。

曹勋

曹勋　和范倅十首

缤纷剪彩庆云低，佩玉摇金冷不知。

禁殿想趋三白贺，微和先入万年枝。

曹勋

曹勋　和范倅十首

海边草芥一冬新，况复冬温接畛春。

从此近城花渐好，不妨闲作惜花人。

曹勋

曹勋　和范倅十首

岩壑未销连夜雪，松篁深映一川梅。

忍寒故作迟迟去，只为清香特特来。

曹勋

曹勋　和范倅十首

喧喧暮雀啅寒枝，夜雪澄光入锦帷。

示病维摩元不病，要收好语入新诗。

曹勋

曹勋　和范倅十首

彩幡金胜袅宫云，碧甲红芽巧斗新。

异县幽怀易牢落，强看儿女艳芳春。

曹勋

曹勋　和范倅十首

轻绡乍试依微巧，蜡白仍随掩苒春。

忽得新诗知节物，衰迟浑似梦中人。

曹勋

曹勋　和范倅十首

幕天席地供余酌，惜月留云忆旧书。

今日海边消息断，空令稚子摘芳蔬。

曹勋

曹勋　和范倅十首

对雪惘然怀酒伴，萦心还复为诗魔。

老农心念须三白，渔父家风想一蓑。

曹勋

曹勋　和高路分见赠二首

行年以礼古犹今，况已华颠雪满簪。

五子政须俱治产，两疏宁复较挥金。

稍摅云水安闲计，得展江湖漫浪心。

一笑相逢慰岑寂，更烦击节发清吟。

曹勋

曹勋　和高路分见赠二首

照世名流玉与清，公家勋业有繁缨。

格言追古如陶令，妙句锵金谢子卿。

卜筑靓深均里闬，山林佳绝得天成。

两篇奇语难修报，褒借飘飘愧此生。

曹勋

曹勋　和国哭因以奉勉

宿云浓澹弄空明，桃李吹香雨屡经。

燕识旧巢犹颉颃，枝骈新绿尚芳馨。

力田须待年多黍，知病好寻参与苓。

莫为无家动乡思，且筹杰论献明廷。

曹勋

曹勋　和国器喜以事业为怀二首

郑氏传家学，诗书不愧心。

佩刀知素业，左序况同襟。

但喜知难字，何能识至音。

小轩多暇日，为赋九州箴。

曹勋

曹勋　和国器喜以事业为怀二首

久无轩冕意，出处亦何心。

世味思三沐，花风快一襟。

喜君方砺志。顾我岂知音。

医手非吾事，深惭不可箴。

曹勋

曹勋　和韩子温韵时在九江

千里寻真一老翁，南楼樽酒喜相同。

却愁一笑还分袂，定与江汉日夜东。

曹勋

曹勋　和何季崇签判三首

羁思登临已怯秋，紫萸黄菊更添愁。

海光不动暮山紫，人在天涯空倚楼。

曹勋

曹勋　和何季崇签判三首

露寒烟冷不胜秋，红叶黄红总是愁。

拟趁登临倩新雁，为传书札到青楼。

曹勋

曹勋　和何季崇签判三首

帘静栊香袅袅秋，绮疏锦瑟寄清愁。

梦回写出西瑶句，尚想风神白玉楼。

曹勋

曹勋　和贺参政与应宣教诗应居与坟庐相近

庵外山高水不穷，庵中道德与时隆。

岂图宝所千峰静，得奉清言一笑同。

幽筑禅扉俱不远，水光萝月冷相通。

它年更约稽山老，共棹西溪十里风。

曹勋

曹勋　和贺子忱五首

雨余屐齿不妨泥，自课家丁细理畦。

尚有种花移竹意，要令好鸟入春啼。

曹勋

曹勋　和贺子忱五首

樗散端如老郑迂，喜寻山水每携扶。

归来倦卧蓬门晚，犹忆松篁巧映途。

曹勋

曹勋　和贺子忱五首

投老身同钓与渔，放怀宁较董梧锄。

爱闲成懒心常适，羽静须香意莫虚。

曹勋

曹勋　和贺子忱五首

一川清露泣黄花，拜扫人归石路斜。

我亦天涯沦落客，丘园回首乱云遮。

曹勋

曹勋　和贺子忱五首

逢时顿足念松楸，节物频迁只佐愁。

衰草苍烟非故里，短篷轻桨漫归舟。

曹勋

曹勋　和贺子忱喜雪

蕴玉梅初艳，埋青麦自丰。

渐冰留水研，时喜拂窗风。

能赋怀王粲，开樽忆孔融。

警寒方认鹤，扫迳屡嗔童。

色动书帷白，寒侵蜡炬红。

剡溪逸想，透句堕春工。

岂意痚慵外，犹存引领中。

须君乘暖景，一笑得相同。

曹勋

曹勋　和皇甫先生题唯庵

十载重来春晚时，群峰献秀晓风微。

清谈更读神仙句，一炷氲香忘却归。

曹勋

曹勋　和黄南嘉相贺

贼马凭凌势怒号，铁衣夜挂映征袍。

谨严甲士方超距，森索妖星绝绎骚。

横槊赋诗虽昔事，枕戈待旦取徒劳。

公诗一洗烟尘气，愧甚横行不鼓刀。

曹勋

曹勋　和黄虚中韵二首

昔时意气控云霄，老矣方能造治朝。

一日暂违文石陛，十年空采越山樵。

歌传楚些聊供醉，鬓点吴霜未肯销。

三叹公诗话京洛，起予乡思欲扶摇。

曹勋

曹勋　和黄虚中韵二首

喜见丰姿眼倍明，从来事事胜公荣。

相望震泽三江水，便隔秦关万里情。

连茹缙绅游北阙，如公文采似东京。

举觞喜共留春住，为读新诗一座倾。

曹勋

曹勋　和李伯时韵送行七首

公来触势冒炎云，风义凌虚独有君。

但觉一家增喜色，便如满座揖清芬。

曹勋

曹勋　和李伯时韵送行七首

一别丰姿遽六年，相望淮浙限江天。

糟丘闻甚羊肠险，履践欣如玉色鲜。

曹勋

曹勋　和李伯时韵送行七首

当年成性独存在，闻道今为五女门。

收拾桑榆早栖泊，香烟轻卷静朝昏。

曹勋

曹勋　和李伯时韵送行七首

移花种竹增幽寻，卷箔高窗邀远岑。

腰镰饷耕不觉老，鬓华雪领从渠侵。

曹勋

曹勋　和李伯时韵送行七首

松乔吹断绿云環，海迥天空冉冉高。

他日幅巾期汗漫，昆丘同约上风涛。

曹勋

曹勋　和李伯时韵送行七首

居临潮落潮生地，占得溪南溪北云。

紫陌清歌同听曲，丹丘连日喜逢君。

曹勋

曹勋　和李伯时韵送行七首

老病衰残得养闲，语离可复对秋山。

只应今夜相思梦，同渡江云水石间。

曹勋

曹勋　和李次仲韵

先生柱史后，道价连城重。

火龙燎金鼎，玉楼讵可冻。

扁舟造交旧，已奏少微动。

蔼然交风畅，举世士莫共。

雪声洒篷背，皓彩耿幽梦。

相见忻把酒，清啸尘落栋。

原奉圯桥履，岂惮吏部瓮。

六凿方有愧，一锥烦屡痛。

益知仁者心，新诗得频讽。

曹勋

曹勋　和李判院见寄

光景飞驰疾去波，别来秋色换春和。

真铅未有三花验，籥虚嗟十载过。

诗句惊人增感发，水云留处恐蹉跎。

荆山凿透应多玉，分与贫儒奈老何。

曹勋

曹勋　和李判院见贻

楚风燃竹爆幽吼，晓觉春云时苍狗。

惭看历日与桃符，犹袭尘缘恋升斗。

先生冒雪肯过我，椒觞得奉谈天口。

寒素每叹濡之儒，品俎常嗟韭之九。

但喜盍簪侍侮约，涉世粗豪一肯首。

五云会约采真游，天公见赐良不苟。

曹勋

曹勋　和李判院宿松隐见贻

又看历日改新元，卦气匆匆过二年。

老境尤於光景惜，斜阳时候每茫然。

曹勋

曹勋　和李判院宿松隐见贻

未论琢句比玄晖，余事犹思学退之。

数亩园荒松菊在，一生心有水云知。

时平岂暇寻三窟，事际何能出六奇。

幸有松篁隐幽筑，所欣鹤驭到时时。

曹勋

曹勋　和李提举山宫梅

客中作喜暄风回，徐行东郭嘉惟梅。

萧萧千竿缭秀色，粲粲万玉明芳蕤。

海山飞仙堕萼绿，珠璫缟袂令人疑。

须臾四山下倒景，华姿照眼无纤疵。

主人才气世所知，意谓澹坐徒尔为。

杯盘错落光陆离，与客揖此玉一围。

锵然韵语压邹枚，清思彻骨歌无归。

它时尚容嗣此赏，冠巾乱插无迎随。

曹勋

曹勋　和茅山张达道二首

茅岫藏清隐，诗仙秀格春。

道真渊有妙，素守峻能循。

鹤举秋声远，诗成句法新。

遥知游咏乐，下笔更如神。

曹勋

曹勋　和茅山张达道二首

好笑曹功显，山林过几春。

世缘犹积压，尘纲复因循。

踵息绵如在，颠毛雪更新。

岁华行八十，泉石正驰神。

曹勋

曹勋　和钱处和大资四首

迷云公已性天开，双涧相逢若再来。

二老果能如洛下，固宜慧远赋优哉。

曹勋

曹勋　和钱处和大资四首

五峰懒瓒笑颜开，正欲乘闲特特来。

十里松风一鞭稳，虎溪捉手亦奇哉。

曹勋

曹勋　和钱处和大资四首

曹源一滴鉴云开，便觉星蟾动地来。

君去我方专此兴，只应空照话诚哉。

曹勋

曹勋　和钱处和大资四首

松窗暂向瑞岩开，便拟寻云步月来。

只恐紫泥催去路，都俞还复咏康哉。

曹勋

曹勋　和钱处和扇车

君家世德胄，富贵出谦受。

泠然御寇车，为君驻户牖。

初讶鼓清薰，与客破宿酒。

又疑建溪风，碾声出两肘。

细视碧玉架，莲梗转双手。

遂令青田鹤，奋翼挥莫后。

因知心匠妙，殆与造物友。

人生土宇内，孰不涉烦垢。

有物能浑成，既耦不以九。

坐使尘沙劫。热恼如拉朽。

惟君韵高秀，人誉不容口。

述作协穆如，亦莫秘关钮。

原君均此施，清凉被驰走。

他时赞南风，为佐虞舜寿。

曹勋

曹勋　和钱处和野堂

日净岚光上，山藏野意添。

海潮来隐几，越岫巧当帘。

绝俗宜招隐，论诗未属厌。

居虽朝市近，事事见安恬。

曹勋

曹勋　和钱处和野堂

堂隐云将隔，名高客已知。

半岩施匠石，一室见操为。

钟鼎功方著，山林兴未迟。

兰台风致在，更喜读新诗。

曹勋

曹勋　和钱大参题松隐明秀堂韵

溪声山色助清豪，小葺蘅茅望玉霄。

莲社粗能追惠远，虎头宁复愧班超。

有池清浅方储水，厥木扶疏岂待高。

甚辱品题嗟老矣，而今不梦紫宸朝。

曹勋

曹勋　和癯翁见贻

会面殊稀各一方，真成笑语隔炎凉。

不知九月露华白，但见一庭花蕊黄。

客路倦怀常落莫，故园归梦几微茫。

何时到得嬉堂上，胜看黄山烟水乡。

曹勋

曹勋　和泉伯幽思韵二首

萧萧云日静，细细竹风侵。

窗影方虚白。炉烟一没沉。

帝乡怜久客，归梦亦何心。

洞户褰珠纲，应烦问藁砧。

曹勋

曹勋　和泉伯幽思韵二首

每惜年华易，风灯与凿光。

心情成老大，世态只炎凉。

冷入芭蕉雨，烟轻薜荔墙。

故人愁更远，夜夜渡清湘。

曹勋

曹勋　和人惠诗二首

忧患心知振古稀，北征读尽少陵诗。

孰能狡兔谋三穴，且原鹪鹩寄一枝。

出陇麦苗忧客念，摇风柳色动春辞。

与公共作诗麾役，不害闲中故作痴。

曹勋

曹勋　和人惠诗二首

从来五技已成穷，顾我方今五技中。

治絮不能防暴冷，拥炉聊复借微烘。

怀乡固与我同志，浮胆悬知酒有功。

待约杯盘寻一醉，醉来宁复问凶丰。

曹勋

曹勋　和人见寄

客里相逢乐可涯，坐来三见换年华。

喜君舞彩庭趋鲤，愧我惊鸿迹在沙。

白眼故庆聊溷俗，青毡当亦谨传家。

他时伫看趋三接，大对行应罄五车。

曹勋

曹勋　和人见贻

某也多奇蹇，当年侍玉除。

驰驱先辂马，扈从达幽都。

守己常安分，临官叹自愚。

旨甘方薄宦，一语冀逢途。

曹勋

曹勋　和人见赠四首

新诗璀璨来蓬荜，径寸光摇白玉盘。

二鹿已知烦细剪，一樽无乃辍余欢。

曹勋

曹勋　和人见赠四首

尝借虏前三尺地，从容壮节进铜盘。

如今袖手林泉去，惟喜天开二圣欢。

曹勋

曹勋　和人见赠四首

牢落海边惟教子，书声殊喜听三盘。

芳樽远寄柴扉静，洗盏开尝得尽欢。

曹勋

曹勋　和人见赠四首

白玉芳醪何所似，仙人掌冷下金盘。

青衫汉殿人将老，应酌清醇拟旧欢。

曹勋

曹勋　和人荔子

冥冥细雨不沾梅，喜熟筠笼荔子来。

满眼骊山当日意，十年闽岭此时杯。

色香岂谓撩禅悦，甘旨隃知并老莱。

伏读佳章輙赓唱，敢将瓦砾拟琼瑰。

曹勋

曹勋　和人题倚江亭

老去求闲计已痚，若寻多事即荆舒。

孤高简澹为三益，淳白清凉共一虚。

有意烟云供眼界，无心鸟雀下庭除。

兹亭未足为依泊，自是山中有旧庐。

曹勋

曹勋　和绍兴次子所寄诗

连旬零雨暑犹强，未信人间八月凉。

瓮里曲生初泛蚁，壶中桂子并寻芳。

斑衣未遂兰玉集，吾子少留云水乡。

门户喜犹家法在，诗情輙莫似王阳。

曹勋

曹勋　和石及甫惠蔓菁子

初疑坚固出毫端，渐认芳香实满盘。

功已充盈过膏沐，撷应璀璨掬寒酸。

烦君玉粒炊圆碧，助我神庭并渥丹。

复似婴儿当有渐，为增杞菊副朝餐。

曹勋

曹勋　和双溪

常忆双溪老，伽陀日益多。

津梁今坐断，风月奈君何。

清梵山藏路，南薰归满柯。

何时话暌阔，芒屦入云萝。

曹勋

曹勋　和双溪三首

从来野性自由身，正欲山行不乱群。

小筑与君今不远，松萝只隔一山云。

曹勋

曹勋　和双溪三首

戢戢青林万箨龙，满提烦贶嗫嚅翁。

只宜放出长梢去，抹月披云紫翠中。

曹勋

曹勋　和双溪三首

欲往双溪积有年，病身须是履晴川。

梅霏正作侵衣冷，余暖犹思烘火边。

曹勋

曹勋　和双溪五首

琱章琢句老双溪，秀韵凌虚独擅时。

字似金陵诗似甫，风流词翰两相宜。

曹勋

曹勋　和双溪五首

从来绝粒喜留侯，作个庵成漫几秋。

未得归休桐柏去，每寻故老话台州。

曹勋

曹勋　和双溪五首

发缄喜读五篇诗，诗到天成分外奇。

五一自应归定位，他时笑领更何疑。

曹勋

曹勋　和双溪五首

秋窗夜雨湿晴空，水国新凉满袖风。

更向西湖见西子，御风如过紫霄峰。

曹勋

曹勋　和双溪五首

别去仙山今几春，客心牢落渴生尘。

建溪寄向双溪去，一饮还应念故人。

曹勋

曹勋　和苏养直见贻二首

投闲久去大明宫，钟鼎山林兴已同。

但得眠云仍钓水，不妨抹月与批风。

颇能植杖闲为圃，尚欲临文学送穷。

烦子远来忘趼足，问言今作白头翁。

曹勋

曹勋　和苏养直见贻二首

罗浮真隐下珠宫，一粒丹砂魏武同。

岂但修龄还稚齿，因知韵语尽仙风。

潜真已信人非远，拔宅悬知理可穷。

分我刀圭他日事，红尘先拜紫髯翁。

曹勋

曹勋　和苏养直题孙郎中扶疏堂二首

白项鸦儿趁晓啼，梢梢寒柳出疏篱。

未飞腊雪连天白，且看江云四面垂。

曹勋

曹勋　和苏养直题孙郎中扶疏堂二首

马上看花梦里莺，自怜行路每劳生。

道人犹说未自在，且是扶疏堂上行。

曹勋

曹勋　和孙倅见贻八首

十篇妙唱贲幽光，秀韵凌虚桂影晾。

玉牒秩宗徽誉著，银钩挥翰麝煤香。

风兼远水痕成理，月入霜筠影自长。

铜雀春深知有以，典刑终合头孙郎。

曹勋

曹勋　和孙倅见贻八首

春光过似不春光，自念曾无作法凉。

鞍马固先均臭味，薰莸安得更芬香。

画脂敢谓名堪惜，食榄今知味更长。

珍重好辞皆发药，颇惭宫徵顾周郎。

曹勋

曹勋　和孙倅见贻八首

爝火宁知日月光，遽闻骑火犯伊凉。

周宣懋建中兴政，上帝潜符至治香。

天欲卦爻重彖象，民知瓜瓞本绵长。

商孙驾驭方经武，行见蒙冲系夜郎。

曹勋

曹勋　和孙倅见贻八首

世道艰虞太白光，风栖雨食铁衣凉。

谁歌汉月空相识，漫有山花先自香。

塞上许时兵未息，水边它日话尤长。

想当清夜圆蟾白，曾欲题诗问庾郎。

曹勋

曹勋　和孙倅见贻八首

强栽松竹养烟光，官舍公余喜晚凉。

羽静关情惟挟策，爱闲修供口焚香。

自怜怯事如欣泰，止合抠衣扣子长。

断断此生今已矣，拟寻艇子学渔郎。

曹勋

曹勋　和孙倅见贻八首

遽颁翰墨发幽光，内顾鲰生德甚凉。

已幸贰车临海国，因知汗简发天香。

花梢擢绿蜂初静，梅实桃青昼已长。

会见紫泥传诏札，中兴事业属清郎。

曹勋

曹勋　和孙倅见贻八首

海色天容浸冷光，秋回山谷进风凉。

不须悟性三关语，自有澄心一炷香。

倦客栖迟归意远，暮林摇落晚山长。

从来羽气闻风悦，惭愧如今陛榡郎。

曹勋

曹勋　和孙倅见贻八首

韵语初疑掷夜光，顿驱热恼作清凉。

紫髯英概云仍著，藏室文华锦绣香。

客况讵能论酒恶，高怀当不较龟长。

与公避地均休戚，天使诗人识漫郎。

曹勋

曹勋　和台州卫倅

昔日连墙事可嘉，固应屡见雪中花。

稍收帢帻山房景，欲学孤山处士家。

把酒要陪高士醉，临风未觉此心遐。

销闲只与山为伴，坐数比邻再及瓜。

曹勋

曹勋　和同官问耳疾六首

行年七十化，聩景亦乘时。

日近尤为崇，雷轰尚弗知。

顾多居士病，赖有宁馨儿。

若得都无听，唯哦见赠诗。

曹勋

曹勋　和同官问耳疾六首

钟鼓嗟无与，衰残亦任时。

岁华髭鬓上，心事永云知。

尚若泠然善，何能养就儿。

数篇存雅道，三复愧新诗。

曹勋

曹勋　和同官问耳疾六首

牛斗当年事，何当复此时。

{上敖下言}乎虽有象，默尔类无知。

不作多闻士，难尤造物儿。

傥能三耳出，更诵五言诗。

曹勋

曹勋　和同官问耳疾六首

愠心虽悄悄，药物亦时时。

半耳念非病，全身聩始知。

三湘怀楚些，一櫂忆吴儿。

会见相陪处，应多古锦诗。

曹勋

曹勋　和同官问耳疾六首

袁宏方咏史，江总得随时。

归兴连天去，文盟落笔知。

雨多移蚁垤，花过静蜂儿。

赖有西斋友，薰风正入诗。

曹勋

曹勋　和同官问耳疾六首

中原困戎马，久欲谒明时。

文轨虽非昔，英雄似未知。

寰中无好汉，帐下得猪儿。

慨念燕然勒，终还吉甫诗。

曹勋

曹勋　和王倅见惠十篇

惟公霄汉资，梢梢摩天翮。

回溪略蹭蹬，乃尔咏葵麦。

会复见轩昂，一笑忘羁客。

曹勋

曹勋　和王倅见惠十篇

有琴写流水，无言道情素。

水寒江海深，川阔牛羊暮。

倒指三十年，犹记潮阳路。

曹勋

曹勋　和王倅见惠十篇

道远一跬步，心勤每侨如。

荷深露初下，翠密红亦疏。

是知诗兴多，剩寄怀人书。

曹勋

曹勋　和王倅见惠十篇

老态念百出，伧客无吴田。

空收静中观，三叠能蹁跹。

以之忘物多，此生休问天。

曹勋

曹勋　和王倅见惠十篇

十篇贲蓬茅，心亲不道远。

内抃如登瀛，外愧稽策蹇。

徒诵碧云句，幽香发芳苑。

曹勋

曹勋　和王倅见惠十篇

若人富文史，皮里罗阳秋。

婉此建安格，当从古人求。

醉侯岂可縻，当封富民侯。

曹勋

曹勋　和王倅见惠十篇

伊昔晋室雄，风流蔼於门。

至今掇危科，儒行归后昆。

子舍江左来，应喜今尚存。

曹勋

曹勋　和王倅见惠十篇

仆顷将明命，三往责{亻苦}矢。

所期宣国威，宁复赋霞绮。

须知处死时，与生亦相似。

曹勋

曹勋　和王倅见惠十篇

嗟嗟困犯难，皎皎心莫改。

而能畏四知，遂复瞻八彩。

又起山林思，浩荡渺江海。

曹勋

曹勋　和王倅见惠十篇

潦倒固久矣，犹涉世纲深。

中经谤嫉人，屡欲魑魅寻。

赫然天日照，敢改藜藿心。

曹勋

曹勋　和王应夫见贻二首

不见应夫久，永怀清晤同。

名高湖海内，诗在笑谈中。

光泛崇兰露，香传碧桂风。

只应家学著，更看庙堂功。

曹勋

曹勋　和王应夫见贻二首

况味年来薄，书音寄亦稀。

乱离多病后，人物故园非。

潮揭当年会，朋侪几旐归。

悲心那听此，生理念依微。

曹勋

曹勋　和王应夫见贻六首

冥心艰苦走南隅，每读清言意已摅。

竹简固尝窥远业，山阴何止识遗书。

云间未省三年别，海上今欣一笑初。

乘兴此来传句法，颇容求益董梧锄。

曹勋

曹勋　和王应夫见贻六首

平生政不悟三隅，渐老涂穷志莫摅。

行路又迎新历日，寓怀赖有旧图书。

逢时意可情犹在，多病心阑事昧初。

流落此生何处是，欲从老圃学犁锄。

曹勋

曹勋　和王应夫见贻六首

联事当年在海隅，再遵南尾笑言摅。

尚怀拥鼻胡床语，每寄论心尺素书。

松籁舞风鹰隼后，蒲团附火雪霜初。

应怜别久愈无味，茅塞如今拟荷锄。

曹勋

曹勋　和王应夫见贻六首

大方今始只无隅，明月珊瑚袖手摅。

愧甚许提圯上履，喜於亲授活人书。

风神峙玉藏纯白，议论昂霄到古初。

内顾斐然知不称，只宜归隐自扶锄。

曹勋

曹勋　和王应夫见贻六首

开缄韵语起帘隅，坐使心胸百想摅。

公比士元方展骥，我如毛颖不中书。

烛摇冷晕人方寂，犬吠寒云月上初。

北首故关山万叠，几时艰棘一诛锄。

曹勋

曹勋　和王应夫见贻六首

晓程寒水散城隅，款段徐行得自摅。

天外好山宜日衬，风前老柳半虫书。

赓诗已玷清新后，扣户仍烦剥啄初。

忙似老农无住著，看人仓庾亟持锄。

曹勋

曹勋　和王有道二首

客里羁情厌九迁，相逢赖有故人贤。

见贻劳苦平生句，如诵中和乐职篇。

江左风流从昔著，日边事业向来传。

只应好语盈编简，并待秋负送锦笺。

曹勋

曹勋　和王有道二首

泉南幕府峻华迁，不涉铨曹已自贤。

悟物颇闻才半偈，受知顾岂待三篇。

青连山顶行行去，香度莲腮细细传。

郊外高情想夷旷，诗成无惜襞云笺。

曹勋

曹勋　和稳上座

与公缁素两无成，世路低回窘墨绳。

弱羽机缯怀畏避，孤根霜雪厌侵凌。

未须神秀终齐雪，好嘱维摩且判凭。

喜读师诗破尘坌，了如松雪拂人膺。

曹勋

曹勋　和无介之

五年相别改形容，又向潮阳识飓风。

萧散喜君真有道，驱驰如我久无功。

一鸣遂堕尘埃里，九死余生患难中。

吊影自怜仍自放，钝根不复就磨砻。

曹勋

曹勋　和谢参政卜宅

数篇隃寄梵王宫，玉立高寒并两峰。

亹亹诗章烦护惜，时时情话忆过从。

雪残苍岭野云暗，花着疏梅春意浓。

它日庵居定相奉，半山松竹更谁容。

曹勋

曹勋　和谢景英提干

公家绣户压城垣，物采随时入懒轩。

人倚层楼风满槛，江涵秋影月当门。

剩闻芗渌罗襦丽，醉看金荷烛影昏。

可但颓然信真率，亦思秀句得重论。

曹勋

曹勋　和虚中见赠二首

珊瑚明月堕微茫，春入灯花暖夜缸。

但阅玙璠来棐几，颇惭心迹倦芸窗。

云间旧是贤者隐，江夏久无清誉双。

拭目须君上霄汉，且将韵语伴澄江。

曹勋

曹勋　和虚中见赠二首

销沈壮气已无余，尚有床头数卷书。

再命岂宜居旧物，三乘只合乐真如。

修门喜见平生友，穷巷何堪长者车。

顾我久寻方外侣，按摩颇欲献呵嘘。

曹勋

曹勋　和虚中所惠佳什

君家妙誉自无双，每肯区区问礼忙。

颔下老髯仍不白，颜间喜气已微黄。

力扶雅道新章句，蔼有雄文古战场。

一夕诗来增浩叹，更和秋雨听浪浪。

曹勋

曹勋　和杨了廓解元

下帷闻说尽英奇，赋就三都墨未醨。

分比楚兰同讲学，文逾荆玉不遐遗。

豹藏烟雾聊相与，蚌剖珠玑要及时。

龙虎他年题淡墨，绿衣皂盖看风姿。

曹勋

曹勋　和叶徵君见寄二首

诚心接物定吾曹，蔼蔼风期意甚高。

每谓交梨同火枣，何殊兔角与龟毛。

道真不契君宜问，来日无多我岂沈。

但喜夔龙今迅召，东西连日雨如膏。

曹勋

曹勋　和叶徵君见寄二首

庵扉深向白云隈，尘外朋游首重回。

三叠琴心融内景，一窗宴坐蕴真胎。

雨催芝术依微绿，花发菖蒲积渐开。

寄语道人端有待，莫留水榭与风台。







卷10

曹勋

曹勋　和英上人见寄

华鲸吼雨晓声长，诗罢萧闲百步廊。

倚暖花梢清有思，傲霜菊蕊冷犹香。

好闲懒瓒聊煨芋，不病维摩尚倚床。

满眼云山应自足，笑渠门外马蹄忙。

曹勋

曹勋　和英书记二首

本期雅奉水云心，况有伽陀冠二林。

海蚌得来珠莫剖，荆山凿处玉难寻。

悠悠真隐渐方丈，曳曳闲云渺故岑。

回首瑞峰空在望，只容俯首听拿音。

曹勋

曹勋　和英书记二首

向来衰病倦年华，坐卧颓然静不哗。

只拟闲时忘往事，了无好语继余霞。

屡哦物表云笺句，一扫空中睡眼花。

每到思丰如奉诲，结茅喜近梵王家。

曹勋

曹勋　和曾竑父光孝佳句

使君幽讨遍禅林，名动三台殿阁清。

稍赋诗章回好色，坐令草木有佳声。

政须膏泽随轩至，未碍隼旟冲雨行。

争写雄文惟恐后，喜兼和气满重城。

曹勋

曹勋　和曾竑父见招

使君邀我避炎蒸，好句先驰识故情。

长日流金虽可畏，小槽酿玉得同倾。

耡荒喜已亲三径，作吏谁能更一行。

且与诗翁频啸咏，个中佳处绝将迎。

曹勋

曹勋　和曾豠父见寄二首

活水从浇竹，闲书会引眠。

玉溪何处所，璧月共清圆。

诗到惟供录，欢如不隔年。

何当见风度，应向日华边。

曹勋

曹勋　和曾豠父见寄二首

小庵云雨上，朝槛俯晴雷。

客子得幽胜，道人时往来。

闲情聊自喜，昔事只堪哀。

冲墙从兹老，何能叙玉台。

曹勋

曹勋　和曾舍人梅影雪意二首

疏枝冷蕊欲摇春，照水铺苔不碍尘。

莫遣移寒占窗月，窗中应有可怜人。

曹勋

曹勋　和曾舍人梅影雪意二首

冥冥何处认飞鸿，天地同云冷不风。

玉蕊瑶林应在望，儿童喜入笑声中。

曹勋

曹勋　和曾守出后房丽人

方惭虚薄预时流，仍见娉婷恰上头。

檀口细能哦赤壁，羊醅喜为沃清愁。

当轩妙有眉宇秀，列屋尚谁庭院幽。

颇恨夜深人已醉，翔然翠袂挽无由。

曹勋

曹勋　和曾守东郊赏梅兼送范子芬

溪曲山横动晓光，天开玉雪照崇冈。

不妨花陌依微雨，为洗春风澹薄妆。

送别休歌河满子，相思留待返魂香。

坐中客已无肠断，何况离声更抑扬。

曹勋

曹勋　和曾守洪倅喜雪

不知时雪覆云沙，但怪虚窗木影斜。

入竹不妨听竢窣，映空宁复问津涯。

杯深喜近围炉火，香冷谁寻小树花。

语到蓬仙烦寄我，固应黄竹属诗家。

曹勋

曹勋　和曾守祈雪二首

怪来六幕了无风，虚室光摇表里同。

端木已飞花委积，老蟾应借色朦胧。

忍寒须放儿辈喜，清赏莫令樽酒空。

想得明朝呼舞处，森严冠佩大廷中。

曹勋

曹勋　和曾守祈雪二首

天其或使不轻飞，有待随轩故作心。

风静圆虚才半夜，雪随精意若前期。

影藏寂寂沙头鹭，寒入青青垅首岐。

千里欢谣归太守，邦人固已播声诗。

曹勋

曹勋　和曾守有作

问俗犹秋热，移床趁晚凉。

笑谈怀酒伴，节物念吾乡。

闻道银槽熟，思倾玉指香。

政须图一醉，宁复较行觞。

曹勋

曹勋　和张才甫野望轩

闻辟新轩槛，高明岂鞠穷。

八荒供望眼，万事付冥鸿。

聊味青龙钞，行趋白虎通。

大各兼内外，拈出便无同。

曹勋

曹勋　和张达道先生三首

杖屦从风入帝关，坐令爽气满西山。

身随清跸云烟上，心在华阳晻霭间。

曹勋

曹勋　和张达道先生三首

先生道价彻云空，凛凛撑天玉一峰。

我亦何知求至理，颇如纤筵扣洪钟。

曹勋

曹勋　和张达道先生三首

寒暑今应不见侵，聊将内事付清吟。

不妨帝泽骈蕃处，燕坐山房花木深。

曹勋

曹勋　和张凝神见贻

奉引归来春晚时，扁舟便欲访天随。

都忘旧学尘埃满，顿觉新年气宇衰。

遽有恩荣腾紫诏，了无功业立彤墀。

先生妙句烦褒借，一夕光涵月不亏。

曹勋

曹勋　和张正仲朝散

万里关河雪正霜，自怜跣履苦奔忙。

宦情久欲休言责，世态何能学坐忘。

赖有新诗排困踬，未忘浊酒发清狂。

得公韵语祛烦甚，亟揖筠风续报章。

曹勋

曹勋　和张直讲

老境从远事事慵，却寻幽刹寄年丰。

本无虚舍能回暑，赖有疏篁可致风。

臭腐回尝忘物化，箪瓢宁复较天穷。

向来羽气端如故，经醉犹能间一中。

曹勋

曹勋　和郑国哭来自江州道中之什

闻道山炉一炷香，三余常得寸心降。

直须了取诗千首，始可闲期璧一双。

梅润未能排絮帽，日阳只拟上云窗。

伫公纳锡充前列，毋使迟迟出九江。

曹勋

曹勋　和郑国器六首

归休三径得怡颜，何所羊裘与钓竿。

剩得新诗载行事，如游玄圃拾瑯玕。

曹勋

曹勋　和郑国器六首

老境欣逢世路平，收回神观远逢迎。

五更不复趋双阙，六凿都忘任七情。

曹勋

曹勋　和郑国器六首

幄密花深留暖径，日融天醉泛晴芳。

何人收向黄金榼，犹得氛氲助玉香。

曹勋

曹勋　和郑国器六首

湿玉吹香吐万花，先春粲粲等芳华。

朵云不惜吟疏影，踏雪应能访我家。

曹勋

曹勋　和郑国器六首

带雨看时意始真，谁家院落故藏春。

不须更待溶溶月，鬓影香传缥缈人。

曹勋

曹勋　和郑国器六首

小桃经雨暖成川，云锦相辉粉色天。

摘实未医尘世病，飞霞且致洞中仙。

曹勋

曹勋　和郑康道二首

绝叹当年故作痴，水边林下欲清非。

未庆阮籍涂穷惯，自是王通世念微。

伏节旧闻英概伟，挂冠惜与壮心违。

起予径办从公物，一鞆芒鞋一衲衣。

曹勋

曹勋　和郑康道二首

耕隐春江水尽头，一廛已自鄙通侯。

好辞遽作春半别，归意欲兼天际流。

我尚未栽三径竹，君能先泛五湖舟。

要来便作乘风客，莫使烟光有许愁。

曹勋

曹勋　和郑康道喜雪

东方已明云海立，怪来雀噪争枝集。

凛气著人不苦寒，老境增衣欲重袭。

忽惊朔吹翔腊白，陇亩为祥时适及。

稍闻清响食蚕声，渐看落檐倾粟粒。

萦梅阁竹巧相积，透隙穿窗莫能戢。

散盐蔽空诚非虚，回风作舞势方急。

历乱瓦沟已一撇，纷泊何假鲛人泣。

但喜弥空絮影下，不管沾衣玉尘湿。

谷口先生好出词，韵险致高俱足给。

嘉言浩若长河注，答问殊非古井汲。

乘时和乐致上瑞，屡丰固非一朝缉。

须知天门开九重，布化调无密呼吸。

明朝称贺明光宫，高冠长剑千官入。

曹勋

曹勋　和仲远新池

公有静中趣，凿山俯清深。

秋风夜雨过，饱闻泉石音。

云岫冷苍翠，游萍纷浮沉。

心赏殊不已，悠然付微吟。

曹勋

曹勋　和子忱惠八月青梅

神仙闻水部。妙物与长生。

鼎饪元滋味，山樊好弟兄。

佳音当有象，短韵已驰兵。

试咽甘酸处，行看雪里英。

曹勋

曹勋　胡姬年十五

胡姬年十年，媚脸明朝霞。

当垆一笑粲，桃叶映桃花。

王孙停宝马，公子驻香车。

学歌装翡翠，看月弄琵琶。

不顾金吾子，谁看白鼻騧。

曹勋

曹勋　胡笳曲二首

江南春草绿，江北未开花。

佳人在何处，迁谪寄长沙。

曹勋

曹勋　胡笳曲二首

汉使通沙漠，胡人过渭桥。

春风吹客恨，千里去迢迢。

曹勋

曹勋　胡无人行二首

汉地山河远，边城草木长。

西戎空大厦，北虏送君王。

礼乐兼三统，车书混八荒。

征伐司卫霍，奉使遣苏张。

号令知无外，衣冠入夜郎。

蒷兵临瀚海，郡县裂姑臧。

邮传通族障，奚奴识宪章。

华夷同正朔，天子坐明堂。

西极奉龙马，何用贽白狼。

曹勋

曹勋　胡无人行二首

胡无人，胡无人，

嫖姚十八为将军。酒酣耳热气益振，

胡儿百万空成群。兵车辚辚动雷毂，

汉军霆击崩屯云。登封居胥转瀚海，

波澄万里纤尘。胡无人，

胡无人，六驘夜遁徒苦辛。

当时足雪平城耻，犹恨逋诛尚有人。

曹勋

曹勋　扈跸建康道中值雪二首

玉界琼田处处村，群山缭白晓云昏。

圣君缟素天垂应，三白飞花奉至尊。

曹勋

曹勋　扈跸建康道中值雪二首

雷动天旋从六龙，更催时雪下云空。

师行银色光中地，鸟过琼瑶草木中。

曹勋

曹勋　花月词

花光露重春烟湿，鹤去瑶台人竚立。

坐见栏干月脚西，景入长门金锁涩。

花开直莫媚春风，春风代谢如呼吸。

曹勋

曹勋　怀长沙

有若人兮眇何所，投兰袂兮江之浒。

杜蘅约席兮桂柏为宇，胡为乎终年而在兹。

前有沅湘之深水兮，后有岳麓之重阴。

聊逍遥於山阿，可以避岁寒之风雨。

曹勋

曹勋　怀归呈同官

老去光阴易变迁，佳时常在泪痕边。

一寒休待绨袍惠，二顷须资负郭田。

邀客预留醅下酒，凭栏闲数渡头船。

此身更待烟萝去，放尽天游只醉眠。

曹勋

曹勋　怀归自讼

读书老不入，屡读屡遗忘。

遇事欲强记，转首輙怊怅。

以此趋事为，岂但成嘲谤。

人岂不自知，去矣殆天放。

曹勋

曹勋　怀远

有美人兮隔千里，彼不来兮我独止。

吴江木落又经年，壮士悲声寒易水。

曹勋

曹勋　怀赵希元

久怀宣殿浮山老，句满东南著老成。

一笑忘言寻小隐，十年去国得双清。

别来体力兼人健，喜甚诗书满意评。

天子中兴求谠论，故应启沃慰平生。

曹勋

曹勋　淮南行二首

人去宫门寂，丹成宝鼎空。

砌下苔钱紫，庭中霜叶红。

思君听松籁，精魄上高穹。

曹勋

曹勋　淮南行二首

月冷桐阴静，霜红桂影寒。

碧藓封丹室，青松覆玉坛。

如何后鸡犬，不得而骖鸾。

曹勋

曹勋　淮上幕府

上将宣威重，长淮朔吹来。

兵戎已超距，鼓角有余哀。

日薄云多暝，天寒火易灰。

诗成且排闷，兴在倒金罍。

曹勋

曹勋　黄鹤

子晋升真后，茅君谒帝初。

灵风翔羽葆，舒辔耸云裾。

凌虚前虎节，方驾后龙舆。

平旦辞龟岭，禺中过凤虚。

故里频迁改，山川遽有无。

当时武昌水，清浅转城隅。

曹勋

曹勋　黄雀

群聚群武飞畏行，饮啄惊鸣顾无已。

多虞多事足机张，独宿蓬蒿信为美。

曹勋

曹勋　黄侍郎宫祠赠行

无双佳誉久腾芳，暂解繁机下帝旁。

举世不能容直道，清时聊欲款江乡。

修涂按辔三秋雨，别殿陪祠一炷香。

顾我辱知门下久，语离清泪洒沧浪。

曹勋　黄湾书事时虏人犯淮

海边鼓角动星辰，我复驱贫近海滨。

强对溪山方袖手，不堪梅柳已惊春。

新元北客愁边泪，故国西郊日暮尘。

谁与高寒伴幽独，雪声清梦入霜筠。

曹勋

曹勋　会庆圣节

帝出乘时叶小春，中兴复古付曾孙。

奉亲圣德躬仁孝，御极天章廓晏温。

书轨自应归正统，蛮夷先已侍修门。

凌虚志远吞寰宇，亿载端临四海尊。

曹勋

曹勋　箕山操

草可以为衣兮，木可以为庐。

水清石白兮，渴饮有时而饥食有余。

止不知其吾之有影兮，而行不知其吾之有躯。

彼日月之自明兮，吾又安知其所如。

曹勋

曹勋　及甫坐上分题赋洗竹得百字

{果刂}竹有旧贯，剪伐未容测。

长身数竿足，丛薄徒累百。

稍令掩翳去，渐放修直色。

要知清明朝，恶者在所格。

曹勋

曹勋　即事

残冬梅玉已全开，明日新阳应候来。

但喜痴儿欣节物，又闻残酒滴炉灰。

曹勋

曹勋　偈送刚僧录入塔

呜呼刚兄，相识半生。

慧林勤旧，崇先寓名。

五旬戒腊，八十寿龄。

平居慷慨，末后分明。

超山之麓，示人无生。

松鹤移巢，月冷风清。

曹勋

曹勋　寄陈居士

君住西山我住东，杖藜时复得相从。

欣欣未见飘飘举，楚楚先经面面松。

仙事既无妻子累，丹炉自有鬼神供。

来春麦垅青中过，待碾新茶约段公。

曹勋

曹勋　寄储子椿

卓荦姑溪有隐君，当年远识无枫宸。

鉴明尘土无留迹，水净妍媸久自真。

闻道燕居求性理，固应有暇对闲人。

一廛已约同藏海，他日茅斋定卜邻。

曹勋

曹勋　寄空上人

华顶峰头空侍者，家在全闽九峰下。

后山妙香今始闻，西江一口元非假。

可但枯木已阳艳，更喜淮碑仍续雅。

天风海雨会入诗，况近梅花欲盈把。

曹勋

曹勋　寄溧水宰李仲镇

不见李君久，水云鱼雁沉。

调官聊制锦，得句剩关心。

每访民情悦，相望春事深。

故乡与贤者，北首重登临。

曹勋

曹勋　寄山中友

同朝不复旧交游，留滞行都岁两周。

落景残霞曛夕霭，断云横雨霁高秋。

因仍久作归欤计，蹭蹬端如贾客留。

惭愧君恩何以报，此身江海任虚舟。

曹勋

曹勋　寄宋德可观察

北归一笑脱胡沙，淮海相逢五岁华。

寄语欲凭沧海月，昔游空想赤城霞。

遥知汉殿宜鸣玉，不谓青门尚种瓜。

虽是道人心似铁，余情应得赋梅花。

曹勋

曹勋　寄苏徽君

平生闻说苏养直，鞅掌尘劳惭未识。

清江韵语百代尊，拟望孤撑徒著屐。

未钭经纶在廊庙，且落珠玑满泉石。

颇知新筑更靓深，原并庐山歌马迹。

曹勋

曹勋　寄题祝秘校航斋

密密帘垂映柁楼，济川聊此舣虚舟。

群经列坐供游息，巨浪掀天得罢休。

猿鹤依栖知有地，儿童遗坠且无忧。

业成一棹黄金阙，稳上鳌头拜冕旒。

曹勋

曹勋　寄吴思道

别去书音短，愁来客路长。

飞魂常故国，举目念殊乡。

未暇论奇字，何堪别最良。

秋风入边草，意苦不想忘。

曹勋

曹勋　寄张达道

茅峰何山亦何好，瑶木琪华并三岛。

其间岩洞邃且深，隐居仙人得穷讨。

远业已跨雪色驴，诸孙何能玉颜老。

黑虎会有青鸾信，洞章同梦池塘草。

关键真符付自乐，鸳鸯琼壶每倾倒。

颇闻云篆经九试，自应太上传三宝。

他年芒屦谒凝神，洗心拱听无上首。

曹勋

曹勋　寄张达道先生

永怀凝神公，履正群仙夸。

流目厌尘土，轩冕卑泥沙。

羽盖承倒景，飙轮泛晨霞。

前旌络霄队，驻节王母家。

真童发清谣，云表翔哀笳。

楼居映朝日，服采明珠华。

万春等朝菌，欢事讵可涯。

瑶席未终醼，零落蟠桃花。

想同董奉君，更寻上汉槎。

曹勋

曹勋　寄郑渔仲

君家谷口蔼清节，后裔於今耿冰雪。

高明固已天下闻，却向山中弄明月。

贯穿诸史极成败，鼓吹六经方论说。

碧云日暮临庭柯，缄封肯寄冲烟萝。

边头嗷嗷一雁过，坐想空山霜露多。

曹勋

曹勋　嘉游歌

紫殿香风暖，珠帘璧月斜。

阁中调宝瑟，门外驻羊车。

曹勋

曹勋　简冲墙庵中故人

寄迹临安久，思归夕梦频。

愁多难强醉，病苦故禁人。

夜短无清梦，年高叹幻身。

出中有道伴，云壑擅余春。

曹勋

曹勋　纎窝

百年三万六千场，拟挈乾坤入睡乡。

世事何常云聚散，古人安在草荒凉。

不禁杜宇催春老，莫怪吴蚕作纎忙。

已擅一丘吾事足，人间蚁蛭自侯王。

曹勋

曹勋　江皋曲

漪涟带修渚，远水明朝晖。

青山横倒景，画鷁掩斜扉。

游女逢交甫，陈思值洛妃。

菱歌随棹远，鸥鸟背人飞。

别有嘉游处，芳樽照舞衣。

曹勋

曹勋　将进酒

君唐虞兮臣皋夔，将卫霍兮恢边陲。

时文景兮民雍熙，狱无冤人兮野无蒿藜。

玉烛亘天汉离以昭兮，其惟百姓日用而不知。

歌鹿鸣与既醉兮，而颂声洋溢乎康逵。

顾此失彼吾君之清静躬俭以寂默兮，而犹薄滋味与游嬉。

臣原得连四海以为席兮，酌北斗而为酒卮。

使五老奉觞上寿以申祝兮，令夫八元夹侍而正仪。

原圣寿上齐於箕翼兮，其光容充塞於四维。

醉大道与仁义兮，而淳风浃洽於华夷。

期亿万期年兮，民皆陶陶而化之。

庆君臣之嘉会，陋酆镐与瑶池。

曹勋

曹勋　将至严州丘平仲忽舟中见过

念子别我久，我心尝忡忡。

岂意兰溪船，忽作潇湘逢。

一笑出意表，相对如梦中。

子有亲庭乐，我无尘事笼。

原言云水信，时寄菰蒲风。

曹勋

曹勋　接伴书怀

客路空过桃李春，塞尘温遍马蹄痕。

荠花如雪苔苗老，应有垂杨绿荫门。

曹勋

曹勋　接待赠相送诸公

晓随幽径踏行云，拄颊南山眼界新。

马上客尘良自笑，山中梅意欲惊春。

清愁有底能随酒，世道何方可问津。

赖有诸公同一笑，得舒软语话情亲。

曹勋

曹勋　结客少年场行二首

结客少年场，骅骝从驌髄。

斗鸡横大首，错骑卷平冈。

婚姻联卫霍，宾客纷金张。

报仇通姓字，排难匿行藏。

功名看宝剑，富贵珥貂璫。

逸气凌秋鹗，清才负锦囊。

诙谐惊四坐，议论骇诸郎。

日暮平康里，花阴醉满床。

曹勋

曹勋　结客少年场行二首

结客少年场，横行静朔方。

缥姚新拜将，亲选羽林郎。

百宝装犀甲，千金饰看匕，

博戏赌香囊。聚饮胡姬酒，

同升射雉堂。联骑绝沙漠，

分麾入范阳。陈前俘黠虏，

马首拜降王。归来辞厚赏，

小阁醉红妆。

曹勋

曹勋　婕妤怨

素愧河洲德，宁忘卷耳规。

中闱知奉顺，外戚敢营私。

辞辇翻成妒，能歌复见知。

自惭乖妩媚，不及舞腰儿。

曹勋

曹勋　今乃和以报之

贺子胸中自有山，结庵山底更云间。

遣才只道今无许，此士如何尚着闲。

未应万言直杯水，向来九虎守天关。

莫嫌久不还诗债，诗债从来隔岁还。

曹勋

曹勋　锦石攆流黄

秋风清，秋月明，

征人思妇难为情。难为情，

蟋蟀远壁鸣寒声，霜砧皓腕愁不胜。

愁不胜，愁不可剪衣可成，梦君先到黄龙庭。

曹勋

曹勋　禁直赋所见荼醾

密叶素华青羽帔，繁香秀色六铢衣。

枕间为插琉璃满，清梦泠泠入翠微。

曹勋

曹勋　禁直偶作三首

寓直承明意味清，风传禁漏作春声。

梅梢影转三更月，身在蓬壶梦不成。

曹勋

曹勋　禁直偶作三首

缓移淑景觉暄妍，春晚尤宜听管弦。

院宇日斜花欲睡，池塘风澹柳初眠。

曹勋

曹勋　禁直偶作三首

声藏禁柳莺簧巧，香霭宫花凤髓浮。

不怕苑中归骑晚，分光御烛下神州。

曹勋

曹勋　禁中赏芍药口占

千壶芍药霭祥云，一部箫韶合曲新。

三圣临轩听歌舞，端知造物款留春。

曹勋

曹勋　京口有归燕

春烟昼白春草绿，春水溶溶曲江曲。

吴宫梁苑尽灰飞，胡马骄嘶衔苜蓿。

萧条南国閟春愁，章台瑶室今茅屋。

中原民庶被毡裘，万室无人皆鼠伏。

子归何处定安巢，楚幕虽多易倾覆。

感君为君思建章，万户朱门缀珠玉。

当时天下尚无为，今日悲凉变何速。

感君歌，为君哭，番人走马鸣{车賣}辘。

汾阳已死淮阴族。沉沉壮士听晨鸡，

豺狼当路食人肉。燕齐邹鲁化腥膻，

曹勋

曹勋　泾溪行

泾溪之水兮，犹可以方舟。

泾溪之人兮，不可以同游。

泾溪之阻兮，犹可以为梁。

泾溪之险兮，石齧吾弞。

泾溪之水兮，犹可以徒涉。

泾溪之人兮，不可以相接。

曹勋

曹勋　荆门道

荆门道，在何许，

万里迢迢入南楚。故人何事未归来，

满目豺路多阻。路多阻兮可奈何，

矍铄帘公亦奚取。期君终日醉如泥，

贤似灵均醒时语。

曹勋

曹勋　敬题箕颍集后二首

昔侍先君日，多令诵近诗。

尚知涂抹处，犹记唱酬地。

竟负经邦志，终为造物疑。

篇篇亲训释，字字念恩慈。

曹勋

曹勋　敬题箕颍集后二首

太史推经学，先君得最深。

文章八面敌，辛苦一生心。

禁掖抟新句，公卿录苦吟。

遗留示有子，捧卷泪盈襟。

曹勋

曹勋　静夜吟

静夜何所为，坐对一枝烛。

俯仰徒四隅，岁宴靡储粟。

春耕乏良畴，秋穫罔刍菽。

念至辄自营，一饭常不足。

晚食已多幸，况敢望粱肉。

上无官守累，下无征斂促。

燕坐乐有余，自虽无多欲。

寄语当涂士，吾腰未能曲。

曹勋

曹勋　久别黄虚中忽会又别二诗道意

汪汪陂量有家声，文擅区中世典刑。

别去十年头已白，相逢一日眼犹青。

君裁短后姑假道，我访内丹殊不经。

萝月风棂传古锦，无令簿领困周星。

曹勋

曹勋　久别黄虚中忽会又别二诗道意

苹满烟沙柳满洲，绿荷风软转船头。

发篷亟作恁麽去，许事肯令如是休。

自有文章追洛下，莫缘誉处厌糟丘。

君能坐致钱流地，行达通明十二旒。

曹勋

曹勋　久雨三首

五月正阳月，何尝与两期。

浃旬檐溜注，冞夕水声驰。

古屋床床漏，苔墙堵堵隳。

子桑谁复饷，勾漏政须医。

曹勋

曹勋　久雨三首

蚀余仍苦雨，犹尔晦阳晖。

浩浩陂三尺，家家水半扉。

汩陈非佛意，昏垫盖天机。

祈恳须冥造，当仁要达微。

曹勋

曹勋　久雨三首

一旬连夜雨，人物困泥中。

竹树侵书暗，横流趁路通。

灶烟薪更湿，檐溜耳难聪。

润逼衣襟重，何时日照东。

曹勋

曹勋　居泉南和江给事二首

西山爽气不谁何，政恐愁容积渐多。

动地边声入河珑，未妨车马断经过。

曹勋

曹勋　居泉南和江给事二首

年来意绪奈愁何，逢着清樽不厌多。

闻道公余白莲社，可能疏懒许相过。

曹勋

曹勋　聚景园看荷花

四山收尽一天云，水色天光冷照人。

面面荷花供眼界，顿如身不在凡尘。

曹勋

曹勋　君马黄

君马黄，臣马苍。

君马短，臣马长。

驰驱不敢先腾骧，左右先后惟其良。

臣马劳悴君马康。君马康，

无相忘。一劳一逸固所当，

君马无逐臣马强。

曹勋

曹勋　空城雀二首

去年已生子，今年复生孙。

主人既昏乱，国破家亦焚。

宫馆变禾黍，万人无一存。

朝伏蓬蒿下，暮宿荆莽间。

岂不念俦侣，岂不怀玉山。

俦侣高飞毙缯缴，玉山迢递多鹰鹯。

又不见咸阳三月火不灭，吴宫万户飞灰烟。

春鸿社燕尚烧死，况复黄口乏修翰。

喜无挟弹儿，空城姑所安。

曹勋

曹勋　空城雀二首

寂寂空城雀，日暮寒且饥。

鼯鼠啼林端，豺虎夹路垂。

蒿间黄雀语黄口，吞声切莫图高栖。

汝不见当年连云宫馆散烟燎，歌台夹室今狐狸。

糟丘成烘壤，藜藿生酒池。

昔人自是不复改，今人始觉前人非。

今人昔人未为远，更望谁家门户归。

曹勋

曹勋　空谣吟

抗辔蹑飞景，携手仰员罗。

空谣发新声，群响随节和。

琼音动虚籁，神宇凌高歌。

偃盖沧浪宫，整襟翔玉华。

流目厌尘袂，轩冕卑泥沙。

咄咄樊笼子，胡不餐朝霞。

他年一抔土，得失奚足夸。

舍生失天爵，扰扰真蓬麻。

曹勋

曹勋　箜篌引

行天莫乘龙，行地莫乘马。

龙马各有待，牵连一时假。

至人运独照，八表周神化。

结交当结心，势利徒夸咤。

兔丝倚乔松，缠绵不相舍。

秋风飞严霜，荣枯何所藉。

富贵人所慕，贫贱人所鄙。

妻嫂薄苏秦，人事古如此。

游子归去来，劳生良可耻。

曹勋

曹勋　孔子泣麟歌

吁嗟乎麟兮，汝曷来之迟兮。

唐虞不作兮汤武非，来者不可见兮而往者不可追。

吁嗟乎麟兮，非吾之伤兮，

而其谁汝为。

曹勋

曹勋　孔子泣颜回

噫嘻吁，天欤人欤，

回也抑亦子之命欤，而其或者天实使之丧予。

何仁者之不寿，而中道之弃兮。

噫嘻吁，回欤回欤，

其吾道之穷欤。

曹勋

曹勋　苦雨吟

巫山埋空晓光没，寒入风声散萧瑟。

滴沥深摧十二峰，峡江涨白洗青壁。

群阴寂寂蔽阳乌，摇荡春愁满南国。

何当羲御驻中天，为我驱除风雨黑。

蜚廉先驱走寰宇，列缺挥鞭起龙虎。

郁仪顿辔潜海隅，九野冥冥暗风雨。

饥鸢跕翅堕曾穹，军鼓无声如击缶。

青苔绿砌上高堂，檐溜侵窗入烟雾。

南山山叟桂为薪，四海横流阻行路。

安有王春四百八十时，萧萧风雨迷朝暮。

我原得娲皇炼石补此破漏天，令三光继明，

万物可睹，免使百万亿苍生憔悴困泥土。

曹勋

曹勋　腊日谢仰上人惠兰

未觉光风转朔云，深窗乍见意增新。

欲先楚客传清些，未放江梅占早春。

自许幽午传窈窕，更烦白足下嶙峋。

为君拌擞烦襟看，要是都无一点尘。

曹勋

曹勋　老病

老态日益出，老病日见侵。

疾多戒少饮，杯行常浅斟。

孤坐每惮起，纾思不成吟。

白日事有待，中夜谁知音。

曹勋

曹勋　老景逢春每多留赏子美所谓老去原春迟子忱雅知其况以佳句见贻信笔

吾俦春味等闲情，识我幽花种绕亭。

云带竹光天外碧，风回松吹梦中醒。

樽罍湛绿邀芳景，红翠收香拂夜屏。

归傍清池留未足，更看涵泳一天星。

曹勋

曹勋　老拙观诸公及儿辈和篇差以自慰再和前韵

浓险冞月作春悭，兹夕栖巢鹊不安。

淅沥潜回连夜雨，缤纷遽作勒花寒。

色迷梅径香非远，声抑琴丝润未乾。

西北高楼临缥缈，海山群玉得重看。

曹勋

曹勋　乐未央

孝武初封禅，萝图宝历新。

开边擢卫霍，儒术用平津。

礼乐追三统，钦承奉百神。

嵩呼膺万寿，允乐讵容陈。

曹勋

曹勋　李次促诞辰颂

柱史列裔，清映霞举。

环堵所礼，土木所与。

起死济民，浑迹尘土。

好生广德，密佑人主。

三千功就，易迁行著。

东恩及孙，西色仍叙。

仙不言寿，道不言古。

原祝罗浮，王云同侣。

曹勋

曹勋　立春

初信车风入彩幡，自挑雪荠饤春盘。

土牛又送一年老，野鹤不知三迳寒。

筋力尚堪耕绿野，□毛并欲挂黄冠。

无人共跨南山犊，更作寻花问柳看。

曹勋

曹勋　连雨有感

连雨霏霏作晓阴，倚栏不复见遥岑。

已疏日上三竿报，只听风随十日霖。

枝上绽梅肥自坠，庭中新绿色逾深。

田苗涨水横斜卧，甚悯为农种植心。

曹勋

曹勋　梁甫吟

晨行泰山下，兴怀念梁甫。

欲往失所从，荒途亘今古。

却立空踟蹰，忧来与谁语。

日暮遵归途，冥冥暗风雨。

错漠伤怀抱，仅得依门户。

幡然赓长谣，培塿隘齐鲁。

何当执策从銮旗，翼赞登封继三五。

曹勋

曹勋　梁洁夫幽居林宇靓深画幽邃不类贵第宛然山林辄得七咏以广命名之伟

伯鸾远业列仙癯，聊欲藏修六艺初。

肯费精神作无益，要回清节入时书。

曹勋

曹勋　梁洁夫幽居林宇靓深画幽邃不类贵第宛然山林辄得七咏以广命名之伟

胸中丘壑上千寻，卜宅喧尘了不侵。

剩对直清君子瘦，满檐寒碧是山林。

曹勋

曹勋　梁洁夫幽居林宇靓深画幽邃不类贵第宛然山林辄得七咏以广命名之伟

近天尺五哄车音，此复关门自古今。

尽却烦缘留静照，破闲应赖有清琴。

曹勋

曹勋　梁洁夫幽居林宇靓深画幽邃不类贵第宛然山林辄得七咏以广命名之伟

堂依山麓净风烟，松竹窗虚小有天。

汲火炷香供佛后，蒲团燕坐得安禅。

曹勋

曹勋　梁洁夫幽居林宇靓深画幽邃不类贵第宛然山林辄得七咏以广命名之伟

低窗窄榻颇怡颜，香绕衣襟丈尺间。

一笑渠渠得三寿，要令风味似商山。

曹勋

曹勋　梁洁夫幽居林宇靓深画幽邃不类贵第宛然山林辄得七咏以广命名之伟

平生端亮履清修，公退蘧然得少休。

栩栩尚忘飞蝶想，黑甜一枕更优游。

曹勋

曹勋　梁洁夫幽居林宇靓深画幽邃不类贵第宛然山林辄得七咏以广命名之伟

西畴筑圃弭橐韐，矍相佳游此比肩。

自是序宾观德处，固宜百发上虚弦。

曹勋

曹勋　林徽猷挽间二首

昔处朝廷日，坚持谏诤风。

宰司资大政，帝座识孤忠。

乌府无前匹，龙骧有旧功。

中兴追录处，耆德晨渊衷。

曹勋

曹勋　林徽猷挽间二首

出镇温陵重，邻邦赖设施。

未容推厚德，遽复见丰碑。

落日辉丹旐，凄风入素帷。

便知余庆在，绝笔看遗诗。

曹勋

曹勋　林诏使生日

杪冬庆阀绮云浮，挺育文英气夺秋。

乌府暂烦安远俗，龙骧方倚破奸谋。

三吴遂尊时巡驭，四海咸瞻入告猷。

何止阴功钟五福，岩廊已识济川舟。

曹勋

曹勋　临安久雨

初夏连朝雨，土人云入梅。

但闻檐溜密，不见晓光开。

衣润疑沾汗，阶空任长苔。

地车无住著，只拟上层台。

曹勋

曹勋　临碣石

肃我严驾，登彼绝阪。

目极天渊，曾不知远。

曹勋

曹勋　临碣石

杲日既升，我徒既盈。

原言斯适，至乐无声。

曹勋

曹勋　临碣石

陟彼崇高，慨览遐宇。

前迹可究，兴亡可悟。

安得英雄，廓彼神武。

泽及飞沉，致馨梁甫。

曹勋

曹勋　刘生

刘生世关辅，游侠周五陵。

天下俊倜傥，持夸矜刘生。

落魄游其间，豪族相依承。

斗鸡横大道，走马入重城。

醉卧金张馆，高谈卫霍营。

报仇先剧孟，排难鄙侯嬴。

逸气凌秋鹗，清才莹玉绳。

灯前看宝剑，雪里按苍鹰。

校猎黄山苑，追兵青海滨。

华夷知姓字，燕赵冠婚姻。

耻作诸侯客，宁为奔走臣。

匈奴方入觐，雄略未能申。

且醉胡姬酒，将军讵敢嗔。

曹勋

曹勋　龙笛曲

美人满酌金屈卮，劝我行乐当及时。

艳歌流舞扬光晖。扬光辉，

照春日。寿万春，

欢未毕。

曹勋

曹勋　隆兴天子七月十三日亲享太庙先期风雨弥日及夕拔木震海窗户俱动转

万骑如云下太清，至尊亲享在天灵。

才闻初献风雷息，皎皎凉蟾数点星。

曹勋

曹勋　隆兴天子七月十三日亲享太庙先期风雨弥日及夕拔木震海窗户俱动转

一夕秋风势震雷，颓山拔木屋倾欹。

锡春大厦犹惊畏，蓬荜茅庐亦可知。

曹勋

曹勋　隆兴天子七月十三日亲享太庙先期风雨弥日及夕拔木震海窗户俱动转

雨脚如麻入夜深，飘风从雨拔山林。

守灯危坐不敢息，惟有皇天知此心。

曹勋

曹勋　陇头水

陇头之水兮，不可以溅衣。

陇头之云兮，不可以同归。

事行役兮无已时。无已时，

千里万里从旌旗。

风雨惨惨兮寒且饥，陇头之兮鸣声悲。

曹勋

曹勋　陇头吟

乌落黄云塞草秋，陇头之水东西流，

水声呜咽鸣啾啾。马闻思旧枥，

人闻思旧丘，年年征战无时休。

无时休，谁能到此求封侯。

曹勋

曹勋　陇头吟

兵满天山雪满衣，汉家都护拥旌旗。

衔枚一夜袭痚勒，度陇生兵尽潜出。

不得戎王誓不归，归时杨柳正依依。

正依依，占春色，

与君同醉花阴侧。

曹勋

曹勋　绿绮七咏

新厩翚万马还，珠缨金垺彩旗间。

已看騫牝三千骏，更识君王十二闲。

曹勋

曹勋　绿绮七咏

巧辟轩窗面面风，坐收骏足玉关通。

渥洼汗血供龙驭，尽在凭栏指顾中。

曹勋

曹勋　绿绮七咏

连沧观下两军分，金勒争驰笑语温。

绰拨未能防辈棒，飞星时听过毬门。

曹勋

曹勋　绿绮七咏

炉薰一炷北窗虚，公干归来乐有余。

插架万签时讽味，孟光倚阮阅琴书。

曹勋

曹勋　绿绮七咏

武库森严马政高，宝鞍装络列周遭。

饭余百役皆亲董，出格争先奉赭袍。

曹勋

曹勋　绿绮七咏

颇闻公退静清晨，吏舍萧然只数人。

岂比簿书程不识，是只得句更无尘。

曹勋

曹勋　绿绮七咏

皓鹤婆娑戢羽翰，移巢忽自下云间。

主人元是蓬山伯，特地飞来伴昼闲。

曹勋

曹勋　绿水曲

春光有余辉，入水可揽结。

予亦淡荡人，照影空明灭。

曹勋

曹勋　漫成

年来老懒绝缄{左月右上米下糸}，陋巷甘贫得未曾。

秋枕厌闻中夕雨，夜窗且对短檠灯。

念随壮志销沈尽，愁与寒更烂熳增。

却忆当年水云侣，枯禅闲倚一枝藤。

曹勋

曹勋　蔓草长

蔓草长，摇风缘砌凌高堂。

萋萋密叶护葱蒨，溥溥湛露滋瀼瀼。

下有径寸兰，委靡涂秋霜。

依凭既失所，不及菰与蒋。

托身肯媚附乔木，持芳自洁凝幽香。

蔓草长，因缘从尔摩苍苍。

一朝乔木夭斤斧，拙根削株贻汝殃。

曹勋

曹勋　梅

吾家舍西多此梅，白玉花缀棠棣枝。

冒寒糁糁已蕴玉，自开及谢酒屡持。

羁栖临安三换岁，向来一醉知无期。

君家此花富冰艳，举觞折赠如云披。

欣然拱眎不暇揖，坐想故隐增依依。

只今匏系未归去，俗鞅吏纲相驱驰。

就公看花仍摘实，信美我语如观颐。

只应两庵有归梦，梦到花下奚复疑。

曹勋

曹勋　梅花落

殖虽无远近，开独占三冬。

怨入胡笳切，香凝素脸穠。

有了调金鼎，遗根益县封。

佳人初睡起，留取照芳容。

曹勋

曹勋　美女篇

芙蓉开绿水，青松映海棠。

新晴沐膏雨，艳色明朝阳。

绰约延姝子，转盼流辉光。

被服妖且妍，细浥蔷薇香。

下有合欢带，绣作双鸳鸯。

上有双同心，结作明月璫。

珠环垂两耳，翠凤翘钗梁。

琼钩约双袖，提笼学采桑。

采桑城南隅，五马停路傍。

调笑不一顾，但见桑条长。

归来候蚕眠，静坐调笙簧。

结发事夫婿，谁羡乐家王。

曹勋

曹勋　梦仙谣

梦入蓬莱宫，岧巃耸朱阁。

灵风翔紫烟，霭胡生罗幕。

鸾凤栖瑶林，咀嚼瑶华萼。

老龙戏沧洲，喷涛荡鳞角。

朱户翳霄晖，翠殿开晴廓。

中有神仙人，缓步锵金铎。

颜貌盛芙蓉，举止何绰约。

引我丹霞房，玉浆金罍酌。

更赐琅玕膏，笑谈同饮啄。

仙童供蟠桃，盛以朱云络。

坐看移三山，惊波沸五岳。

下顾尘埃徒，奔走赴陵壑。

真人执我手，殷勤相付托。

若到红尘中，莫染红尘浊。

他年须是早归来，奉迎当遣辽东鹤。

曹勋

曹勋　梦中作

画版凌虚意欲仙，彩旗招入绮罗川。

阿谁借我鸦鸦版，一蹙须教蹙上天。

曹勋

曹勋　梦中作四首

阆苑东头白玉京，五云拂拂护层城。

龙鸾高并旌幢过，知是仙班退紫清。

曹勋

曹勋　梦中作四首

鲜云覆首肃朝衣，青霭横霄映玉鸱。

浩阙一闻金石奏，人间几度岁华移。

曹勋

曹勋　梦中作四首

赐得渊书下太微，渊灵元已载云旗。

便从碧海方瀛去，清道鸾歌与凤吹。

曹勋

曹勋　梦中作四首

八景云舆驾六龙，东方常御太和风。

箫笳冉冉升黄道，冠剑重重拜木公。

曹勋

曹勋　冞公出示崇宁超然相与之诗赞以伽陀

崇师金声，居士玉振。

芝兰道同，万涂一进。

妙语领略，后学标准。

如是如是，云驶月运。

曹勋

曹勋　迷楼歌二首

项升出南国，技巧多淫思。

草图献天子，赏激嘉宏规。

瑰材蔽江海，斤斧城风雷。

千人扶一栋，万栋高巍巍。

飞鸿历层檐，云雨生阶墀。

五彩间金玉，百和杂涂泥。

仙葩粲楹栱，七宝装云楣。

一房百家产，万户罗东西。

龙绡开宝幄，帘幕垂珠玑。

光景艳流日，楼阁低天维。

笙箫动虚籁，弦管明歌姬。

撞钟击鼓恣行乐，牙樯锦缆江堤。

天长地久有时尽，君王此乐无时衰。

讵知变故起仓卒，不悟人迷楼不迷。

曹勋

曹勋　迷楼歌二首

君不见秦皇爱阿房，死葬骊山侧。

炀帝爱迷楼，死葬迷楼北。

乃知生者魂，即是死者魄。

生死在迷楼，一死良自得。

右应来梦儿，夜夜犹相忆。

曹勋

曹勋　妙喜迁化悲而成诗

戎烬多艰道不传，师能横竖说无边。

清湘去后人思杀，破衲归来帝所怜。

双遽埋无尽藏，诸方应舞野狐禅。

伤心明月堂中影，只作霜华处处圆。

曹勋

曹勋　明月词

明月，明月。

出沧溟，历丹阙。

飞盖念西园，笙歌想南国。

灵波如电泻高丘，云幄和烟锁空碧。

人间何事怨别离，自昔循环有今昔。

今昔虽同事不同，昔时宫馆今荆棘。

汉家陵阙变池塘，吴楚江山异南北。

明月那知古与今，治乱昏明有通塞。

我原三纲不愆，四时不忒，

天地清宁，人物获职。

白兔不见辱于暇蟆，黄发蒙照临之大德。

非明月之宣功兮，则吾何知其为顺帝之则。

曹勋

曹勋　莫独行

莫独行，风雨惨惨兮夜不得明。

道有石坂兮，使汝车败而马惊。

山有猛虎兮水多暴鲸。任重涂远兮无欲速其小程。

莫独行，莫独行，

聊可以俟同志之友生。

曹勋

曹勋　沐浴子

新沐莫弹冠，新浴莫振衣。

圣人贵同尘，贤者汩其泥。

夷齐立骏节，感激歌采薇。

子真老谷口，岁晏无苦饥。

屈原怀独醒，沉湘谁与悲。

渔父随其波，所适安所宜。

君看侯门客，饥于纨裦儿。

曹勋

曹勋　幕中冬至书事

书云节物动冠裳，愧我从军乐事妨。

听得邻家响丝竹，壮怀无处不凄凉。

曹勋

曹勋　南园夜宿有怀

老病杜门久，佳时谁与过。

亲朋怀我少，风月向人多。

梅景横清夜，江声动白波。

不如潮早晚，墙外听渔歌。

曹勋

曹勋　南园有怀

江上春阴一棹闲，湿云遮袖有无间。

轻莎细雨未归得，且看重重叠叠山。

曹勋

曹勋　拟古

君有西州役，金炉断夕香。

虚窗伴幽独，惟有朋月光。

帐深清露寒，绣冷双鸳鸯。

明发持似君，知妾心凄凉。

曹勋

曹勋　攀龙引

铸神鼎兮荆之阳，鼎成兮宾帝乡。

君乘龙兮龙高翔，臣攀龙兮龙髯短。

龙髯短，接君之衣兮，

臣不敢以手挽。君弃臣兮臣将畴依，

臣恸哭兮君不知。君不知兮可奈何，

风雨惨惨兮荆山之阿。

曹勋

曹勋　陪宣抚置酒南楼

远业尝轻万户侯，今陪笑语庾公楼。

声空冀北一曲妙，木落淮南千里秋。

酒兴勇随高意上，月华影入大江流。

主人为客留清境，销尽牢愁与客愁。

曹勋

曹勋　贫汉归庐阜结庵作伽陀为别

辩公出蓝之智，楮衲反来游戏。

衲底一段光明，可谓湛然无累。

倒峡倾河雄辩，银山铁壁意气。

毗卢顶{宁页}上行，弥勒眼晴里睡。

归去羌庐山下，一笑雪中风味。

他时杖屦重来，且道有甚领会。

为公撦了楮衣，奉为普薰一切。

曹勋

曹勋　仆持节朔庭自燕山向北部落以三分为率南人居其二闻南使骈肩引颈气

闻道南使归，路从城中去。

岂如车上瓶，犹挂归去路。

引首恐过尽，马疾忽无处。

吞声送百感，南望泪如雨。

曹勋

曹勋　仆持节朔庭自燕山向北部落以三分为率南人居其二闻南使骈肩引颈气

妾在靖康初，胡尘蒙京师。

城陷撞军入，掠去随故和。

忽闻南使过，羞顶羖羊皮。

立向最高处，图见汉官仪。

数日望回骑，荐致临风悲。

曹勋

曹勋　仆至赤城英侍见访好语澜翻喜以成诗

闲中忙事厌营营，款段扬鞭访赤城。

问法未经双涧路，弥天先见万年英。

繁阴成幄暑风薄，好草传香朝雨晴。

杖屦何妨留一宿，松间语旧有余清。

曹勋

曹勋　七年十二日夜登清心阁

小楼秋夜明月底，仰不见天惟见水。

岸巾独立四无人，白月青天伴阳子。

谁知横玉作秋声，一声吹尽九陌尘。

月轮半仄吾未睡，楼角风生凉杀人。

曹勋

曹勋　前有一樽酒

前有一樽酒，高张发清弹。

娥眉扬玉泽，雅舞凌七盘。

春容媚桃李，艳色夭且妍。

向我如笑粲，举酒相为欢。

对此如不饮，人生良可叹。

君不见当年项王之力能拔山，驱除天下犹转圜。

又不见仪秦挟策骋雄辩，指挥七国随纵横。

一朝智力有所困，诛灭不得同编氓。

成败苟如此，贫贱固所安。

劝君酩酊寄樽酒，人间万事无足观。

曹勋

曹勋　钱大参有和用韵谢之七首

瑞峰来现宰官身，清峙岩岩耸缙绅。

闻道石头时说偈，一堂惊动水云人。

曹勋

曹勋　钱大参有和用韵谢之七首

冰玉无尘彻骨清，世间荣禄一毫轻。

未论此际通三际，直向今生度此生。

曹勋

曹勋　钱大参有和用韵谢之七首

天一地二数至七，开天之天识量疾。

荡然独立放全身，莫问诸方悉不悉。

曹勋

曹勋　钱大参有和用韵谢之七首

露地全牛何湿湿，岂比汉阴负井汲。

拈出老胡向上机，便知挂一不成十。

曹勋

曹勋　钱大参有和用韵谢之七首

相君自是仙山侣，大笔如椽鄙燕许。

七篇方愧不成章，肆笔相酬语冞古。

曹勋

曹勋　钱大参有和用韵谢之七首

忠教传家大府开，苍生久已待盐梅。

我虽潦倒山林下，会听中天紫诏来。

曹勋

曹勋　钱大参有和用韵谢之七首

曾春清言吐屑霏，岩廊又复仰几微。

正须国论筹前箸，毋使人间风亦稀。

曹勋

曹勋　乾道圣德颂

维圣有作，绍隆兴运。

天经地义，宗尧越舜。

风俗惇厚，日星清润。

冰天桂海，咸祗成训。

皇矣艺祖，肇开宗祊。

用集大命，再造群生。

卜世卜年，周室与京。

德懋圣孙，区宇载宁。

龙潜出震，握符御极。

恭俭慈仁，已隆燕翼。

励精治具，群工惟辟。

斯皇圣德，以受方国。

躲秉要道，化成斯民。

问寝侍膳，克勤日新。

刑于四海，率土兴仁。

至矣圣孝，悦安严亲。

猾夏余种，久失我重。

稍恢雄略，尽还尊奉。

复修绛乐，亟续骞贡。

布昭圣武，式皇钜宋。

洪宣景命，爰振皇纲。

诏令谕旨，粉泽八荒。

宸奎逸彩，龙凤骞翔。

焕乎圣文，彬彬日彰。

诞敷武节，克柔强鸷。

风静边柝，烟沉晚燧。

穑夫力田，塞马垂辔。

巍巍圣功，允格康济。

光启元良，鹤禁建储。

遴择端方，赞翊诗书。

浚哲文较，日亲睿谟。

於赫圣明，有开令图。

当天执籾，了无玩好。

贵异献输，荡然一扫。

力敦嘉靖，询谋政要。

丕铄圣断，坐臻是奥。

从容总揽，用体乾刚。

文武一道，督以经常。

王化溥博，景风丕祥。

格天圣治，时雍时康。

咫尺威颜，豁达方寸。

日角珠庭，金声玉振。

穆穆皇皇，天仪明润。

洪惟圣表，万宇朝觐。

乃武乃文，止戈好生。

华夏蛮貊，底于丕平。

罔或反汗，克断惟明。

长策远驭，奕奕天声。

窦绪重光，密答纯佑。

既协皇极，昭报方茂。

尧父舜子，抚封增旧。

行复九有，亘万万寿。

大哉乾元，万物资之。

赫赫明世，吾君继之。

炽昌隆祚，惟皇造之。

亿万斯年，惟皇保之。

曹勋

曹勋　秦王卷衣曲

六国斂裧朝秦王，秦王宫阙高相望。

美人充积盈椒房，金珠铅粉辉煌煌。

昔为花与玉，今为糟与糠。

感时悲旧事，无意惜年光。

昼苦短，夜苦长。

朝朝暮暮卷衣裳，谁复正乐恃红妆。

曹勋

曹勋　琴操　别鹤操

明月皎皎兮，霜风凄凄，

摧云翼兮天之涯。望昆丘之路兮，

不可以同归。子其弃予兮，

予将畴依。月皎皎兮风凄凄。

曹勋

曹勋　琴操　残形操

狸之文兮，蔚乎其成章。

身之孔昭兮，而其智之不扬。

维元首之昧昧兮，而股肱孰为其良。

吁嗟乎，狸之祥兮。

非吾之伤兮，其谁为伤。

曹勋

曹勋　琴操　龟山操

龟之卉兮萋萋，龟之云兮霏霏，

余之行兮迟迟。龟兮龟兮，

鲁之所依。匪颠匪危兮，

靡扶靡持。余之行兮，

余心其悲。

曹勋

曹勋　琴操　将归操

水之深兮，可以方舟。

人之非兮，不可以同游。

斯人斯游，吾心之忧。

曹勋

曹勋　琴操　拘幽操

风入我室兮，霜入我衣。

言不敢发兮，声不敢悲。

惟皇考有训兮，余罪之归。

余心耿耿兮，其知者为谁。

曹勋

曹勋　琴操　履霜操

皇之车兮，仆夫驰之。

皇之舆兮，仆夫乘之。

沉沉广宇兮，燕雀安之。

晨羞夕膳，谁其眎之。

亲不我思兮，我宁不悲。

皑皑繁霜，儿则履之。

父兮母兮，儿知儿非。

曹勋

曹勋　琴操　岐山操

豳之土兮，民之所宜。

豳之居兮，民之所依。

予何为兮尸之。我将全汝兮，

之岐之阳。汝其保宁兮，

无越汝疆。斯归斯徂兮，

其谁之将。嗟今之人兮，何思何伤。

曹勋

曹勋　琴操　猗兰操

猗嗟兰兮，其叶萋萋兮。

猗嗟兰兮，其香年披披兮。

胡为乎生兹幽谷兮，不同云雨之施。

纷霜雪之委集兮，其茂茂而自持。

猗嗟兰兮。

曹勋

曹勋　琴操　越裳操

彼云雨兮，曾莫之私。

黍稷繁芜兮，草木其宜。

田野不辟兮，其谁荒之。

远人之思兮，其谁来之。

其勤其施，惟先君之思。

曹勋

曹勋　琴操　雉朝飞操

雉兮朝飞，鸣声相随。

朝刷其羽兮，夕哺其儿。

虽有风雨兮，莫或仳离。

嗟余之人兮，曾莫汝为。

曹勋

曹勋　青汉谣

鼓策飞晨华，翘辔玄景阿。

云裾动星汉，流彩鸣玉珂。

苕苕拂青霭，俛仰窥员罗。

群真俨龙驾，拊节扬空歌。

灵风翔玉京，音响生云和。

飞轩出阊阖，紫霄高峨峨。

览极不知疲，垂足濯天河。

抵掌谈羲黄，历世由经过。

下盼尘波中，秽浊真弃帑。

胡为恋浮境，出没相缠纡。

秦陵一抔土，神室生葭芦。

商山高崔嵬，名与四皓俱。

归来邈云汉，璧月流绮疏。

悠然动清兴，何必骑鲸鱼。

曹勋

曹勋　青苔篇

陵陆变沧海，复作清浅流。

扶痚蕊渊桂，先惊蒲柳秋。

姑苏台未乾，坐见麋鹿游。

秦皇正游览，黄屋指沙丘。

乃知晞朝露，不必潜蛟虬。

桀跖岂庸陋，比德惭蜉蝣。

夷齐苦葵藿，垂誉贤伊周。

贫贱未必污，邪辟深可羞。

愚智混生死，善恶观其田。

昧死尚役役，身外滋旁求。

君不见当年梨园歌舞人，歌声未歇生白头。

及时游衍且行乐，莫教日入辞高楼。

请君试诵青苔篇，令君一诵忘百忧。

曹勋

曹勋　清晨谣

涌夕袌寒衾，冥冥暗风雨。

披衣待平明，起履处庭芜。

遥遥望扶桑，延目上洲渚。

阴风驱层云，屯积亘山阜。

草木缠凄悲，杲日霾天步。

林鸟杂乱飞，修涂限商贾。

松竹互摧折，鸱号肆翔舞。

四海扬惊涛，鲸鲵竟吞吐。

谁云天地宽，宛足隘环堵。

殊乖夙昔心，块坐阒无语。

迟迟览衿带，栉沐正冠屦。

姑以动余生，疏剔治园圃。

清晨劳寤歌，无乃思汤武。

曹勋

曹勋　清晨谣

阳乌出谷升蟠木，幂幂寒烟斂修竹。

狐狸竮伏不敢鸣，魑魅深潜翳林麓。

荷锄田父下东皋，金马门开转华毂。

何当羲御驻中天，赫赫明明光万国。

曹勋

曹勋　清明书事

老来不复较三余，只养恬愉守故居。

新火又逢寒食节，故人谁寄一行书。

随人只得身康健，寓物须烦酒破除。

剩读佳章正凭槛，海棠花上雨疏疏。

曹勋

曹勋　秋风歌

萧萧兮寂寥，劳心兮忉忉。

交河水冷胡马骑，良人万时从嫖姚。

罗衣宽尽慵梳掠，翡翠无光香自消。

曹勋

曹勋　秋风引

阊阖天门开九重，金茎肃萧摇霜风。

吴江木落龙庭空，鸡鸣起舞何匆匆。

胡尘高翳山□东，边声夜入乌号弓。

曹勋

曹勋　秋闺怨

忧勤番作妒，险詖自为才。

赵瑟弦初绝，秦筝曲更哀。

蛛纲罗妆鉴，庭芜暗玉阶。

听鸡虽自误，辞辇却成非。

犹谢昭阳月，时来照寝衣。

曹勋

曹勋　秋怀

胡骑连年颇内侵，胡尘漠漠翳高深。

何当固赵如颇牧，遂佐兴宛破邑寻。

尚想鼓旗延大敌，要须风鹤有余音。

秋高马健予方病，只有丹枫可照心。

曹勋

曹勋　秋日有作二首

秋暑强如三伏时，午云不动涨炎晖。

晚来忽作一霎雨，喜有新凉入客衣。

曹勋

曹勋　秋日有作二首

未有鸦啼露气清，西南残月半规明。

无言步绕阑干曲，景与老怀空自惊。

曹勋

曹勋　秋色

空烟翔水裔，海月飞冰轮。

大旆连天山，羽校罗秋昮。

霜辉明缟练，彩错光鳞鳞。

一扫龙庭空，海宇无纤尘。

曹勋

曹勋　秋思

日落碧山暮，阴风生白苹。

飞响散高梧，水石光粼粼。

海草未凋绿，胡马嘶咸秦。

萧飒两华鬓，十年吹战尘。

曹勋

曹勋　秋夜长

秋夜长，秋夜长，

风高月落飞清霜。征鸿萧萧度湘水，

草木露冷蒹葭黄。铁衣老将尚横槊，

胡儿甲马争腾骧。闺中思妇烬银烛，

耿耿念远伤肺肠。壮士悲歌扣商角，

通夕无寐空凄凉。况是愁人怨遥夜，

安得日出升扶桑。

曹勋

曹勋　人伦僧求字

上人早出岷峨出，颇游五岭崎岖还。

妙定休咎指诸掌，会心不出眉宇间。

顾予从来多得丧，归老林泉喜无量。

它年见我岩壑中，应笑如如得非相。

曹勋

曹勋　人生不长好

人生不长好，倏忽如蕣英。

临觞莫辞醉，既醉莫原醒。

但识醉中理，无欲醒时名。

夷齐犹饿死，谁复哀屈平。

陵谷尚迁灭，况乃期促龄。

已焉谢消长，得失秋毫轻。

曹勋

曹勋　日出行

日出东海隅，照我草屋东。

屋东有荣木，光彩生曈曨。

春草凝碧色，春水生芙蓉。

江山发深秀，和气翔春风。

六龙俨灵辔，万物咸昭融。

羲和羲和，无旷尔职，

无替尔功。使吾两目常明，

两耳常聪。则吾将荐汝於上帝，

而复子重黎之封。

曹勋

曹勋　日出引

云冥冥，风凄凄。

绮疏未白鸡已啼，角声才断辟朱扉。

辟朱扉，款朝日。

君王剑佩朝诸侯，赫赫明明光万国。

曹勋

曹勋　荣侍郎暂寓张园小诗寄怀

家来三乐益芬芳，不爱华堂借草堂。

每听鸣驺传陋巷，便知宝勒下明光。

炊烟茶润兼旁舍，萝月松风同一冈。

锦瑟似闻方醉卧，西楼横玉助新凉。

曹勋

曹勋　入塞曲

黑水迢迢黑山暮，马鸣萧萧夜争度。

胡笳四起黄云愁，角声呜咽何悠悠。

陇山行断不回首，一番回首添白头。

曹勋

曹勋　瑞岩仰老见和复酬前韵七首

请得忙中物外身，要看飞瀑泻天绅。

佳时每与渔樵伴，放语相倍是故人。

曹勋

曹勋　瑞岩仰老见和复酬前韵七首

双涧流泉彻底清，五峰晴挂白云轻。

泉流云散迟归步，犹欲思丰问此生。

曹勋

曹勋　瑞岩仰老见和复酬前韵七首

生死之徒六与七，可救群生可愈疾。

心如秋月碧潭空，深闭岩扉方表悉。

曹勋

曹勋　瑞岩仰老见和复酬前韵七首

台山之麓少卑湿，小筑还专甘井汲。

陋巷闭门饮一瓢，惭非回也能知十。

曹勋

曹勋　瑞岩仰老见和复酬前韵七首

当年卜近虎溪侣，领略闲心笑相许。

岂图云水各一方，回首向来苦怀古。

曹勋

曹勋　瑞岩仰老见和复酬前韵七首

白足持诗怀抱开，清言秀润喜惟梅。

便知雅贶悠悠意，端为闲人特特来。

曹勋

曹勋　瑞岩仰老见和复酬前韵七首

云英两凤跨烟扉，收尽诗才坐翠微。

相国题评为携挈，一方莲社似公稀。

曹勋

曹勋　塞下曲二首

天声未畅威穷发，将军已过和城窟。

红旗半卷夜归来，马蹄踏碎天山月。

曹勋

曹勋　塞下曲二首

秋草黄云塞马肥，汉家骠骑拥旌旗。

可能卫霍年年出，不及燕然一片碑。

曹勋

曹勋　三妇艳歌

大寻双绮襦，中妇红罗裾。

小妇服翡翠，理曲调笙宇。

良人幸安坐，美酒倾玉壶。

曹勋

曹勋　三妇艳歌

大妇织云锦，中妇绣鸳鸯。

小妇独无事，对镜理红妆。

良人幸安坐，帐暖自添香。

曹勋

曹勋　三峡流泉歌

草木摇落兮露为霜，三峡之水兮流汤汤。

我欲绝之兮恨无梁，邈佳人兮天一方。

明月皎皎兮，泉流汤汤。

曹勋

曹勋　三月二首

三月春如年少时，了知造化最儿嬉。

智行无事柳飞絮，道发自然花满枝。

锦绣园林添富贵，神仙院落斗清奇。

老夫长似春三月，游戏人间不皱眉。

曹勋

曹勋　三月二首

游子从来悲故乡，发来襟袖芷兰芳。

梦魂飞去云涛远，杖策闲行秋水光。

可是梦中曾到此，安知身后却余香。

紫阳弟子有贤子，卜筑新亭真肯堂。

曹勋

曹勋　三月十日

才看桃李锦成围，忽使园林绿作堆。

远草将人双眼去，飞花引蝶过墙来。

簿书节里无多著，怀抱朝来得好开。

已是七分春去了，何须鸟语苦相催。

曹勋

曹勋　山居杂诗九十首

种杏三年实，种桃一栽花。

花实固可乐，为农本桑麻。

功成不占地，改植常可夸。

要是农须学，作略自一家。

曹勋

曹勋　山居杂诗九十首

我生不侥福，始终躬纯臣，

虽更齐楚伪，常障西风尘。

耳顺早引年，挂冠逾八春。

甘与田畯游，遂予胸次真。

曹勋

曹勋　山居杂诗九十首

农人作田务，耘者最辛苦。

肘膝伏泥涂，拔莠连茹取。

所拔随已多，悉酿所伏处。

惟冀禾稻肥，岂问正炎暑。

曹勋

曹勋　山居杂诗九十首

隔岁种成麦，起麦秧稻田。

晚禾亦云竟，冬菜碧相连。

收割不闲手，垅亩无空阡。

家蓄千指客，始知常有年。

曹勋

曹勋　山居杂诗九十首

孟夏物物茂，瓜瓠行置架。

引苗上扶疏，须蔓竞缠挂。

白花亦已出，青实旋造化。

会喜园枯时，匕箸不增价。

曹勋

曹勋　山居杂诗九十首

地水与火风，四大各一性。

和合乃养形，损增则成病。

圆觉著于品，岐伯峻其证。

君子知其言，穷理宜至命。

曹勋

曹勋　山居杂诗九十首

蒸沙以为城，冶铁用作限。

未伸彼利害，先为己忧患。

家事席未暖，基址已永叹。

在德不在险，推类仁者谏。

曹勋

曹勋　山居杂诗九十首

山中四序景，巧供晨夕间。

茶瓯不少辍，诗魔常畏闲。

生计付风雨，年华寄毛颜。

支筇正独立，栖禽相与还。

曹勋

曹勋　山居杂诗九十首

吾事今七十，非杖事能行。

食罢散步武，欲与跛鳖争。

皮里气不充，骨中髓不生。

安能勉筋力，笑傲云霞轻。

曹勋

曹勋　山居杂诗九十首

归为田舍翁，不作无复理。

耕凿顷亩地，远近先视水。

沟塍欲利达，农具无委靡。

高田下田事，得马失马尔。

曹勋

曹勋　山居杂诗九十首

伏日更酷暑，当午剧炎烈。

火云凝不动，势欲终岁热。

天公苏赤子，雨随震霆发。

一扫回清凉，庭筠助骚屑。

曹勋

曹勋　山居杂诗九十首

小圃艺花竹，春末已繁秀。

土脉得锄斸，枝叶易秀茂。

久以告老病，未免闭圭窦。

相忘无芥蒂，一二约亲旧。

曹勋

曹勋　山居杂诗九十首

除地台山麓，稍葺五亩宅。

松竹互偃亚，云山若阡陌。

子舍念我老，文余躬干役。

欣欣归来乐，乐岂一朝夕。

曹勋

曹勋　山居杂诗九十首

古半喜妙供，溪荪种匀抽。

蘸水浮翠蝟，络石骈栗皱。

薿薿巧凝绿，梢梢眇含秋。

相对几案间，萧然无与俦。

曹勋

曹勋　山居杂诗九十首

墙里种桃杏，新春亦已花。

墙外绕扶疏，绿荫皆桑麻。

今年风雨时，日见田稻嘉。

长瓶泻黄汤，且饷田畯茶。

曹勋

曹勋　山居杂诗九十首

闲里心情拙，还知兴自嘉。

饥鸦时立槛，野蝶自寻花。

客至聊从容，僧来不厌茶。

晚烟时伫立，列岫映余霞。

曹勋

曹勋　山居杂诗九十首

清晓看田去，乘露衣襟凉。

已有耘夫出，揖我喜非常。

为言苗正好，喜颜笑亦长。

虽有吏在门，亲苗端可偿。

曹勋

曹勋　山居杂诗九十首

人生行乐尔，行乐则心闲。

尽既无所用，和气滋容颜。

卫生有此妙，余事皆可删。

若益兼忘理，敢告知识间。

曹勋

曹勋　山居杂诗九十首

松根有至药，琥珀与茯苓。

琥珀未易致，茯苓选宜精。

制与鞠尘细，色如截肪并。

一一伴朝粥，地黄安可京。

曹勋

曹勋　山居杂诗九十首

招客图客欢，不图能病客。

既醉失匕箸，吐茵堕巾帻。

何堪款曲意，贻念风月夕。

拂旦往问讯，惭恨见颜色。

曹勋

曹勋　山居杂诗九十首

松色荫人居，松力治人病。

丹砂含其滋，复何延性命。

幽居绕苍髯，不畏夏日盛。

风来听笙竽，便有华胥兴。

曹勋

曹勋　山居杂诗九十首

春雪翳重霄，寒雨连日夜。

不辍兽炭炽，甚恐庭花谢。

疏帘莫御冷，炉焚屡成灺。

寒食数日间，春事求诸野。

曹勋

曹勋　山居杂诗九十首

吾年逾七十，真欲原春迟。

岂谓上元过，适丁多雨时。

韶华荏苒半，清明旦夕期。

流莺与蜂蝶。冷落殊未知。

曹勋

曹勋　山居杂诗九十首

卜居得幽胜，景物无升沉。

峰峦环郛郭，松竹排园林。

时时破寂寥，悠悠赖鸣禽。

於焉自有得，天籁皆余音。

曹勋

曹勋　山居杂诗九十首

客寄辇毂下，驰心田亩间。

君恩重山岳，臣节殊安闲。

虽幸米盐足，其如尘土颜。

终负告归罪，判然诚独难。

曹勋

曹勋　山居杂诗九十首

朼去天台居，邑有万户酒。

一出尝十家，已觉醉屡肘。

留连多好事，方圆烦饤斗。

约趁黄昏归，不知月挂柳。

曹勋

曹勋　山居杂诗九十首

年来心目昏，稍息文字业。

晓拥台山云，时读修禊帖。

稚子来捋须，幼孙每持镊。

晚来微雨休，幽径无不涉。

曹勋

曹勋　山居杂诗九十首

老去情怀懒，修然只此翁。

闲窗千里月，修竹一帘风。

事与孤鸿远，心将止水同。

故人如问讯，痴坐正观空。

曹勋

曹勋　山居杂诗九十首

寂历秋风晚，闲庭落叶深。

天高晴日澹，山净暮烟沉。

疾病无时已，年华有底侵。

两行南去雁，一片北归心。

曹勋

曹勋　山居杂诗九十首

三伏暑可畏，贫富方共之。

雨忽兼飘风，凉与清气随。

一饷涤炎暍，万里失蒸炊。

大哉天地德，好生常所施。

曹勋

曹勋　山居杂诗九十首

北归了无日，先垄扫何时。

愁与燕鸿远，心同楚客悲。

寒蝉咽败柳，幽鹭来清池。

谁与话旧事，泪藓空在衣。

曹勋

曹勋　山居杂诗九十首

七月正流火，晚饭净刹中。

稍脱蒸郁苦，顿觉心境空。

放意览翠岫，徐行迎好风。

得来喜不彻，此赐皆天公。

曹勋

曹勋　山居杂诗九十首

连日山村雨，牛羊都在栏。

低田渍积水，卧穗铺新寒。

气逼琴丝润，香传岩桂丹。

天光惜垅亩，应放月团团。

曹勋

曹勋　山居杂诗九十首

弃官了无事，饭余心境空。

清琴或数弄，浊酒时一中。

人生苦不闲，得闲须从容。

闭门适吾乐，三籁皆同功。

曹勋

曹勋　山居杂诗九十首

秋色遂将半，游云时淡浓。

水光影{禾罢}稏，秀色增芙蓉。

斸地种三径，钩窗来五峰。

新晴何以卜，一意听晨钟。

曹勋

曹勋　山居杂诗九十首

今年已断梅，七月雨益大。

苗虽不厌雨，灌恐有余溉。

禾梗正柔嫩，水满舞澎湃。

其间田高低，于焉有畏爱。

曹勋

曹勋　山居杂诗九十首

北风忽卷热，山顶云已驰。

日影未容敛，雨脚俄骤垂。

一向得凉吹，四山横修眉。

暄寒本两陆，莫能测密移。

曹勋

曹勋　山居杂诗九十首

冷趁西风便，云趋南国深。

相舂闻野唱，漂絮击溪砧。

小立迟残照，闲愁倦寸心。

新亭有耆旧，应共惜花阴。

曹勋

曹勋　山居杂诗九十首

白日忽若暮，北风天正寒。

浓阴欲酿雪，云侣商量间。

群儿竞喜跃，婢子争仰看。

命席拨瓮碧，取醉期尽欢。

曹勋

曹勋　山居杂诗九十首

今岁立秋早，便觉驱探汤。

虽有正午热，已觉中夜凉。

麻豆率房角，早禾亦上场。

吾心喜可知，纪实藏诗章。

曹勋

曹勋　山居杂诗九十首

晚家台山下，云水同一乡。

人事讲邻曲，鸡黍期相当。

秋风起木杪，凉气吹衣裳。

东家喜见招，社瓮开新尝。

曹勋

曹勋　山居杂诗九十首

凄风入林薄，昪日升山迟。

槿花落因雨，菊英开映篱。

身老每倦客，目昏犹喜诗。

所欣水云念，得赴猿鹤期。

曹勋

曹勋　山居杂诗九十首

道人谈长生，禅子论寂灭。

二子互出奇，生灭孰判别。

吾侪守黄卷，生理知犹劣。

惟当一以贯，无问亦无说。

曹勋

曹勋　山居杂诗九十首

晨起冒清露，笋

出

闉。

原野回旧色，花柳摇新春。

眷言山林性，常与鱼鸟邻。

恰然适襟抱，自谓羲皇民。

曹勋

曹勋　山居杂诗九十首

我本汝颍士，老隐天台山。

一瓢顾粗足，三谒无厚颜。

身与樵牧远，居眇林壑间。

不为物事役，常对风日闲。

曹勋

曹勋　山居杂诗九十首

前岩有兰若，委径宜细履。

未能望窣堵，屡复涉清泚。

路纡疲脚力，僧老识茶味。

策杖趁栖鸦，斜阳在林际。

曹勋

曹勋　山居杂诗九十首

客惠双井芽，千里冒寒暍。

品格自高胜，香味两奇绝。

小小猷溪磨，团团掌中月。

挥肘喜旋之，纷泊看落雪。

曹勋

曹勋　山居杂诗九十首

平生江海性，俗冗不到眼。

偶然牵禄养，遂复事篇简。

所愧道益远，所喜性羽懒。

末路终此惠，尤得养樗散。

曹勋

曹勋　山居杂诗九十首

梢梢岸上柳，粼粼岸下波。

晴云羃远岫，东风扇微和。

去冬身耕植，连春无干戈。

田畯知此意，种秫应更多。







卷11

曹勋

曹勋　山居杂诗九十首

东冈老道友，招我阅子孙。

大儿教以孝，小儿抚以温。

举觞意未畅，已复月挂昏。

兴言还吾庐，更待它日论。

曹勋

曹勋　山居杂诗九十首

高原收菽麦，下田插禾秧。

田头与地尾，一一意所量。

躬耕辨好怯，择种均丰荒。

所以终岁间，食米不及糠。

曹勋

曹勋　山居杂诗九十首

真隐古招提，长林如磔蝟。

虽有群山峰，所欠一支水。

草木乏秀润，岩窦燥肌理。

安能借僧锡，卓处泉涌沸。

曹勋

曹勋　山居杂诗九十首

大麦未救饥，小麦渐擢芒。

此时农夫叹，政阻接青黄。

多畏频雨泽，只欲暄晴光。

农安吾亦安，朝夕祈苍苍。

曹勋

曹勋　山居杂诗九十首

士不远千里，访我付落中。

话旧语益密，论交颜不红。

酒炙乏供给，近制相延容。

白饭与青刍，且饷驴与僮。

曹勋

曹勋　山居杂诗九十首

栽竹勿傍墙，种蕉莫近砌。

顷之根蔓延，寝乃坏阶戹。

持疏宛成趣，茂密相映蔽。

操刀时遣獠，洗削去蓊翳。

曹勋

曹勋　山居杂诗九十首

堂堂春将去，好花如款留。

荼醾蔓层雪，芍药欹重楼。

金沙插架富，蕙香转林幽。

我欲助送之，飞絮漫天愁。

曹勋

曹勋　山居杂诗九十首

朝来一无风，秋暘剧炎锐。

当年屏翳动，松竹发清吹。

风岂怜我老，飘萧翔异气。

泠然濯烦襟，苏息殆天意。

曹勋

曹勋　山居杂诗九十首

晓来浩露出，细履欣悠然。

垅麦漾轻浪，芳草迷平川。

无边绿成幄，团飞柳皆绵。

老翁指谓我，渐熟高低田。

曹勋

曹勋　山居杂诗九十首

西山隐道室，山光锁葱蒨。

松竹意可揖，节润欲入馔。

扳携一二友，香火共昏旦。

天台坐忘身，笑领吾所眷。

曹勋

曹勋　山居杂诗九十首

平生文字饮，真积力已久。

温故忽若醉，卯饮不待酒。

昏然亟步武，快哉绕衡陋。

水阔夕阳红，雨余群山秀。

曹勋

曹勋　山居杂诗九十首

闲时谒坟山，小筑真隐麓。

怪来少清景，颇似阙修竹。

荷锄斸云烟，移种扶疏绿。

亭亭才数根，一扫群朴樕。

曹勋

曹勋　山居杂诗九十首

日铸得新茗，色味建水空。

未论七碗足，先借两腋风。

烹在击拂外，得泛齿颊中。

若论破睡魔，自可书元功。

曹勋

曹勋　山居杂诗九十首

闽浙风土异，九日未见菊。

丰枝閟秀色。细蓓凄已绿。

当樽折野蕊，气味亦格触。

讵知三径中，采采不一足。

曹勋

曹勋　山居杂诗九十首

行都老故旧，见赠新历日。

快哉得过目，蘧然若有失。

已病嗟再岁，渐老念弱质。

叹余落麈尾，非言付摇膝。

曹勋

曹勋　山居杂诗九十首

冰壶冻欲裂，霜风凌雪屋。

牛斗搅夕眠，瓶笙不成曲。

平生湖海心，弗受车辕促。

晨兴且探梅，不惮肌生粟。

曹勋

曹勋　山居杂诗九十首

人惠九皋禽，应节每对舞。

絷彼云汉心，成我闲静趣。

六翮不忍剪，深径任翔翥。

一举遨天风，应到逍遥处。

曹勋

曹勋　山居杂诗九十首

流泉隋石壁，清韵传幽林。

讵知水石韵，可契琴筑音。

支筇听之久，凉风吹衣襟。

更待月下来，同我清夜吟。

曹勋

曹勋　山居杂诗九十首

闲中每自得，闲意非陆沉。

蚁穴漫说梦，鸥盟谁更寻。

一年记好处，万缘随夙心。

即以洗其劳，清月升层林。

曹勋

曹勋　山居杂诗九十首

画工作江梅，粉桧良自夸。

吾侪晕澹墨，一枝才数花。

风情意自足，横斜不可加。

须知自古来，画家须诗家。

曹勋

曹勋　山居杂诗九十首

幽居岁屡换，豪举欲谁作。

闲情寡赋咏，旧句漫笔削。

草茅晦小隐，笋蕨供大嚼。

不时有佳处，悠然动春酌。

曹勋

曹勋　山居杂诗九十首

尘境得闲适，尘事从如麻。

且发蟹眼汤，一试鹰爪芽。

萧萧衲帔冷，泠泠心境嘉。

坐久若为侣，清月上梅花。

曹勋

曹勋　山居杂诗九十首

露蜂缀林薄，土蜂翔户内。

飞绕旬日閒，穿穴皆其类。

众声互起息，哄然自陎阾。

螫幼成腫毒，居闲视其未。

曹勋

曹勋　山居杂诗九十首

小庵筑桐柏，宛在艮山位。

数峰直远目，一水绕石地。

门径连主山，松篁接空翠。

贵客下北阙，喜话卜邻计。

曹勋

曹勋　山居杂诗九十首

忆君远亦去，泉响堑每度。

一笑成真乐，此乐固难屡。

村闲桑柘秋，川阔牛羊暮。

归顾紫领巾，愧我方学圃。

曹勋

曹勋　山居杂诗九十首

英石多斧凿，司石殊怯脆。

拳然太湖出，始有岩壑意。

弹窝数峰绿，欲与仇池对。

永念灵壁巧，嵌空劳梦寐。

曹勋

曹勋　山居杂诗九十首

平生有知旧，相望顿以疏。

卧念十日雨，谁寄一行书。

景已来白雁，诗漫如黄初。

不忘剡溪棹，且策雪中驴。

曹勋

曹勋　山居杂诗九十首

下邑常寂寞，细履寒溪头。

鱼鰕腥断岸，橘柚明晚秋。

山色俨晴碧，溪光泛澄流。

相思故人远，应过回雁洲。

曹勋

曹勋　山居杂诗九十首

休宫伏畎亩，农事未历览。

年丰则知喜，岁歉颇不鉴。

螟蜮则曰蠖，不实乃名冇。

生民惰与勤，天灾未尝滥。

曹勋

曹勋　山居杂诗九十首

秋色不胜悲，浓霜寒入衣。

蔬畦倦小摘，茅檐曝晴晖。

人去歌酒歇，雁来音信稀。

好客招不来，枫叶伴愁飞。

曹勋

曹勋　山居杂诗九十首

偶读禅门礼，老赜存清规。

鱼鼓钟磬间，细行兼威仪。

能居三板头，可当一住持。

破衲受用薄，后来有不知。

曹勋

曹勋　山居杂诗九十首

瑞香本庐阜，瑞昌最为冠。

以此得瑞名，昧者强臆断。

种法避寒暑，锦笼不足纂。

欲披紫云裘，时分建溪碗。

曹勋

曹勋　山居杂诗九十首

雨急怨春晚，花残独稔香。

燕巢方稳密，蝶翅觉凄凉。

引睡漫支枕，销闲时炷香。

新晴故晚照，芳草留斜阳。

曹勋

曹勋　山居杂诗九十首

駸駸随日老，宁能问分阴。

波流固自远，云在初无心。

鸟声惊幽思，风徐快冲襟。

马卿苦病多，中怀天莫忱。

曹勋

曹勋　山居杂诗九十首

天地有大德，好生洽民心。

炎云涨毒暑，此风散重阴。

欲驱冞旬热，忽作三日霖。

人物荷造化，喜归田亩深。

曹勋

曹勋　山居杂诗九十首

顷职古器事，三代考纤悉。

闳异必夏商，形模且朴质。

其间盛款识，鼓文俨周室。

固知文武隆，牧敦当第一。

曹勋

曹勋　山居杂诗九十首

小隐世味薄，花飞惨残春。

明玉剥楚笋，嫩紫庖吴莼。

不觉盘箸阙，但喜志意新。

我惟一廛足，何必问大钧。

曹勋

曹勋　山居杂诗九十首

蒲桃天下冠，太原与全邠。

邠故近西凉，种植纷士民。

岂但马乳堆，殆若荔子春。

为膏为酒醴，香味有此珍。

曹勋

曹勋　山居杂诗九十首

仆以义制心，自谓颇忠赤。

保国不保身，用忠岂用力。

所以四将命，悉能全赵璧。

未当引年归，痛定思政刺。

曹勋

曹勋　山居杂诗九十首

云山贮回肠，日月任转毂。

客居不问乡，一饱宁较粟。

家酿报浮蚁，溪鳞贾尺玉。

以充朝莫盘，怀抱无乃足。

曹勋

曹勋　山居杂诗九十首

调羹商相业，粉额汉宫妆。

寄远与却月，六朝用弥彰。

犯寒清而洁，骚经何独忘。

拥卷怀灵均，灵均亦沉湘。

曹勋

曹勋　山居杂诗九十首

盖屋不在华，所欲庇风雨。

种花品无繁，四时看开处。

指喻多非约，日涉乃成趣。

吾年能几日，景物亦漫与。

曹勋

曹勋　山居杂诗九十首

平日为饱役，方抛世緒婴。

贾鱼沽市醖，借姓过州城。

老脱尘中境，心游物外清。

寒溪行不尽，端为濯衣缨。

曹勋

曹勋　山居杂诗九十首

素怀绕列岫，乃家台山麓。

人境两俱绝，事物济所欲。

芳醪澈瑆白，茗饮瀹溪绿。

对客调玉轸，清风入梧竹。

曹勋

曹勋　山居杂诗九十首

海棠盛西蜀，豪压春风涂。

三月浣花溪，游人鄙金珠。

少陵时居瀼，诗史切太虚。

独不被品藻，此理端何如。

曹勋

曹勋　山居杂诗九十首

春来每窃抃，春去孰可喭。

寻胜揽妍姿，对花得清燕。

樽酒所以乐，摘植得忘倦。

忽改绿阴阴，苍苔从满院。

曹勋

曹勋　山居杂诗九十首

道德五千言，屡读殊隐奥。

颇能分句法，已自到微妙。

治国与修身，篇篇言上道。

讲解七十家，识者自知要。

曹勋

曹勋　山居杂诗九十首

僧相同剃除，其门则异窦。

律仪尚讲论，估禅则乌有。

悟去此大魁，穷说则学究。

与语判此科，是非免纷糅。

曹勋

曹勋　山居杂诗九十首

凿池固不广，纳纳隘所居。

苟无水光寒，便觉非吾庐。

漪涟漾芳渚，澄影浮晴虚。

乐哉濠梁心，已复游嘉鱼。

曹勋

曹勋　山居杂诗九十首

道人范子珉，隐迹朝市端。

笔墨作峰岭，气象争巑屼。

稍变烟云态，便觉风雨寒。

鹤举忽冲霄，大罗得遐观。

曹勋

曹勋　山居杂诗九十首

闲居养僮仆，衣食必鲜美。

小则爱睡眠，大者趋博戏。

不然言疾病，莫能承付委。

长须与赤脚，昔人诚有理。

曹勋

曹勋　山居杂诗九十首

范仙最所长，画牛诚绝笔。

围模大小定，毛孔不少失。

膊腕与腹胯，一牛动数日。

惟我颇得之，卧起尽纤悉。

曹勋

曹勋　山居杂诗九十首

莫怪游春频，只被老逼身。

念此乐天语，诚哉辞甚真。

遵行我不倦，治具当勿嗔。

持炬接迎我，村醉欹冠巾。

曹勋

曹勋　山居杂诗九十首

三春君卉盛，在花茂与残。

好花正穠丽，不作十日看。

蓓嫩便须赏，开时惟可叹。

继自喜新绿，吾心常并观。

曹勋

曹勋　山居杂诗九十首

寒毬格虽下，春事亦可寻。

故园少见之，花叶均来禽。

芳蓓暖苞玉，半腮红浅深。

与客屡清赏，只恐风雨侵。

曹勋

曹勋　山居杂诗九十首

随春动草木，微和入池阁。

群芳争妍媸，红翠媚寥廓。

一枝姑到眼，万态便如昨。

春深风雨来。固已任开落。

曹勋

曹勋　山居杂诗九十首

煴室宿火销，縜袍良独暖。

病身怯夜永，老怀苦昼短。

栖鸟惊檐头，朝日上窗眼。

未问粥面花，地黄酒须满。

曹勋

曹勋　山居杂诗九十首

侵晨盥栉起，爽气随凉飚。

曳杖踏露草，不觉路已遥。

水清出沙嘴，烟白横山腰。

致爽列群岫，不待西山招。

曹勋

曹勋　山居杂诗九十首

闲居必家酿，不以空乏废。

小槽压春碧，浑含揖和气。

三杯御客寒，一卮款仆意。

宁论有贤圣，且复供村醉。

曹勋

曹勋　山居杂诗九十首

小圃养春色，乘时不可缓。

翌锄常于于，成趣须旦旦。

花摘去年种，喜供一时玩。

举杯付歌儿，野服更萧散。

曹勋

曹勋　山居杂诗九十首

从昔漫浪心，家居意不适。

晨圾香火余，饭了办游历。

或访僧掇斋，或隐者对奕。

归来任侵灯，龙吟喷霜笛。

曹勋

曹勋　山居杂诗九十首

随分作栏槛，松竹带花柳。

四时面面看，百种日日有。

玩目必群卉，洗心付芳酒。

吾侪不改常，居閒简可久。

曹勋

曹勋　山居杂诗九十首

前村有经社，香火讯屡通。

携朋闲步往，老人颜有童。

一杯苦涩茗，满塘蒲稗风。

笑顾纸上佛，何时供渠侬。

曹勋

曹勋　山居杂诗九十首

老来参同事，勤增不敢失。

人言炉偃月，吾意炉藏日。

朝阳升西山，异液甘若蜜。

一体奠所居，旦旦享清逸。

曹勋

曹勋　山居杂诗九十首

平生不能棋，遇棋亦輙喜。

从来号万户，知生不救死。

多见国手说，得先乃妙理。

更有末后着，此着知者几。

曹勋

曹勋　山居杂诗九十首

和靖骨已槁，后来欲无说。

细雨断魂句，妙处益清绝。

朼来客异县，篱落泠风月。

吟哦一字难，愧此枝下雪。

曹勋

曹勋　山居杂诗九十首

不持月三长，不奉八关戒。

久素则生疾，多肉亦思菜。

齿决今莫遂，啜汗老所快。

终当屏去荤，居山得自在。

曹勋

曹勋　山居杂诗九十首

台山无牡丹，单叶已最贵。

斗槛数花尔，便欲发光气。

珍重莫肯折，如天藏地秘。

西都每兴怀，此赏殆梦寐。

曹勋

曹勋　山居杂诗九十首

江海吹天风，飞舞散千垅。

横斜任所适，光丽世非种。

险秽已平治，屋背欲汹涌。

年丰此兆之，有秋高可拱。

曹勋

曹勋　山居杂诗九十首

春深多夜雨，倦卧得饱听。

穿林乍依微，滴檐已纷竞。

衾寒似落莫，人寂眷闲静。

怡然遂高眠，枕上颇适性。

曹勋

曹勋　山居杂诗九十首

旬日扣玉京，所见如夙昔。

红云隐碧洞，清溪映白石。

临流坐且久，浩流坐且久，

浩气洞胸臆。溪深竟难涉，

踟蹰抚苍壁。

曹勋

曹勋　山居杂诗九十首

古铁如钩戟，岁久钢断绽。

久为土气蚀，皆成豌豆{氵篡}。

铢两每不多，积之可精炼。

为剑或为刀，花宾劣于滇。

曹勋

曹勋　山居杂诗九十首

泽国经炎夏，常厌日晷永。

既乏枕簟凉，亦欠冰雪冷。

北窗但倦卧，闲人远造请。

时濯醒心泉，柳下汲深井。

曹勋

曹勋　山居杂诗九十首

平昔喜鳌举，未易自摧堕。

功名邂逅来，求则成大过。

壮年不艰苦，老即困寒饿。

消和理或然，要知非力可。

曹勋

曹勋　山居杂诗九十首

道人有相访，不求养生诀。

或问琴棋妙，或笑汗漫说。

何州有隐逸，何山富薇蕨。

饭了且分携，日课所不屑。

曹勋

曹勋　山居杂诗九十首

造化致有生，旋亦致凋瘁。

草木方薿薿，枝叶忽靡靡。

初发白玉涤，接以赤日炽。

末为飚风吹，从是即委翳。

曹勋

曹勋　山居杂诗九十首

吾年将八十，历践何足数。

义不惜骸骨，愧无罔君父。

挂冠复挂冠，求去再求去。

至原诚遂心，燕笑乐畎亩。

曹勋

曹勋　山居杂诗九十首

山高翳落日，残照欣晚晴。

意适策筇杖，意倦眠桃笙。

云水喜益近，语话能忘情。

书来故人意，相忆应遄征。

曹勋

曹勋　山居杂诗九十首

早年困胡虏，惊痛失方寸。

居常虽勉勉，临事輙闷闷。

作字每误墨，裁诗或失韵。

老来疾益侵，薾然谁可论。

曹勋

曹勋　山居杂诗九十首

半夜秋风高，便觉残暑退。

一凉精神醒，终夕枕簟愧。

我老念病役，生病为形赘。

永怀忘形友，寒暑孰能累。

曹勋

曹勋　山居杂诗九十首

松隐静无事，松竹惟参差。

避热卧其间，绿荫回凉吹。

水云不相远，起坐常自怡。

此心益浩然，西风生桂枝。

曹勋

曹勋　山居杂诗九十首

城居得高胜，栏槛俯陎阾。

敛迹红尘中，游目雉堞外。

湖光浸晴碧，若与云外公。

渔舟何处来，几点忽隐晦。

曹勋

曹勋　山居杂诗九十首

鸡冠与凤仙，早种近阶砌。

夏秋无花时，类能作幽致。

鸡色惟青紫，凤蕊杂红翠。

来年不待种，罅隙自苗裔。

曹勋

曹勋　山居杂诗九十首

台山邑万衣，户以酒为天。

不惮甑生尘，所原酒如泉。

多疾自曲糵，致夭非天年。

因思禁酒法，积粟民沛然。

曹勋

曹勋　山居杂诗九十首

叶落复叶落，冲飚黯寥廓。

重叠响瑟缩，翩翻下纷泊。

倦客和修涂，幽人倚高阁。

归来故山休，冰霜欲萧索。

曹勋

曹勋　山居杂诗九十首

商飚忽在序，候虫凄以鸣。

岁律念向晚，崦嵫逼于征。

已叹日月疾，但觉须鬓狞。

搔首欲何为，松篁助秋声。

曹勋

曹勋　山居杂诗九十首

万花烘天容，粉危腾云气。

花云覆台榭，疑若天亦醉。

杯盘多欢赏，供帐亦明丽。

游人侵宵归，风雨恐踵至。

曹勋

曹勋　山居杂诗九十首

秋暑正炎酷，人不得以息。

向晚注大雨，剧暑遂扫迹。

萧然物气平，暂止火御职。

上天常好生，一凉诚大德。

曹勋

曹勋　山居杂诗九十首

赤城玉京天，冠简奉香火。

一亘僧有之，道容易佛坐。

忽为道复得，瞿昙加巾裹。

屡改神不闻，二家自人我。

曹勋

曹勋　山居杂诗九十首

人生不如意，十固常八九。

吾辈穷物理，挺特惟所守。

东风暖入律，客意浓胜酒。

游鞍纵所如，宁能困圭窦。

曹勋

曹勋　山居杂诗九十首

先生义皇上，与物同逶迤。

道伴杂然至，闲情示之希。

蒲团茶味足，明窗情话迟。

一室多入静，相见亦何时。

曹勋

曹勋　山居杂诗九十首

云山环所临，烟景日日异。

山作故人接，云为久处计。

酒酣一声笛，梅风四山起。

清香剩披拂，参横伴村醉。

曹勋

曹勋　山居杂诗九十首

莳松须残腊，栽花宜早春。

移竹日随月，种麻月及辰。

旺方八卦定，农诗七月陈。

物性无不然，农业宜斤斤。

曹勋

曹勋　山居杂诗九十首

山间气候晚，初冬菊英回。

定俟开炉集，始送泛菊杯。

渐列众色异，不殊东篱栽。

冷雨与寒烟，深惜易尘埃。

曹勋

曹勋　山居杂诗九十首

我生苟无祸，放怀在诗酒。

诗酒得自在，功名亦何有。

天欲醉坠车，岂问柳生肘。

写我平生适，笑寄方外友。

曹勋

曹勋　山居杂诗九十首

墐户喜冬序，秋容换霜风。

可叹景物移，只在笑谈中。

菊茂远先见，蓼疏寒更红。

老怀欣自惬，渐享爱日功。

曹勋

曹勋　山居杂诗九十首

台山穴三兽，樵者不得薪。

忽是食人虎，便有射虎人。

善恶必对待，祸福常相邻。

冞月寝三皮，居山聊一欣。

曹勋

曹勋　山居杂诗九十首

四大一和合，所以兆我命。

及其有损增，遂复制我病。

五年过纵心，四大失正定。

新岁转盼来，疾应改新证。

曹勋

曹勋　山居杂诗九十首

春雨要如膏，发生物已拆。

霡霂则易耨，浸渍乃损麦。

连旬不见日，过社麻亦阨。

再拜祈开晴，民食庶可得。

曹勋

曹勋　山居杂诗九十首

新年供家庙，老稚晨夕忙。

块坐温暖处，但闻油酱香。

不问物物阙，有食时时尝。

诸孙甚解事，翁乃无饥肠。

曹勋

曹勋　山居杂诗九十首

蓬荜久不居，乍归欣故情。

落叶聚蛛緒，残莎闹蛩声。

迹与朝市远，梦随风月清。

从此眠食间，萧散安可得

曹勋

曹勋　山居杂诗九十首

林泉久自得，窗户向深幽。

不复嫌村酒，何能有客愁。

夕阳烘远水，飞絮挟轻鸥。

杖屦归从晚，柴门月一钩。

曹勋

曹勋　山居杂诗九十首

八月河汉近，凉蟾辉太清。

窗户纱已薄，草木风有声。

所喜暑云退，不惮岁徂征。

招客对晚色，酒与月同倾。

曹勋

曹勋　山居杂诗九十首

中春艳桃李，东风惠以繁。

胡为连日雪，花叶飘阑干。

气非骄阳候，宛若残腊寒。

玄冥僭融和，玉川知其端。

曹勋

曹勋　山居杂诗九十首

村落辟幽居，深静颇得趣。

白云栖檐栋，岚光照窗户。

往还得隐逸，谈笑皆旧故。

不畏归路遥，家家响机杼。

曹勋

曹勋　山居杂诗九十首

新春遨西湖，结伴每有侣。

岂意气差忒，旬中自寒暑。

欣欣一日晴，愀愀三日雨。

谓言爱酒伴，有酒谁能湑。

曹勋

曹勋　山居杂诗九十首

手种亭下松，偃盖出云外。

攀条喜修干，为我发清吹。

晓庭风瑟缩，夜月金锁碎。

种久方来归，对之颜有愧。

曹勋

曹勋　山居杂诗九十首

寓居溪阴刹，未暇理归棹。

遮眼阙文史，借书得探讨。

卷舒白虎通，涵咏青龙钞。

贤哉绝世书，欣然慰幽抱。

曹勋

曹勋　山居杂诗九十首

门前露草嫩，极目遨青龙。

策杖不知远，看山兼别峰。

晓厨寻晚笋，客供摘新菘。

舌下清肥足，何劳细肋供。

曹勋

曹勋　山居杂诗九十首

我有旧知识，生来晦踪迹。

邂逅不可见，早夜何能觅。

忽然积羽处，相逢吐胸臆。

临了一句子，会心极得力。

曹勋

曹勋　山居杂诗九十首

吾年已七十，眠早起不宴。

倦甚就宵枕，卧久思永旦。

虽无文字劳，渐绝人事叹。

收其放心尔，戒得尤所赞。

曹勋

曹勋　山居杂诗九十首

得闲一何乐，佳处先徜徉。

每扣隐逸士，屡过清静坊。

地僻干戈远，年丰禾稻香。

访我亦何所，南涧与东冈。

曹勋

曹勋　山居杂诗九十首

斗水小涟漪，拳石献岩窦。

苍苍三峰足，挺挺数叶秀。

棐几得巨壑，幽色清永昼。

以我兼忘心，嵩华亦何有。

曹勋

曹勋　山居杂诗九十首

架屋集匠氏，斲石最可恤。

相石千仞端，壍山方得出。

疲形困辇置，巧磓较丝忽。

所直等众人，人可不择术。

曹勋

曹勋　山居杂诗九十首

秋雨湿庭户，陋舍集闲客。

重以樽酒空，可为饥肠厄。

呼童取杯酌，村酒我先识。

一杯复一杯，满坐生春色。

曹勋

曹勋　山居杂诗九十首

秋雨不可雷，雷即雨无节。

况当收刈时，只欲天明洁。

夫何连日雨，卧穗恐芽蘖。

已失早禾望，晚田幸天辍。

曹勋

曹勋　山居杂诗九十首

陈梨甘若饴，雪梨脆而水。

二物浙左右，大颗擅甘脆。

秋热兼宿酒，啗之手不置。

虽非凤浊鹅，惠予亦多矣。

曹勋

曹勋　山居杂诗九十首

山色侵衣冷，异气作心赏。

岭月闻凤笙，松风吹鹤氅。

碧池绉澄绿，群山发清响。

以此助萧闲，欣然同击壤。

曹勋

曹勋　山居杂诗九十首

台蕈甘擅名，油葱芼枯腊。

及居台山下，生致出岩隙。

丁头形磷磷，鸡股香羃羃。

清对云水客，荤素得共食。

曹勋

曹勋　山居杂诗九十首

休退居远邑，顿喜人事疏。

饭箩自不足，日记无可书。

惟对楮先生，复接松大夫。

溪友留白鱼，鼾睡惊长须。

曹勋

曹勋　山居杂诗九十首

寂历斜阳岸，高低犹涨痕。

轻舟随浪稳，远水带烟昏。

野色几番换，乔林何处村。

情怀了无事，安得易销魂。

曹勋

曹勋　山居杂诗九十首

晨粥山中行，落叶响步武。

委曲访隐逸，清谈销百虑。

老汤瀹苦茗，宿火煨山芋。

却照夕阳归，家人不知处。

曹勋

曹勋　山居杂诗九十首

素原游匡庐，梦寐不可易。

弃官竟一往，不以归意近。

屡扣清虚仙，杯酒话畴昔。

永怀拨云峰，西麈每相忆。

曹勋

曹勋　山居杂诗九十首

初意得闲适，处处期登临。

岂谓病见拘，未能摅灵衿。

小滞广莫原，恐辜云水心。

强半人事尔，无令成侵寻。

曹勋

曹勋　山居杂诗九十首

饭了纵闲适，杖屦涉晴昼。

时物破百感，环山献明秀。

承宇茂芳桂，追凉风细逗。

摘果靡惮劳，聊用引稚幼。

曹勋

曹勋　山居杂诗九十首

临老看草圣，作字意少快。

居然落笔际，点画反留碍。

早意亦易事，怀抱殊不介。

兹来每把玩，徒复一叹慨。

曹勋

曹勋　山居杂诗九十首

前日花正红，今旦香已入。

我知色空相，未开固非在。

韶华每备陈，风雨不本贷。

任渠万点飞，岂待愁如海。

曹勋

曹勋　山居杂诗九十首

岁华念将晚，寒色惨中抱。

昔年困虀盐，拨灰吟苦调。

老来适其适，所乐在燕笑。

招宾共一醉，围炉不妨小。

曹勋

曹勋　山居杂诗九十首

吾家远城市，四围萦叠嶂。

意寻烟霞游，喜逐樵牧上。

松间憩两足，论高等四畅。

或时戴月归，山花记心想。

曹勋

曹勋　山居杂诗九十首

北内号枯桑，浓寒坚夜冻。

关河鸟过少，雪意晓来重。

陌上未沾尘，山中已成垅。

雝雝南去雁，袖手徒目送。

曹勋

曹勋　山居杂诗九十首

雅意老山林，每作山林趣。

引领山林景，赋咏山林句。

岚光增日夕，林风度朝暮。

时时携筇归，群山送归户。

曹勋

曹勋　山塞曲

来时长驱五千里，满目胡尘涨天起。

胡尘已息辽海空，班师来谒明光宫。

汉家天子耀神武，不知战士常辛苦。

曹勋

曹勋　山中

告才吾君得挂冠，交亲犹肯问平安。

连天秋色雁已过，满槛竹声风逗寒。

对客杯盘心共醉，催人节物岁将阑。

但知适意山林去，不觉山头行路难。

曹勋

曹勋　山中二首

山中从事亦贤劳，安得眠云独自高。

两席地栽青紫芥，一株树接碧红桃。

春风多可移花性，夜雨无声入土膏。

那办工夫到诗句，溪灯穿屋未编茅。

曹勋

曹勋　山中二首

人间久矣倦迎逢，归路牛羊带夕舂。

千点梅沉山店月，一溪烟咽寺楼钟。

穷犹羞涩巉岩面，老自平夷磊磈胸。

曾笑古人多晚谬，草庵虽小幸相容。

曹勋

曹勋　山中谣

山中之乐何由说，知者不言言者拙。

红尘飞尽散松风，独酌寒泉弄明月。

曹勋

曹勋　扇车

良工巧制鲍鱼形，短架圆机扇比名。

十幅怀箱尘不到，一轮因刀羽犹轻。

辗回剧暑轩楹去，载得长风枕簟清。

失喜门边须茗客，隔篱悮作碾时声。

曹勋

曹勋　上塘值清明八首

客路逢寒食，划船闹水干。

娇云易得雨，暴冷不成寒。

白水连天去，繁桃触目看。

朝来有家信，稚子报平安。

曹勋

曹勋　上塘值清明八首

客路逢寒食，清明未到家。

起居须药饵，饮食任鱼暇。

水净垂垂柳，风迟艳艳花。

兴来随处乐，不复问年华。

曹勋

曹勋　上塘值清明八首

客路逢寒食，犹寻御腊衣。

群芳须暖景，曨日尚寒晖。

余力求闲早，劳生昨梦非。

荠花浑似雪，蝴蝶梦中归。

曹勋

曹勋　上塘值清明八首

客路逢寒食，光阴亦可惊。

如何介子节，再过阖庐城。

列岫遥逾碧，群芳晚更明。

饭余风力壮，掀舞小舟轻。

曹勋

曹勋　上塘值清明八首

客路逢寒食，山光触处新。

取鱼多样纲，舣岸几州人。

默尔非无住，超然得任真。

今年卦气尽，四顾欲何亲。

曹勋

曹勋　上塘值清明八首

客路逢寒食，浙西春事稀。

日华藏暖景，天气未单衣。

歌棹喧椎鼓，桃花巧映扉。

空蔬黣麦粉，药病岂心违。

曹勋

曹勋　上塘值清明八首

客路逢寒食，禾身出已齐。

清溪三汊浅，白鹭一行低。

禊饮心何在，茅峰路恐迷。

随时随有乐，何处不幽栖。

曹勋

曹勋　上塘值清明八首

客路逢寒食，欣同不系舟。

闲中聊适性，要地固抽头。

不作扬州梦，何能贾客留。

壮怀今断断，世事任悠悠。

曹勋

曹勋　上元前四日宣召赏梅

冉冉东风春乍回，睿思宣入禁中来。

忽参鼻观清香彻，殊喜一庭都是梅。

曹勋

曹勋　上云乐

真王严仗卫，清道表前旌。

翠辇浮龙藻，霜戈丽虎兵。

哀笳鸣广路，警跸过曾城。

后乘超王屋，前驱上玉京。

诸天观鼓节，列圣肃仪刑。

朝谒虚皇罢，麾幢下始青。

蒷兵宁紫户，阅籍按黄庭。

十洲皆承事，九宇仰裁成。

暇豫迎春宴，还宫召百灵。

绿室陈歌舞，阳台焕日星。

玉酒浮樽满，天花覆坐馨。

空谣洞真唱，遐览悲劫龄。

俯盼红尘子，起灭轻浮萍。

曹勋

曹勋　上之回

卫骑绝沙漠，关驱过玉门。

云旗梢月窟，辇道属乌孙。

万国森环卫，三灵骇骏奔。

声容同日月，威德被乾坤。

巡狩知无外，蛮戎识至尊。

何当鸣警跸，高会醼昆仑。

曹勋

曹勋　苕溪道中

秋日苕溪路，轻舟棹晚霞。

梦魂犹畏客，行李乍离家。

细细来凉吹，娟娟有晚花。

平生云水兴，老境似难夸。

曹勋

曹勋　绍兴癸丑上已日

连岁羌酋不荷戈，今年禊饮喜如何。

中兴乐事虽无象，甲子先同晋永和。

曹勋

曹勋　深夜谣二首

月影移鴗鹊，鑪香满建章。

君王驻琱辇，宫女出彤房。

仙乐浮云汉，笙歌绕画梁。

按图皆国色，何处是高唐。

曹勋

曹勋　深夜谣二首

花落春犹在，人存事已非。

草侵迎仗路，尘满旧熏衣。

独立空怜影，当歌但斂眉。

羞见长门月，曾同步辇归。

曹勋

曹勋　升天行

上智保冲淡，练气固形质。

精神藏杳冥，独照出寂默。

三气俱混同，求死不复得。

其次崇真功，立言与立德。

轩后御飞龙，旌幢焕晴碧。

杨许奉丹书，凌空佐天职。

董奉乘云舆，秦女跨文翼。

茅山与荆山，遗踪宛如昔。

旌阳与刘安，鸡犬翔真域。

清虚王陵孙，巍巍膺九锡。

云表鸣箫笳，仗卫严霄极。

即事非荒唐，粲然若白黑。

挥手谢时人，缑山有仙迹。

曹勋

曹勋　圣人出

升太微，法璇玑。

辟紫宫，清九围。

甄符命以膺历，廓氛祲而建灵旗。

同车书之文轨兮，纳民物於雍熙。

曹勋

曹勋　诗送曾豠父还朝十首

源正嗣事江西派，句律先空冀北群。

从此金门玉堂去，好将雅颂启吾君。

曹勋

曹勋　施磨衲与惠因长老

三韩山川悉汉地，其中佛法亦复然。

王子义天不思议，剪除须发作佛事。

东渡参问三乘法，无为分与最上乘。

喜抱方袍入净人，有僧莅敬能摄受。

宝华粲缛并文绮，金针细衲成帖相。

衣裓一一如来法，一一针孔藏妙用。

经历百千无退转，佛光律仪不曾失。

我以至宝易得之，每善护持神通藏。

是故回施惠因老，原惟此衣覆法身。

天风海涛助潮音，普闻四众及一切。

常如此袍无断灭，惠因法施亦无穷。

楖栗横拈师子床，法法流通并东海。

曹勋

曹勋　食虀有作

点化八珍爽，须烦一品虀。

付寒求瓮下，面法记山西。

宫徵难忘味，膏梁勿遽迷。

终然调鼎手，深旨出扶犁。

曹勋

曹勋　示诸子

霜入晴云暖，冰生掠岸沙。

卑枝闲剪橘，幽径试寻花。

客路人情薄，乡关去路赊。

只应托诸子，莫倦问桑麻。

曹勋

曹勋　试笔偶书二首

家住天台水石村，四围都是给孤园。

有时桐柏庵中去，归下层峦夕照昏。

曹勋

曹勋　试笔偶书二首

道友山间四散居，忽然相会亦旬余。

直须把盏如村醉，醉后歌欢更自加。

曹勋

曹勋　守闸书事时已退居五首

十年壮节下清都，鷁首常辞负弩驱。

一棹西来黄篾舫，闸胥指点右樵渔。

曹勋

曹勋　守闸书事时已退居五首

薄阴疏雨湿春容，两岸增添绿与红。

短棹悠悠了无事，却怜云水旧匆匆。

曹勋

曹勋　守闸书事时已退居五首

坐断天台四五年，居山心迹两超然。

谁能更看纸上语，且守自家方寸田。

曹勋

曹勋　守闸书事时已退居五首

老去惟思彻骨清，便无弱水限仙瀛。

士龙犹记当时梦，梦想如今海上城。

曹勋

曹勋　守闸书事时已退居五首

野情漫对三眠柳，幽思空怀九畹兰。

他日倘从春步约，湖边一笑似非难。

曹勋

曹勋　书玻璃泉壁

秋夕淮天不肯明，壮怀冲斗若为情。

卧闻隔水吹三弄，又喜孤城报五更。

曹勋

曹勋　书王应夫题记后

每逢佳处见新诗，语妙春红绕万枝。

我亦欲寻潮揭去，拟求握手话风期。

曹勋

曹勋　暑后喜雨

雨因祈祷得，连日作廉纤。

候变凉飙肃，人皆和气添。

秋蜴犹执热，竹色故侵檐。

但喜穹崇德，难从甲乙占。

曹勋

曹勋　双溪云老寄示佳句及新茶用来韵为谢

老去光阴不问春，只思麋鹿与为群。

每求书附风前雁，便想山深日暮云。

铅椠尘劳应念我，诗章棋局久思君。

新茶仍副清新句，碌碌粗官愧少文。

曹勋

曹勋　思归天台

山中小筑枕溪流，却踏红尘笑拙谋。

鬓点吴霜今已才，儿皆楚语只堪愁。

猿惊鹤怨事偶尔，燕语莺啼春罢休。

每与儿曹话归计，一帘清梦绕沧洲。

曹勋

曹勋　思归引

岁峥嵘以高逝兮，辰一往而不返。

夫君胡为乎，伏幽陵而连蹇。

邈佳人之怀余兮，策予马之不前。

亘川涂之修阻以纷错，兮雪漫漫而蔽天。

期百舍之不息兮，命予驾而勉旃。

曹勋

曹勋　思远人

有美人兮天之涯，食兰菊兮服锦衣，

披琼简兮规天维。隔昆丘之遐阻兮，

限弱水之漫瀰。曾故人之莫吾知兮，

旷千载而不归。岁冉冉其将莫兮，

俨吾驾而不可以徒回。几逍遥於山阿，

思夫君於式微。

曹勋

曹勋　松窗用杜句为韵和以棋酒为意十首

相君有妙趣，一切不容且。

纹楸谁与谈，惟彼上人者。

曹勋

曹勋　松窗用杜句为韵和以棋酒为意十首

燕坐靡天游，何必求云将。

泠然契至道，廻有真乘黄。

曹勋

曹勋　松窗用杜句为韵和以棋酒为意十首

游戏三昧手，绝代无对棋。

胜负俱可喜，是中聊作痴。

曹勋

曹勋　松窗用杜句为韵和以棋酒为意十首

帘旌风不摇，博山云自度。

主人下东山，月色转归路。

曹勋

曹勋　松窗用杜句为韵和以棋酒为意十首

小小试部勒，诚可销长日。

汀沙点鸦鹭，局带山云湿。

曹勋

曹勋　松窗用杜句为韵和以棋酒为意十首

相君有妙理，芳醪正所应。

红妆艳绮席，翠幕张华灯。

曹勋

曹勋　松窗用杜句为韵和以棋酒为意十首

公富天人学，已收廊庙用。

宿有云水债，聊寄泉石供。

曹勋

曹勋　松窗用杜句为韵和以棋酒为意十首

攆香复筛辣，兵厨泻芳酒。

天宇澄清澜，山中寄声否。

曹勋

曹勋　松窗用杜句为韵和以棋酒为意十首

红尘旧老我，青秧新插为。

宁幸田畯喜，何能属车鸱。

曹勋

曹勋　松窗用杜句为韵和以棋酒为意十首

诵公十妙语，便觉舒华年。

意与境俱会，超凌心欲仙。

曹勋

曹勋　松隐雨过二首

坐见青天变黑云，雨来海上似翻盆。

千岩万壑方喷薄，寂历斜阳已挂门。

曹勋

曹勋　松隐雨过二首

云笼赫日藏阳焰，人向红尘困暑风。

山驿醒心何处是，幅巾萧散梦魂中。

曹勋

曹勋　松隐坐上寄钱大参

闲里光阴不记名，曲勤宏度访公荣。

五云洒翰情文厚，九节浮香瑆色轻。

宝箑含风清致爽，彩丝萦臂眼增明。

团栾每得佳时醉，却恐宣麻下帝城。

曹勋

曹勋　送表弟丘彦泽失官之潮

此身江海一浮沤，遇坎乘流莫预谋。

莱子奉亲真是乐，塞翁失马定无忧。

关山照眼长安近，裘褐生香鳄水秋。

隐忍功名丈夫事，行知富贵自相求。

曹勋

曹勋　送别曹封叔

华宗丰度蔼长云，一笑相逢契懒真。

岂但金兰如旧分，固应俞扁是前身。

久为辇毂缁尘客，欲趁龙园茗碗春。

顾我华颠今放迹，水边林下原相亲。

曹勋

曹勋　送曹蕴清归庐山

吾宗出西蜀，托迹庐阜岑。

恭礼清虚尊，相与道义深。

别时白日长。忽兹秋云阴。

永怀一笑粲，水云劳我心。

曹勋

曹勋　送春归

送春归，在何处。

禾黍正离离，江城匝屯戍。

杨花零点旌旗，天涯芳草连云暮。

旧园桃李遍荆棘，故国楼台尽狐兔。

衣冠不见洛阳花，胡马犹嘶汉宫树。

吴江水绿吴山青，春到春归别有情。

柳色迎人下关塞，随军万里清胡尘。

黄金台榭未埋没，当年勿秦无人。

曹勋

曹勋　送纯老往会稽住华严二首

清隐孤标久死心，稽山遽欲扣高深。

休将下渚如华藏，须听潮音作梵音。

曹勋

曹勋　送纯老往会稽住华严二首

重阴雪意正商量，岂似师心径绝江。

识破须弥山句否，任交幡影上云窗。

曹勋

曹勋　送戴才美郎中出使襄汉

仕宦将相理所当，致君泽民则为良。

窍窍苟作儿女语，纷纷徒在鵷鹭行。

惟君英概吞七泽，早以闳略走黠羌。

天子神圣熟姓字，临遣亟自尚书郎。

密奉畴咨持玉节，荆襄将漕观施设。

小摅胸次浩不极，一辟土疆包有截。

江南梅开欲飞雪，老境何堪与君别。

可伫促召黄金阙，为贺收功三在杰。

曹勋

曹勋　送殿干谯公暂归莆田

暂辍京尘扰扰间，一鞭行色冒春寒。

梅花细雨资能赋，野水遥山好据鞍。

引道颇闻辞魏阙，觅官况可近长安。

掀髯西笑归宜早，应及莆闽荔子丹。

曹勋

曹勋　送丁致远司理

苕溪霅水接云沙，秀气全钟化鹤家。

三语固知油幕近，八吟不觉石渠赊。

庭亲戏彩心应悦，路近乘槎梅已花。

一意相期升馆殿，三年倚玉愧蒹葭。

曹勋

曹勋　送柑酒与少瞻

小摘洞庭霜后实，旋簄真一瓮头春。

雪中急欲林夫子，漫助诗人笑语新。

曹勋

曹勋　送怀英访庐山

台岳相逢麋鹿墟，识公风骨秀而癯。

山林访道诚多切，云水期真进所如。

炉鼎丹砂知炼己，关河霜霰不妨渠。

它时应有衡阳雁，莫忘南来一纸书。

曹勋

曹勋　送腊梅与曾豠父

紫烟破萼缀蜂房，薇露浓薰冉冉香。

寄与赤城贤太守，要知和气入风光。

曹勋

曹勋　送荔子与高观察

磨铜碧海驾天风，吹落闽山荔子红。

弭渴文园剥玉，急须寄上自嬉翁。

曹勋

曹勋　送凝神张先生还茅山

我家天台玉霄峰，旁临云海空复空。

水光际天接山影，山间楼阁相溟蒙。

仙人骑鲸度空碧，步虚声下飘天风。

缨冠葳蕤跨彩翼。子晋凤笙惊盲聋。

半夜电雷动岩壑，一坛松桧知仙公。

别来放迹入朝市，但觉尘土填心胸。

猿惊鹤怨愧昏旦，竹露萝月徒葱茏。

君庵三茅何冲融，暮春旅寓凡圣同。

同造胜境瞻真踪，弟兄乘云御飞龙。

为时作瑞留从容，但见仙骥顶有红。

凝神坐啸隐万松，粲粲玉齿犹颜童。

佩声促诏朝帝召，清净为正裨舜聪。

坐乎少广追崆峒，物不疵疠寿域中。

翩然鹤归茅岫东，一篙秋静磨青铜。

他年我亦披蒙茸，草屦瘦藤饥不充，

应许下灶为陪从。

曹勋

曹勋　送钱处和知三衢

忠孝传芳在一门，双旌光动小阳春。

柯山瀫水聊均逸，石室龟峰定可人。

紫诏密尝符夙梦，朱辬果见抚斯民。

故家未有如公者，自致勋名侍帝宸。

曹勋

曹勋　送清隐纯老住池阳杉山

冥冥细雨绿阴齐，湛湛长江客去时。

剔起眉毛欣应供，横担楖栗看来期。

曹勋

曹勋　送人倅潮阳

情文俱至接交亲，折节如君未有邻。

垂棒不妨希孟德，荣亲当复比安仁。

碧云斜日羊山路，黄叶西风鳄水滨。

嗟我殊乡远良友，尚堪病眼看征轮。

曹勋

曹勋　送人游福唐

萝月溪云各未阑，它时薪水肯相安。

家依梵刹钟磬静，路近台山松桂寒。

黄槊胜流公远诣，观澜逸兴我难看。

归时一棹宜须早，趁取薰风荔子丹。

曹勋

曹勋　送四子耜倅四明二首

我家颍水著元勋，千佛名经世有闻。

汝幸题舆接贤守，益修廉节报吾君。

曹勋

曹勋　送四子耜倅四明二首

高秋风月变新凉，老泪何堪不计双。

从此梦魂应逐汝，南云夜夜过鄞江。

曹勋

曹勋　送王道录桐柏住庵二首

早觉人间万事非，便寻幽远净征衣。

每嗟老境难辞老，政使归时未得归。

物外无思皆妙道，尘中有患更危机。

羡君行李翩然去，琼阙从兹两子微。

曹勋

曹勋　送王道录桐柏住庵二首

见说当年梦甚真，公今高步挹清尘。

经传桐柏兼三洞，名在明廷接万神。

马过越山资浩气，花飞剡水正残春。

白云二友皆仙士，晤语多应一笑频。

曹勋

曹勋　送王制置帅成都

从来吴蜀势相亲，制阃今勤侍帝臣。

可但覆瓯称直道，暂烦分陕济斯民。

剑关日下山河重，井络天开号令新。

圣主遂宽西顾念，遨头正及锦江春。

曹勋

曹勋　送谢景思从辟督府二首

乘传逆知怀抱开，壁门春晚静尘埃。

萱明子舍虽云乐，檄愈头风得屡催。

横槊便知威黠虏，指踪端复赖长才。

维持江左风流在，富贵行看正鼎来。

曹勋

曹勋　送谢景思从辟督府二首

艰垒师行遂坦夷，中兴仍待老文辞。

上公固已虚油幕，硕画旋看赞鼎司。

气隔龙荒朝陇蜀，令严虎旅肃旌麾。

风声鹤唳天威振，会风棋余折屐时。

曹勋

曹勋　送新酒糟蟹与贾之奇五首

小酢银槽新拨醅，带糟郭索佐樽罍。

一时送上天台友，助对梅花人举杯。

曹勋

曹勋　送新酒糟蟹与贾之奇五首

陋巷何能有玉醅，闲人正以鄙惟罍。

捣香筛辣宜相送，似胜骑鲸月下杯。

曹勋

曹勋　送新酒糟蟹与贾之奇五首

雪后寒浓酒未醅，冻吟谁与酌金罍。

不忧毂下米炊玉，同放马蹄银作杯。

曹勋

曹勋　送新酒糟蟹与贾之奇五首

新诗慰我胜浮醅，岂待杯盘更举罍。

但原车中无折齿，何忧举案乏持杯。

曹勋

曹勋　送新酒糟蟹与贾之奇五首

企咏公才绿涨醅，我方破器不成罍。

词源端并流三峡，薪火何能救一杯。

曹勋

曹勋　送徐正时归浦城

徐子志义士，触热如探汤。

远从南浦来，访我存与亡。

语兼琼瑶温，气回兰蕙芳。

炎云正烁石，怀抱为清凉。

顾予岩壑姿，小筑台山傍。

儿辈杂编氓，荆扉绕松篁。

感公久留兹，语离势中肠。

行行括苍道，念此山路长。

公怀武夷春，复多知见香。

青云勉震耀，宜近天汉光。

草堂不道远，时寄烟苍茫。

曹勋

曹勋　送徐正时之官赣州四首

君以高标比太阿，方将试用倚无何。

肯来访我松筠里，踏遍崇冈与断坡。

曹勋

曹勋　送徐正时之官赣州四首

报道君乘六月潮，在齐端可比闻韶。

探汤剧暑不易度，应喜南云瞻玉霄。

曹勋

曹勋　送徐正时之官赣州四首

交游之厚鲜如公，信越前修辈行中。

有弟方登龙虎榜，乃兄力践古人风。

曹勋

曹勋　送徐正时之官赣州四首

君方赣水赴除书，百舵横江信所扶。

他日雁山新雁到，问先曾这赤城无。

曹勋

曹勋　送许尉

平生许彦充，躯胆两豪举。

掀髯参军事，讵可细碎语。

我时百僚下，计拙役甚苦。

从事得余力，慷慨志相许。

公乃小著鞭，一官尉南浦。

盐车虽云困，垂棒亦其所。

原子逢荐达，天王方振旅。

求田勿堕气，苞茅当问楚。

此事岂不壮，况复吾素与。

我缘拥縗服，窘欲访鸡黍。

天寒霜雪盛，世乱豺狼阻。

何堪南北趋，别意寓瑆俎。

伤心有清泪，挥洒欲如雨。

曹勋

曹勋　送选兄归天台

一笠弥天亦大奇，选公访我索新诗。

赤城归去应相忆，十里松风月上时。

曹勋

曹勋　送杨子宽还临安寄钱处和

送客天台不上船，东风款段喜扬鞭。

山容阁雪晓犹冷，花色烘云春正妍。

垅上麦芒犹绿嫩，枝间梅子渐青圆。

有怀阁老应诗罢，尽卷珠帘按管弦。

曹勋

曹勋　送曾豠父还朝十首

故家门地少相传，公独翘翘朝墨仙。

五两诗章蔼天禄，看同勋业映青编。

曹勋

曹勋　送曾豠父还朝十首

异枝同颖绕祥云，贡入南州瑞木新。

并影薰风舞交翠，要知仁政在斯民。

曹勋

曹勋　送曾豠父还朝十首

丽句清言继风雅，手开云汉焕天章。

珠玑散落佳山水，奕世人薰一瓣香。

曹勋

曹勋　送曾豠父还朝十首

大参宴客有遗址，栋宇半欹荆棘中。

一日青红丽云表，因知雅量自相同。

曹勋

曹勋　送曾豠父还朝十首

玉霄栏槛冠东州，幻出风烟最上头。

壁月山光入遗爱，此方今已号曾栖。

曹勋

曹勋　送曾豠父还朝十首

识公政事在恺悌，接物情文惟到诚。

天台两岁士民说，要雨雨来晴便晴。

曹勋

曹勋　送曾豠父还朝十首

阿苹能唱大苏词，赤壁长哦更一奇。

临赋图成好相伴，东山他日固先知。

曹勋

曹勋　送曾豠父还朝十首

老来百事大关身，惟有芳醪意甚真。

忆着碧琳相觅去，问梅期醉水南春。

曹勋

曹勋　送曾豠父还朝十首

借寇何能共此邦，离怀未易寸心降。

惟将老泪逐梅雨，流入玉溪同一江。

曹勋

曹勋　送张才甫知池阳

频向长亭折柳枝，客中送客动愁思。

未论莲社重分袂，第喜牙璋再把麾。

旁塞兵民须旧德，长淮风月待新诗。

行看紫诏求耆宿，正是霜天清晓时。

曹勋

曹勋　送张冲举先生还山

道人丰骨出埃尘，玉颊双红烂熳春。

金液密传张果老，黄庭曾授赤明民。

秋来行李林泉好，雨后云山意气新。

顾我年华已垂尽，余龄薪水原相亲。

曹勋

曹勋　送赵安定弭节三衢

茅土真封辅帝畿，天潢近派冠彤墀。

当机久契拈花笑，示病何劳阖国追。

北阙暂违文石陛，西风正是菊花时。

瘦筇短褐他年去，洗雨蒙烟访羽池。

曹勋

曹勋　送赵添戎还漳州

北风号枯叶，漠漠天正寒。

弛担逆旅中，方税游子鞍。

吾甥遽相访，别久心万端。

意定话亲旧，或悲或可欢。

乃将十年心，只作累刻殚。

修涂困尘土，客庖无盘餐。

举杯少延款，荷子襟抱宽。

明朝复掺袂，老怀凄以酸。

漳山无瘴烟，漳水无惊湍。

侍亲友于乐，勿倦为戎官。

原因南风期，时时寄平安。

曹勋

曹勋　送郑吏部出使二首

圣主东南眷念劳。绣衣行部辍名曹。

喜寻物外人多竺，应遇山中相有陶。

丹笔不摇吟笔健，颓风顿革古风高。

如何大展安邦手，勿使鲸鲵弄海涛。

曹勋

曹勋　送郑吏部出使二首

生灵涂炭帝兴怜，揽辔公应原著鞭。

禹贡山川仍旧贯，汉时户口失残编。

交征夷夏疑非古，积弊公私不记年。

且乞韩州风信好，二君归计托楼船。

曹勋

曹勋　送郑猷归福唐

君家有唐第一人，耕隐谷口同子真。

临安始终三十载，我亦挂冠君归闽。

重话向来倦游处，苍颜秃鬓皆如银。

喜君南归不可从，雁飞时寄天台春。

曹勋

曹勋　送子芬年家之官越上

清润丰姿玉不瑕，篇章典重见词华。

韬钤小试诸侯幕，事业共称丞相家。

蓬阁昼长宜笑咏，山阴春早已莺花。

凤池自是风流在，行见金门帽带斜。

曹勋

曹勋　送子威史归邵怒

闽浙相望一寸心，鴒原落寞叹孤音。

五年情话空相忆，千里闲门肯见寻。

只拟连床常对语，岂堪垂老更分襟。

它时果许邻幽筑，莫倦天台尘土深。

曹勋

曹勋　送子威兄钤兵池阳

伊昔侍伯父，一官尉池阳。

时年方九龄，读书未知方。

於今涉五纪，皤然须须霜。

兹喜伯兄官，钤兵总戎行。

素风出韬略，貔貅禀闳纲。

小试部勒勤，著鞭扬荣光。

青林脱幽箨，浓绿栖残芳。

起予水云心，尚拘朝市忙。

齐山上穹碧，九华俨珪璋。

紫岩楮敲冰，云叶供展张。

清江霁远目，帆樯下沧浪。

林泉作佳游，为公发天藏。

伯父昔所临，云汉披天章。

琳琅戛鸣球，往往题僧坊。

何当切访问，便与磨珉苍。

蔗於门户间，能事岁月长。

仙舟涉初夏，浮家及清凉。

毫举尘土境，海运图南翔。

兄弟各垂白，语离热中肠。

原言养浩然，时举黄金觞。

因风托素鳍，访我菰蒲乡。

曹勋

曹勋　隋堤草

绵绵隋堤草，草色翠如茵。

梧桐间桃李，穠艳骄阳春。

杨柳垂金堤，拂舞无纤尘。

行人不敢折，守吏严呵嗔。

大业一崩陨，九庙犹荆榛。

隋堤草与木，采斫杂樵薪。

秋风号枯枝，野火烧陈根。

园林宫馆尚禾黍，草木於尔何足论。

曹勋

曹勋　隋堤柳

隋堤柳，千里夹隋堤。

堤中有巀3道，百尺隐金鎚。

柳色间桃李，行客迷芳菲。

牙樯从西来，云表开龙旗。

一舟挽千人，万舟若鱼丽。

舟中尽绝色，不厌荒淫饥。

锦帆压奔流，日夜东南驰。

龙舟未及返，身辱吴公泥。

神器朱所托，化作迷楼灰。

向来桃与李，花色犹不衰。

向来堤上柳，柳色犹依依。

唐公已举晋阳甲，草木虽小知无隋。

曹勋

曹勋　岁将暮

岁将暮，岁将暮，

靡靡行人不归去。不归去，

道路长，道路长兮复限我以石坂羊肠。

山多乔木兮不能为吾之栋梁，水多深阴兮不能为吾之舟航。

徒顿驾以独宿兮，趋风雨於晨装。

眇佳人兮余怀，期遥集于扶桑。

曹勋

曹勋　孙倅书尾附二诗

已作惊禽不择柯，异乡那复困风波。

别来莫讶书凄恻，忧患艰难我最多。

曹勋

曹勋　孙倅书尾附二诗

南徐作别抵闽乡，三见春风换众芳。

若对旧游知识问，为言羁旅鬓成霜。

曹勋

曹勋　台城杂诗七首

卜筑城隅久罢休，数椽忽得水西头。

四围竹色缭寒碧，一径杉风留素秋。

门外水天分棐几，天边桂子入帘钩。

指踪尽得神仙客，更乞佳名为榜不。

曹勋

曹勋　台城杂诗七首

老境光阴怯雨霜，怕寒窒隙似猜防。

养生饱悟风中烛，卜宅闲寻肘后方。

明世渔樵终混迹，故山猿鹤怨循墙。

天台肯约它年隐，半岭松风殷夜床。

曹勋

曹勋　台城杂诗七首

长歌山水五风霜，翠竹青松是臣防。

每谓肉身求净观，犹胜饭袋绕诸方。

因风老叶闲粘纲，久雨新苔巧占墙。

何以待宾余旧贯，一香一饭一胡床。

曹勋

曹勋　台城杂诗七首

向来小筑久锄荒，更觉闲中日月长。

山脚孤烟迷市井，冈头斜照下牛羊。

乘槎未喜闲侵汉，骑鹤何求再上扬。

简寂新诗清有素，雨随击节助浪浪。

曹勋

曹勋　台城杂诗七首

归涂只欲自治荒，久羽田音兴益长。

插稻方能骑身马，触藩遽复叹羝羊。

乍为事压愧俯仰，却得公来时举扬。

更待凉风不天未，醉看墨妙写淋浪。

曹勋

曹勋　台城杂诗七首

雨后秋风十日阴，罗衣初觉晓寒侵。

清愁强欲亲欢伯，瘦骨何能举聚针。

碧玉丽词残照晚，青楼秀色暮云深。

中郎好句传茅屋，端比逃虚喜足音。

曹勋

曹勋　台城杂诗七首

金柔火老转清商，已近蟾华冉冉光。

尚有微云遗暑湿，不妨森木作新凉。

壶中自有洞天阔，物外每同春日长。

原得身藏箕斗内，白苹红蓼水云乡。

曹勋

曹勋　题岸老庵居

唯庵无住老禅人，一坐中间远世纷。

不讨毗耶方丈饭，应思雨满北山云。

曹勋

曹勋　题潮州黄岗驿

旱作颠风日日吹，冬来浑似麦秋时。

土人尚畏生炎瘴，北客闻时泪可知。

曹勋

曹勋　题钓台

遐想先生后世名，常如山水四时青。

因知功业成何事，归美惟消犹帝星。

曹勋

曹勋　题丁掾钓雪图

连鳌妙手舣前湾，蓑笠琴书得自安。

更待一轮清月上，静看千顷玉光寒。

曹勋

曹勋　题董亨道画西湖

湖上秋山翠作堆，湖光千顷漾涟漪。

晓云帖水菰蒲冷，正是吴江枫落时。







卷12

曹勋

曹勋　题澉浦金粟寺二首

我闻金粟名，来谒示病相。

不见隐几老，松竹空函丈。

雨花谁声闻，擎钵定非想。

归去一笑粲，春风快双浆。

曹勋

曹勋　题澉浦金粟寺二首

入门不见佛，已悟本无相。

若为是真求，沙界等寻丈。

欣蓬两禅老，妙悟灭心想。

行当求所求，筏喻不言桨。

曹勋

曹勋　题光武庙三首

陇蜀趋风泣向隅，征途殊喜读双趺。

他年新载碑中语，百万俱摧历古无。

曹勋

曹勋　题光武庙三首

故人高卧枕严溪，香火纷纷俗不疲。

倘赞提封如帝业，也分百户奉真祠。

曹勋

曹勋　题光武庙三首

九州思汉定雄夫，天下雄夫待一呼。

冰亦复随人意合，从来大度自同符。

曹勋

曹勋　题黄湾真如山般若台

真如山中龙象宅，前三后三率禅客。

珍公提唱悟本心，一指不留庭下柏。

我来春事梅已玉，仍吸灵泉酌寒碧。

会看海印发光时，台前璧月连天白。

曹勋

曹勋　题家雷锋海棠小亭壁

万点匀红上海棠，小亭无处着春光。

放教晓日滋新彩，要问东君学醉妆。

曹勋

曹勋　题建宁府分水岭铺

三年闽海类飘萍，今近天枢第一星。

虽是玉京犹万里，江南山已望中青。

曹勋

曹勋　题今是斋

伟矣高情著，斋名世亦稀。

但能尘事远，便觉昔年非。

琴静凝香碧，神清众妙归。

诸缘只心法，鸥鸟亦忘机。

曹勋

曹勋　题禁中黄石榴二首

榴花昔染猩猩血，檐卜丛中今斗新。

何事司花与纯素，不同妖艳污天真。

曹勋

曹勋　题禁中黄石榴二首

安石开花比御衣，绉红繁绿不能奇。

上林别有娇黄贵，如剪冰绡衬玉肌。

曹勋

曹勋　题客舍

路边小舍静无泥，风入松杉绿满枝。

溪抱回堤山抱屋，舟藏曲港竹藏篱。

主人野性留应懒，倦客闲情去輙迟。

内讼尘埃犹仆仆，厚颜如奉北山移。

曹勋

曹勋　题李次仲庵中

杖藜乘兴出江头，自挂青钱买小舟。

祈问仙翁餐玉法，便风一日到严州。

曹勋

曹勋　题钱参政东岩

龙顾初闻辟纵观，尽收清胜閟高寒。

四围列岫飞云静，十里平湖碧照宽。

麈尾有言皆灌枯，尘中无路不惊湍。

东岩端作东山望，行为苍生起谢安。

曹勋

曹勋　题谯干钓雪图

四山飞雪正漫漫，蓑笠何人把钓竿。

六月披图方执热，风随玉麈不胜寒。

曹勋

曹勋　题清虚庵三首

清虚指出翠微旁，便涌流泉溉一方。

更拜璇题作神力，源源千古出甘凉。

曹勋

曹勋　题清虚庵三首

拨云峰迥势岧巃，杰阁翚飞倚绛霄。

扶翊道风千载遇，昭回奎画百神朝。

曹勋

曹勋　题清虚庵三首

松篁交映有无中，行近仙扉一水东。

独上上清三洞妙，宝章云笈助真风。

曹勋

曹勋　题泉州延福寺壁

春深犹未试春衣，漠漠轻寒酒力微。

堪笑杨花太轻薄，淡烟细雨不教肥。

曹勋

曹勋　题人舫斋

君家作屋拟虚舟，想见低窗事事幽，

竹干巧同樯影寺，帘波寒并水光浮。

五湖烟月应无意，四海风尘计少留。

挂旆天山端有待，要凭巨楫济横流。

曹勋

曹勋　题人画扇十首

雪余蒲苇衬沙黄，野水寒清雁半翔。

柳下摇风云漠漠，飞鸣应喜下潇湘。

曹勋

曹勋　题人画扇十首

一川芳草接浓云，拂地垂杨带雨昏。

蓑笠不堪牛背湿，迎风呼犊趁柴门。

曹勋

曹勋　题人画扇十首

宽围绿野正华滋，放牧横溪草软时。

跪乳从兹富原显，尚羔先喜咏来思。

曹勋

曹勋　题人画扇十首

槲叶声乾雪尚浮，驯和群出映寒流。

啼猿不在关山冷，相顾应无羽猎忧。

曹勋

曹勋　题人画扇十首

柳已如眉拂上林，细风吹动绿烟深。

东君巧欲装春色，更引黄鹂啭好音。

曹勋

曹勋　题人画扇十首

薰风栏槛送微凉，洁白南花玉蕊芳。

倚径一枝殊楚楚，任教蜂蝶绕清香。

曹勋

曹勋　题人画扇十首

长沙笔墨妙山林，植立如听啸月音。

岸槲不妨俱遂性，一溪闲与照清深。

曹勋

曹勋　题人画扇十首

烟苞绿叶拥祥云，一种芳菲秀色新。

密蓓临风凝重露，横枝照眼觉浓春。

曹勋

曹勋　题人画扇十首

野林物物适幽栖，春引风高裂石时。

何处双禽飞不定，静宜翠竹亚寒枝。

曹勋

曹勋　题人画扇十首

惨惨江天散六花，磷磷寒碧不藏砂。

扁舟蓑笠撑何去，应向溪头问酒家。

曹勋

曹勋　题山景二首

林薄空蒙未见花，萦纡一径向溪斜。

杖藜倚待船中客，山崦同寻卖酒家。

曹勋

曹勋　题山景二首

乱山苍翠霭岚光，采药幽人凤子香。

路转峰回茅舍静，好寻绝顶访僧房。

曹勋

曹勋　题扇二十四首

霏微梅雨暗林塘，润逼琴丝草木香。

卷箔钩帘无一事，篆烟终日伴清凉。

曹勋

曹勋　题扇二十四首

势凌空碧小嶕巃，秀木成阴映断桥。

注意便为庐阜想，摇风最喜水芭蕉。

曹勋

曹勋　题扇二十四首

薰风过雨到池台，绿荫都无一点埃。

傍架垂垂薇露重，糁枝已有橘花开。

曹勋

曹勋　题扇二十四首

含笑殊名缥与缃，就中晕紫最芬芳。

纤枝小摘涓涓露，鼻观须参著肉香。

曹勋

曹勋　题扇二十四首

东风已过晓天清，尚有飞来柳絮轻。

卷起珠帘窗户静，一番新绿照人清。

曹勋

曹勋　题扇二十四首

引睡文书堆棐几，穿帘燕子拣海梁。

好风弄袖湖山近，陇亩摇春禾黍香。

曹勋

曹勋　题扇二十四首

碧沼波澄拂柳条，坐来未觉水云遥。

轻轻风絮迷新涨，一啭新声破寂寥。

曹勋

曹勋　题扇二十四首

惯向青林与碧溪，幽居竹石自相宜。

种成满眼花堆锦，开落如今总不知。

曹勋

曹勋　题扇二十四首

草萦平碧柳舒金，春色融融积渐深。

巢燕高低寻画栋，宿云浓谈作轻阴。

曹勋

曹勋　题扇二十四首

红盘花上绿烟微，风转天香暖著衣。

行遍四桥闲伫立，碧波时有彩怨飞。

曹勋

曹勋　题扇二十四首

瀰瀰水槛俯横桥，水面新荷影动摇。

时向青空飞白鹭，不妨悲翠立兰苕。

曹勋

曹勋　题扇二十四首

春去烟光绿已齐，阴阴栏槛晓晴时。

新梢替尽残芳静，喜见余花一两枝。

曹勋

曹勋　题扇二十四首

松篁交翠入幽深，道院萧闲每遣心。

一炷清香宜燕坐，数声钟磬有余音。

曹勋

曹勋　题扇二十四首

弄袖和风拂拂轻，众香迎面酒微醒。

凉寻小径通幽处，花压栏干竹一亭。

曹勋

曹勋　题扇二十四首

小楼连苑碧山前，终日凉生枕簟边。

自是西湖秋更好，水光山色接长天。

曹勋

曹勋　题扇二十四首

柳满长堤绿满池，藕花倚岸两三权。

文鸳扑鹿惊飞起，一棹高荷艇子移。

曹勋

曹勋　题扇二十四首

庭萱戢戢漏新春，槛外梅花冷带云。

与客对床风撼竹，一灯殊喜细论文。

曹勋

曹勋　题扇二十四首

小轩风景画图宽，一再闲寻绿绮弹。

雨着梨花春已老，烟沉芳草梦犹寒。

曹勋

曹勋　题扇二十四首

老境惟期得醉歌，何能浩荡涉风波。

关山月白闻归雁，风雨秋深想钓蓑。

曹勋

曹勋　题扇二十四首

残春已云不堪招，犹喜莺声破寂寥。

花片片飞风弄蝶，柳阴阴下水平桥。

曹勋

曹勋　题扇二十四首

雨余湖上数峰青，湖水连天似镜平。

一棹迎凉快襟袖，香从苹末晚风生。

曹勋

曹勋　题扇二十四首

暂脱尘埃污履絧，白云坐看起天隅。

笋梢觧箨摇新翠，为作麾幢执万夫。

曹勋

曹勋　题扇二十四首

秋风天净绝纤痕，且喜新凉莫更论。

坐上卷帘人未醉，秋香满院月黄昏。

曹勋

曹勋　题扇二十四首

燕尾溪头晚色分，蜂腰山断日斜曛。

半篙碧静秋垂钓，一棹黄昏冷载云。

曹勋

曹勋　题王懋功秀才秀野堂

卜筑清幽远市尘，一种窈窕静松筠。

下临城郭千门晓，中有轩窗五亩春。

游艺本图佳客语，好贤不觉主人贫。

我来登览秋风晚，喜揖清言月色新。

曹勋

曹勋　题王氏女自写渡水罗汉

尊者暂离方广间，神通游戏山水闲。

女郎夙植窥其藩，妙笔写出尊者颜。

甚知此意大廓落，直与世尘解缠缚。

不须锡飞与杯渡，政恐有僧敲折脚。

曹勋

曹勋　题唯庵后大松

唯庵有长松，秀拔撑青空。

铜石并根干，榆枋比蒿蓬。

天地荫中边，日月奔西东。

原言滋浩养，千岁看此公。

曹勋

曹勋　题卫太尉岩集图

卫公雅志安林泉，禀生似无尘土缘。

英标孤映出群鹤，姿仪密际三界仙。

居临山麓绝焕丽，楚楚松竹相后先。

幽岩嵌空截绿玉，嘉木荫映摇苍烟。

喜招社友共清集，中有一老谈幽神。

其余六逸咸自若，炷香瀹茗殊恰然。

曹丘倚案独阁笔，想见窘思人所怜。

众宾得接书史乐，浩气高压江湖天。

只觉谈话可上汉，不拟步武犹居廛。

墨隐能画巧为此，一段美事端宜传。

好辞更赋风月上，胜韵直彻星辰边。

他时一笑忽相值，固应何止三千年。

曹勋

曹勋　题吴郡王家双竹

环碧亭前碧玉枝，森森连璧揖多姿。

节涵宿雨苍龙并，梢舞晴云翠凤差。

架雪凌霜俱有志，怀仁抱义本同时。

戚垣密协如苞瑞，盛事应先黼扆知。

曹勋

曹勋　题显恩寺

笋舆轧轧度林峦，投宿招提一枕宽。

尚有山头半峰雪，助成清夜五更寒。

曹勋

曹勋　题小石接待庵

老大思閒适，山林喜晦藏。

一廛虽异县，三径得崇冈。

地僻烟云润，年丰黍稷香。

心期得多矣，襟袖更新凉。

曹勋

曹勋　题谢太尉养素堂

乐山雅望意雍容，养素璇题振道风。

剩贮琴书供啸咏，更新窗户不青红。

数峰吴越登临外，千里江山指顾中。

玉碾碧天冷无际，中秋莫放酒杯空。

曹勋

曹勋　题信州月岩寺

不长凡花不长松，山藏月影紫云中。

臣灵巧凿如规玉，借与神仙上桂宫。

曹勋

曹勋　题幸蜀图

曾读开元天宝间，四时风月不教闲。

长联玉辔游清夜，岂意崎岖蜀道难。

曹勋

曹勋　题雪景二首

雪满群山万类沉，幽人闭户寂无心。

轻舟冲冷肯乘兴，情与剡溪寒意深。

曹勋

曹勋　题雪景二首

四山吹雪洒沧浪，两两渔舟冷不妨。

自是寒鱼依密藻，江深岸迥谩鸣梠。

曹勋

曹勋　题倚江图

有客登临酒半酣，道人仍为扫烟岚。

瘦筇更约风尘上，粥饭老同弥勒龛。

曹勋

曹勋　题应之二扇

纺车补緒住溪头，草木萧萧隐显秋。

贾客数声何处橹，水云庆却羡渔舟。

一带晴林散晓鸦，山边理棹钓云沙。

有人策蹇春风里，应向溪头问酒家。

曹勋

曹勋　题迎晖堂

爽垲幽居抵万金，东西领略水云深。

江山入坐清无暑，文史销閒静有琴。

何处菱歌烟艇雨，最宜秋月海潮音。

主人占得林泉乐，本有江湖一片心。

曹勋

曹勋　题友人书后

客子得秋凉，壮怀亦增慨。

永念故人远，三湘渺沧海。

曹勋

曹勋　题俞{扌堇}画八景

吴越山高紫翠重，浙江东下竦双峰。

峰前忽涌东西白，飞舞潮头万玉龙。

千秋人去水云空，只有荷花绕岸红。

寄语阿溪垂钓处，莫教闲却一丝风。

萧萧木叶下西山，便觉莼兴不闲。

莫踏长虹千尺去，孤帆正在暮云间。

兹山泉石压江西，肩衲枯禅万众栖。

欲向南州理烟艇，香炉先望紫云低。

秋涛初过静鱼龙，海纳斜阳万顷红。

待向焦山留夕月，一帆犹记挂西风。

轻舟短棹下安流，回首烟江望夕楼。

却记阿瞒当日事，灰飞烟灭只供愁。

上下天光一碧时，白苹红蓼照晴晖。

汉阳树远江烟起，黄鹤楼空燕子归。

清湘列岫拥烟霏，不见灵均吊楚妃。

一带僧园入修绿，待看岳麓雨晴时。

曹勋

曹勋　题张太尉画

一带烟沙接冷云，平林寂历夕阳昏。

轻舟急桨归何处，应住山前黄叶村。

曹勋

曹勋　天上月

皎皎天上月，随人如有情。

何当背银烛，充我如绝缨。

曹勋

曹勋　天台书事十三首

南窗面日北窗寒，终日南窗体甚安。

向道老来惟倦坐，看销一缕篆烟残。

曹勋

曹勋　天台书事十三首

老来少睡怕房栊，欲睡还休被屡烘。

半夜披衣还打坐，耳边听尽两山钟。

曹勋

曹勋　天台书事十三首

人情人事拨来无，惟有亲知意不疏。

数幅沓来还一幅，寒温而已作回书。

曹勋

曹勋　天台书事十三首

连雨催寒黄着苔，纷然枯叶拥闲阶。

了无春意到梅萼，只有瑞香先腊开。

曹勋

曹勋　天台书事十三首

清晓鸦啼睡梦间，喜闻飞雪满前山。

揽衣忙作披衣意，不问轻寒且凭栏。

曹勋

曹勋　天台书事十三首

小圃都无花木名，只栽松竹养余清。

时时风向边头过，喜听松声又竹声。

曹勋

曹勋　天台书事十三首

绿阴侵坐午窗明，几案书繁倦思生。

喜拆缄题新卷帙，故人惠我见高情。

曹勋

曹勋　天台书事十三首

终日飞霙下远空，冷回帘幕怯东风。

瑞香满槛深遮映，怕损亭亭紫锦笼。

曹勋

曹勋　天台书事十三首

水云深处是吾家，饭有胡麻饮有茶。

铛里未能炊一粟，山头学得种三花。

曹勋

曹勋　天台书事十三首

云山云归山未静，潮生潮落海非闲。

岂如此老犹强健，一挂冠裳便掩关。

曹勋

曹勋　天台书事十三首

束发名场历百艰，荷恩早许出清班。

未能脱迹尘埃外，已爱著身泉石间。

曹勋

曹勋　天台书事十三首

香火寻盟欲过门，相迎道地盍先论。

路从舍北清溪曲，家在县东黄叶村。

曹勋

曹勋　天台书事十三首

饭了从容古寺前，杖藜闲倚听清泉。

因看一则邻僧话，揽却老夫中夜眠。

曹勋

曹勋　天台宰祈雨有感

炎风逾月炽佗苍，稼穑如云已变黄。

令尹为民躬血恳，神龙奋雨破骄阳。

高低禾颖苖苖秀，垅亩风回细细香。

自尔屡丰应课最，西成先可贺仓箱。

曹勋

曹勋　天阴望钟山

尘土不满眼，飞鸿入无倪。

摇情望钟山，岩壑移东西。

荆榛蔽青霭，上下纷冥迷。

昔人去已远，草堂怀烟霏。

此意竟何往，缅怀谁与追。

胡为命驾一登览，诛除氛祲褰云旗。

曹勋

曹勋　迢迢高楼和紫烟

迢迢高楼入紫烟，上连阿阁巢青鸾。

青鸾飞飞不复返，朱甍碧瓦空般般。

而今燕雀互栖止，便便饱逸嗤鹰鹍。

黄金台废燕昭死，嗟嗟谁复旌遗贤。

曹勋

曹勋　投连泉州显学五十韵

某也多奇蹇，艰艰已十年。

素风惟汗简，生计只韦编。

先业虽殊轨，时流幸比肩，

固穷心尚壮，鼓勇气地无前。

念昔时方阨，居怀影自怜。

庙堂峰虿毒，宫阙犬羊膻。

胡骑南趋楚，天皇北狩燕。

六龙尘黯淡，二圣泪潺湲。

故国人何在，新君信未传。

自陈心胆大，肯避虎狼先。

落日幽都路，西风易水壖。

珥璫金不暗，睿札墨仍鲜。

间道逃穹帐，开缄彻御筵。

第知从圣化，宁复较腾骞。

宠锡蒙天造，兵戎付路权。

危言乖上相，逻职俾南泉。

复记丹阳渡，初移御座船。

孤城逃守令，衵阵拥戈鋋。

法驾方登顿，生民岂保全。

婴城因率尔，拔剑意茫然。

军旅增提振，囷储不弃捐。

诏封沾录用，师气亦周旋。

部邻终如旧，奔驰信有缘。

萱庭方舞彩，绋序忽终天。

遽见炎凉变，悲随节物迁。

故园愁绪外，归橐泪良边。

朋旧仍稀阔，饥寒念接连。

岂惟裘已敝，政坐履长穿。

尘土千山道，风涛万仞渊。

舆台俱偃蹇，鞍马亦迍邅。

兹幸提封肃，方依刺史贤。

宣恩持阃寄，持橐下班联。

日暖黄龙北，风迟紫帽巅。

五兵咸内戢，千雉即中坚。

庑屋除余壤，榕阴上故烟。

既能防勇斗，谁敢阙缗钱。

黠吏俱冥迹，虚词讵得专。

御流先治栰，发伪不轻蠲。

燕寝铃无响，虚庭草有芊。

尽欣新政下，一洗宿疴痊。

皂盖聊均佚，神舟舣济川。

藩维随振举，风日遂清妍。

只恐三台近，行看一札宣。

第功宜玉带，归照称金莲。

径入云台仗，宜陈述职篇。

泉人心恋恋，闽部思绵绵。

内顾委兹缘病，趋承失备员。

但能怀惠养，愧不预橐韐。

恐后瞻依便，先伸梗概虔。

秉钧今有待，拱手听陶甄。

曹勋

曹勋　涂中寒食

上已当羁旅，飘然浙水东。

好花闲照水，宿雨冷连空。

灵武兵方振，燕然信未通。

无人方老子，有泪湿春红。

曹勋

曹勋　途中七夕

道涂行役费光阴，节物还撩一寸心。

百尺烟坛上星斗，笑看儿女竞穿针。

曹勋

曹勋　团扇歌

白露团玉阶，秋风动罗幕。

御幸各有宜，非为君恩薄。

曹勋

曹勋　宛转歌

明月皎皎兮江水清，促瑶轸兮写余情。

有若人兮锵佩琼，申婉约兮扬新声。

托明君之幽怨兮，留迟风以掩抑。

借余音于宛转兮，韵繁谐以周密。

怅流月之西倾兮，兮恨弥襟而叹息。

歌宛转兮情无极。

曹勋

曹勋　晚春书事

东风苒苒又将归，甚叵飞花不恋枝。

半夜雨惊残梦破，一春愁是落花时。

暖梢袅袅青归柳，轻浪痕痕绿满池。

惟有小栏藏秀色，数枝芍药殿春迟。

曹勋

曹勋　王德言枢密生日十首

露华澄澹月痕秋，灏气储神侍帝猷。

暂握元枢均造化，苍生原看济川舟。

曹勋

曹勋　王德言枢密生日十首

骨相霜筠与雪松，高才直节固无同。

向来举似他时贵，声出丹田踵息中。

曹勋

曹勋　王德言枢密生日十首

籍甚家声孰可俦，玉堂金马著清修。

已摅荷橐三千牍，行相枫宸十二旒。

曹勋

曹勋　王德言枢密生日十首

庆源淮渎正滔滔，昆季中间誉最高。

三接固知先政地，五兵聊欲试钧陶。

曹勋

曹勋　王德言枢密生日十首

友于相爱陟通津，同气同居善益亲。

自是茅家好兄弟，一堂和乐棣华春。

曹勋

曹勋　王德言枢密生日十首

每喜高情语甚真，谠言亹亹赞天钧。

不殊林下忘形态，定是因是地位人。

曹勋

曹勋　王德言枢密生日十首

皇华临遣下彤墀，雨卧风餐益自怡。

口伐可汗初不识，得陪后乘始应知。

曹勋

曹勋　王德言枢密生日十首

中原秋色入輶轩，益助胸中造化权。

大有新诗入行纪，他时彩笔一时编。

曹勋

曹勋　王德言枢密生日十首

笋舆轧轧塞沙黄，趙襜胡儿语隔窗。

且喜纵观临易水，未须枫落赋吴江。

曹勋

曹勋　王德言枢密生日十首

八月凉秋草未班，诞辰正近旧长安。

客涂拜寿无琴奏，应念清辉玉臂寒。

曹勋

曹勋　王枢密见和复用前韵

惟公带砺长淮比，聊为苍生拂衣起。

一时冠剑满汉殿，简注非公欲谁拟。

金銮文采粲凿藻，玉扆平章看端委。

敢将蝇影附骥涂，原荐盘盂奉明水。

曹勋

曹勋　王孙游二首

红芳开绣户，碧草衬斜阳。

楼上频回首，思君道路长。

曹勋

曹勋　王孙游二首

夭桃与芳草，艳色明朝阳。

思君念华旦，贱妾惜容光。

曹勋

曹勋　王元龙惠新制辄依末后耘田韵叙谢

雕章琢句茂家声，如阅龙跳读快晴。

秀韵凌虚天外立，春熙及物坐中生。

只应翳凤游八极，但觉仪韶闻九成。

原看浯溪擅文学，要收功业付耆英。

曹勋

曹勋　王昭君

好恶由来各在人，况凭图像觅天真。

君王视听能无壅，延寿何知敢妄陈。

曹勋

曹勋　王正道再遇竹冠辄和来韵见鄙愫二首

惟公秉操如仙官，一任酷暑兼祁寒。

存心香火接造物，达诚果再逢竹冠。

应言蓬莱有至乐，六十九洞无纤恶。

松姿鹤态不复老，琪蕊瑶房未尝落。

上庵至真闻屡过，口付诀自相琢磨。

公今得妙腾逸驾，我嗟老景飞轻梭。

原投黄宁拯将溺有香，一瓣致礼敬诵生神歌。

曹勋

曹勋　王正道再遇竹冠辄和来韵见鄙愫二首

先生有号复有官，不畏隆暑兼冬寒。

归来山中侣松桧，无愧太上翔云冠。

我比同庵有余乐，云山百好无一恶。

喜君宏度如容波，愧我大匏真瀋落。

乃今漂流如无何，进退未果徒镌磨。

梦魂游扬欲舞蝶，归意浩荡遄飞梭。

得归冲啬虽当侵伐后，一醉尚可同咏归山歌。

曹勋

曹勋　望太行

落月如老妇，苍苍无颜色。

稍觉林影痚，已见东方白。

一生困尘土，半世走阡陌。

临老复兹游，喜见太行碧。

曹勋

曹勋　望行人

西北有高楼，窈竔入空碧。

徙倚遍栏干，杨花满行迹。

不见行人归，但有杨花白。

披襟向春风，为我传消息。

春风不见知，此意无人识。

曹勋

曹勋　闻北军犯淮

落日惨客意，老怀增百忧。

朔风动地吼，湖水吞天流。

甲马隘两淮，杀气横九州。

无德彼将灭，复雠我有休。

羽檄交驰际，哀歌寄清愁。

曹勋

曹勋　闻江上捷音

黠虏窥边久未恭，天王清跸殄元凶。

军威早已闻三捷，喜色遥知动六龙。

师旅夙严新号令，版图行复旧提封。

中兴大业书歌咏，原刻浯溪颂九重。

曹勋

曹勋　闻逆虏近淮

壬午收亨运，余屯未肯林。

风烟淮水近，天地老身愁。

虏意骄如昨，江干景易秋。

得闲如自若，心在一扁舟。

曹勋

曹勋　闻晓禽

一枕山城晓梦惊，了规啼破月斜明。

只应知我倦游苦，故作不如归去声。

曹勋

曹勋　闻有衣冠附伪命者

义分元无守，跳粱遂不臣。

美新应有赋，思汉定何人。

晚景嗟逢此，孤忠尚欲伸。

君王在灵武，日伫靖风尘。

曹勋

曹勋　问西湖梅

出肋梅花秀色新，不堪寒雨浥清尘。

故应倒影澄澜碧，湿玉吹香烂熳春。

曹勋

曹勋　问讯子忱游天台

落落贺吏部，萧萧湖海姿。

好山应自适，短棹得回迟。

花发庭中槛，香传舍外篱。

相思梅已谢，无处问归期。

曹勋

曹勋　乌夜啼二首

饥鸟哑哑不肯栖，雄飞呼雌鸣声悲。

娼楼年少醉歌舞，幽闺思妇寂无语。

将军百战未成功，坐数更筹听金鼓。

曹勋

曹勋　乌夜啼二首

月落啼乌近锁窗，锁窗深处绣鸳鸯。

鸳鸯未就肠先结，马踏天山夜飞雪。

归来且莫话封侯，同醉笙歌弄明月。

曹勋

曹勋　巫山高

巫山高，望不极。

飞鸿欲度愁无力，我欲绝之乏羽翼。

峡江水急荆门远，鱼龙游之不能转。

下无舟楫上无梁，我欲济之忧力尠。

曹勋

曹勋　无锡得次子诗促归

老大心情不外求，得闲欢喜且闲休。

每思尘土年华老，欲接神仙汗漫游。

三月不知春烂熳，五旬却值雨飞浮。

催归又诵吾儿句，便且呼童上小舟。

曹勋

曹勋　吴歌

水满长洲月满楼，姑苏台榭锁深秋。

君王不见春花老，响靸廊中胜游。

曹勋

曹勋　吴歌为吴季子作

佳人一往兮不来，国为墟兮莫知。

侬自守兮谁依，俟河清兮几时。

怅姑苏之崔嵬。

曹勋

曹勋　戊子正月廿一日雪及半尺

晚讶争鸣白项雅，梅风随夜冷窗纱。

忽惊寒透多年被，不似潜飞六出花。

历乱已应藏月桂，紆糊无处认山茶。

朝来多怪寻芳客，都向东风卖酒家。

曹勋

曹勋　喜张步潜登第

潜也忠良士，骞腾喜纵观。

主文收俊彦，学校益尊安。

台阁名闻久，交游意始宽。

佐时行拭目，正论耸朝端。

曹勋

曹勋　戏成

春光晓看如残梦，院静宜兼竹影疏。

新处触时佳意在，夜寒犹怯枕衾孤。

曹勋

曹勋　戏简钱处和

闻道维摩棐几前，花随宝女下云天。

合欢带缓新妆薄，燕子楼深晚色鲜。

想得琼枝宜夜夜，只应璧月共娟娟。

何时遂预平生友，与出湘云伴锦筵。

曹勋

曹勋　戏妙德二偈

万行不修无事也，随缘放旷任逍遥。

昨夜人言风雨急，窗间只道海门潮。

曹勋

曹勋　戏妙德二偈

稳得身心常坦坦，此事从来高着眼。

山河大地遍游行，只是雨下不借伞。

曹勋

曹勋　戏示子舍二首

八八光阴又四春，同柈殊少去年人。

不妨诸子频修供，莫厌击鲜休说贫。

曹勋

曹勋　戏示子舍二首

日日有共终日赏，时时酌酒亦时醒。

今年剩得优游乐，亭榜宜书醉景亭。

曹勋

曹勋　戏作

昨日暴热加蕴隆，今日寒色如穷冬。

居然寒暑变春事，大钧造化谁始终。

我欲直前扣天阙，万神森卫不可谒。

上玄岂纵勾芒神，朝驱赫日夜沉月。

吹香湿玉失长养，发陈璺启若徒设。

原天勿令移指麾，却收正令还春曦。

暄风布暖活贫窭，免咏眉山御腊衣。

曹勋

曹勋　细君

族类皆有偶，所偶各有方。

我本汉家女，远嫁乌孙王。

言语既不通，嗜欲宁相当。

生肉以为食，膻酪以为浆。

毛卉袭衣服，蒜薤为馨香。

呜呜当歌舞，跳跃纷低昂。

风沙障白日，四野皆苍黄。

逐猎射禽兽，藉草毡为墙。

喜怒不可测，贪戾过豺狼。

自为治宫室，仅能庇风霜。

岁时一相见，但见眉目光。

东南望汉日，独觉霜天长。

飞鸟恋故林，游子思故乡。

而我被遐弃，失身投穷荒。

明明汉天子，一女奚足伤。

武威与文德，岂不在周行。

吾王居下国，奉上固所当。

结亲徒自辱，掩泣羞汉皇。

曹勋

曹勋　夏日偶成六首

梅溽霏微昼景长，竹吹清润着衣裳。

未妨燕坐连宵雨，且对澄心一炷香。

曹勋

曹勋　夏日偶成六首

且欣久雨得新晴，水面荷香入座清。

尽日水塘无一事，夏莺恰恰啭新声。

曹勋

曹勋　夏日偶成六首

田田秧稻半青黄，比屋人家煮纎香。

新绿侵人襟袖爽，满川烟水助清凉。

曹勋

曹勋　夏日偶成六首

雨湿云容廓太清，池边向晚喜闲行。

回溪曲港烟波绿，已有荷花照眼明。

曹勋

曹勋　夏日偶成六首

晴湖卷箔挂窗时，三面山光翠霭低。

渐放扁舟波浩荡，喜看台榭水东西。

曹勋

曹勋　夏日偶成六首

雨过梅黄五月天，风林密处渐闻蝉。

直须破浪销烦暑，一顷波光一棹烟。

曹勋

曹勋　闲过小圃督治冬蔬

山园乘兴便忘归，羽静关情万事非。

落叶翻江垂露纲，小梅藏白倚苔矶。

等看朔雪连云密，数得栖鸦几阵飞。

台岳久惭猿鹤怨，水云三合寸心违。

曹勋

曹勋　闲居泉州

平世功名不可期，羝羊自恨触藩篱。

劳生漫弭众人谤，虽死肯辜天下知。

劝进偶能回漠北，输忠犹忆佐边陲。

秋风一夜翻庭绿，晓看髭髯半作丝。

曹勋

曹勋　湘妃怨

委琼佩兮重渊，税鸾车兮深山。

望苍梧兮不极，与流水而潺湲。

曹勋

曹勋　湘妃怨

风凄凄兮山之阴，云溟溟兮湘之浦。

落日黄兮明月辉，古木苍烟号兕虎。

曹勋

曹勋　湘妃怨

雨潇潇兮洞庭，烟霏霏兮黄陵。

望夫君兮不来，波渺渺而难升。

曹勋

曹勋　襄事毕次旧题韵

坎临四正峙重峦，前直平田一顷宽。

中有佳城揖东注，万松深密障朝寒。

曹勋

曹勋　项王歌

提三尺兮臣诸侯，争天下兮裂九州。

时不得兮绝淮流，江虽可渡兮吾何求，

宁斗死兮羞汉囚。

曹勋

曹勋　萧史曲

玉箫散奇响，真气凄金石。

招携偶冥会，理惬心自适。

富贵如朝华，况复多得失。

胡不希长年，练气固形质。

高举凌仙翰，双飞上层碧。

挥手谢时人，去来空役役。

曹勋

曹勋　小三郎试院高捷喜成四韵

吾侄千里驹，一喷绿沙外。

韬钤本书史，方略挟经纬。

小出附众策，坐使勍敌溃。

持弧褦襶子，雨汗亦良愧。

曹勋

曹勋　小三侄远持兄嫂之命见访于荒寒寂寞中将归二诗为别

投老台山麓，松篁筑靓幽。

行年今七十，抚事几春秋。

但喜亲情话，难忘为小留。

山川烦跋履，事事见操修。

曹勋

曹勋　小三侄远持兄嫂之命见访于荒寒寂寞中将归二诗为别

不见小阮久，相看情甚温。

肯来成宅相，端可大吾门。

暖日长江路，梅花细雨村。

真成好兄弟，言谢邓忘言。

曹勋

曹勋　小诗遗人谒邑令

林生牢落叹萍蓬，词采飘飘甑屡空。

闻道河阳花满县，欲从大手借春风。

曹勋

曹勋　小轩偶成

才添禄廪便添事，岂若清贫自在闲。

常恨吾庐无水石，漫将青竹当青山。

曹勋

曹勋　小游仙三首

九霄风静夜沉沉，由籁虚徐度玉音。

好是太真歌未阙，飞烟遥上郁华林。

曹勋

曹勋　小游仙三首

十二层城倚阆风，金台珠树郁葱葱。

遥瞻玉室藏书府，万仞飞光散晓红。

曹勋

曹勋　小游仙三首

摇曳空歌上玉清，飞烟冉冉拂仙缨。

龙輟已过黄金阙，致肃门郎识姓名。

曹勋

曹勋　小雨看海棠

浣花红绿四回环，何事轻阴作嫩寒。

应是化工知胜处，海棠宜向雨中看。

曹勋

曹勋　小园午集坐间呈处和瞻明诸友

共向花时笑语频，不须七七倩花神。

中郎棋战投机捷，阁老诗坛着语新。

暖景迟迟莺唤友，落英寂寂草成茵。

牡丹芍药开非晚，更约同游浩荡春。

曹勋

曹勋　效寒山体

嗟我世间人，有山只暂聚。

富贵空中花，遇合风里絮。

夜夜植业种，朝朝奔苦趣。

佛有妙莲花，读取平等句。

曹勋

曹勋　效寒山体

嗟我世间人，强有六亲念。

看子是恶少，目妒作美艳。

分香且供佛，有财莫言俭。

俯仰即异世，六尺那可占。

曹勋

曹勋　谢岸老惠显明新芽

幽壑乘春摘，芳芽辱见分。

莺花妨老眼，香味喜新闻。

细石飞轻雪，圆瓯泛乱云。

虽无七碗量，清兴重欣欣。

曹勋

曹勋　谢崇上人惠新茶

春入闽溪草木香，灵芽一夕一丝长。

上人自是春风手，分与闲人齿颊芳。

曹勋

曹勋　谢赐宸翰扇

恩从清暑殿中传，凤翥龙盘墨色鲜。

何物老臣容拜赐，御风挟月下中天。

曹勋

曹勋　谢赐丹桂

秋入幽岩桂影团，香深粟粟照林丹。

应随西母瑶池晓，染得朝霞下广寒。

曹勋

曹勋　谢李伯时自临安见过台州二首

我生雅志泉石间，金闺通籍诚厚颜。

真人下悯羁靮旧，琳馆许辞鵷鹭班。

曹勋

曹勋　谢李伯时自临安见过台州二首

念公万里回异俗，瞔我南来忘趼足。

它时短幅问死生，为向荒寒访云屋。

曹勋

曹勋　谢彭大夫惠寒山诗三首

老彭临安来，惠我以寒山。

尽是化导意，更无一句閒。

顿驱迷悮心，尽置针石间。

久久得受用，谁畏凋朱颜。

曹勋

曹勋　谢彭大夫惠寒山诗三首

人生大块内，徒以蚁旋磨。

不有明眼人，何能知己过。

直指识自性，老甑必破堕。

身诗忽兼忘，嘉惠天来大。

曹勋

曹勋　谢彭大夫惠寒山诗三首

平生为物役，年纪积渐老。

不省这个意，老得越颠倒。

自读二诗来，迷云扫空照。

我为谢彭翁，且喜无烦恼。

曹勋

曹勋　谢钱处和惠握青瓜

暑气侵凌坐起难，忽颁一握满雕盘。

起尝顿觉烦蒸去，熨齿甘香碧玉寒。

曹勋

曹勋　谢钱处和惠燕坐搘颐莲

不倚蒲团有妙机，搘颐真可助痴儿。

辍君拄颊看山用，拯我垂头欲睡时。

燕坐巧能留蝶梦，吟髭聊复寄莲枝。

从今宁有灵龟叹，一枕跏趺总不知。

曹勋

曹勋　谢双溪见招

入夏山中乐有余，梅风淡淡雨疏疏。

尘劳久欲双溪去，正类饥鹰待一呼。

曹勋

曹勋　谢卫太尉送新酒

君家冰玉传素风，瓮头色与冰玉同。

薰人气和喜屡接，入瑆色轻看若空。

梅花破萼香澹澹，江天欲雪云蒙蒙。

坐客已醉复赞叹，头不岑岑常忆公。

曹勋

曹勋　谢杨监丞雪中送羊酒

朝回六出势飞浮，历乱初持积瓦沟。

漫以郢人歌白雪，曲烦从事到青州。

因知洗吻羊肪滑，可但倾肠鼠腹休。

纸帐熏炉今已矣，解嘲得免继前修。

曹勋

曹勋　辛卯题壁

中原陷贼百城没，龙驭天旋守一江。

恢复未逾衣带水，功名惭有碧油幢。

痛无雁信来沙漠，秋觉梅风到夜窗。

朔吹搅云心慷慨，拊床未易寸心降。

曹勋

曹勋　新建秘书省呈李秘监

道山贤范久摧藏，圣德重兴接耿光。

招隐稍来周俊造，紬书行见汉文章。

挂檐玉榜昭新渥，插架芸签识旧香。

喜见诸儒在天禄，嘉谟应欲赞时康。

曹勋

曹勋　新秋自喜信笔

袅袅秋色来不悭，翩翻落叶铺阑干。

藏莺杜燕圃中静，庐叶藕花波水寒。

我生逢辰似陆贾，老去恨未归长安。

天公赐以八旬老，客况如寄僧家园。

曹勋

曹勋　新岁七十以人生七十古来稀为韵寄钱大参七首

从心之岁自由身，恩许前期脱缙绅。

一褐林泉侣樵牧，熙熙端是太平人。

曹勋

曹勋　新岁七十以人生七十古来稀为韵寄钱大参七首

萧然心迹喜双清，且得肩头担已轻。

老病正须安静处，林间风味慰平生。

曹勋

曹勋　新岁七十以人生七十古来稀为韵寄钱大参七首

一二三四五六七，行年临之如电疾。

只将香火对清闲，古井无波应委悉。

曹勋

曹勋　新岁七十以人生七十古来稀为韵寄钱大参七首

未遂归心如束湿，久客京尘堂汲汲。

碧云向晚爱归飞，空看五五与十十。

曹勋

曹勋　新岁七十以人生七十古来稀为韵寄钱大参七首

小筑幽深无伴侣，默坐忘言时独许。

百年心事付闲云，一卷仙经还太古。

曹勋

曹勋　新岁七十以人生七十古来稀为韵寄钱大参七首

一廛儿辈自锄开，绕屋稍稍并种梅。

摘叶寻枝看未足，横斜已觉报春来。

曹勋

曹勋　新岁七十以人生七十古来稀为韵寄钱大参七首

居当山麓入烟扉，乔木苍藤接翠微。

筑室暮年今尚少，得归真是眼中稀。

曹勋

曹勋　新岁雪示儿辈二首

改岁晴和两月悭，雨声兼闰湿长安。

江海已挟春风嫩，朔雪犹飞腊月寒。

老境亟寻篝火暖，此怀不放酒瓶乾。

珠幢玉蕊明心目，写入清吟异日看。

曹勋

曹勋　新岁雪示儿辈二首

政恐东皋穑事悭，晓霞拥日作平安。

禽声便与知风暖，梅影潜摇碧砌寒。

幽谷定迁莺啭巧，芳郊滋喜燕泥乾。

吾君勤俭宽宵旰，富入仓箱亿兆看。

曹勋

曹勋　行路难

华堂高张千炬烛，光溢樽罍艳流目。

秦姬赵女变新声，入金石兮裂丝竹。

少年意气凌秋阳，奴仆金张嗤宋玉。

文章富贵何足论，胡必直欲身后名。

颜回风雨困箪食，伯夷葵藿难为情。

何如嫖姚十八从将军，恩隆爱密收奇勋。

美人歌舞谢芳草，春光落尽容颜老。

山长水阔霜雪寒，安用区区涉远道。

曹勋

曹勋　休致后效乐天体

从来受性岂其天，遇物常随处处缘。

未病遽为辞职去，欲归亟引挂冠年。

冒寒须放寻梅步，更窘常留买药钱。

恩许天台遂幽筑，清风一棹送归船。

曹勋

曹勋　虚飘飘

虚飘飘，虚飘飘。

禹门三级浪，仙子百花桥，

雪霙轻作霰，檐溜冻成条。

游丝千尺纲春色，掣电一抹收远霄。

虚飘飘，此时幻聚犹坚牢。

曹勋

曹勋　续巴东三峡歌

巴东三峡巫峡长，猿鸣三声泪沾裳。

月明夜寒寒雨霜，相望各在天一方。

安得身有羽翼如鸳鸯，千里同相将。

曹勋

曹勋　宣召看红木犀赐宴索诗并谢恩

九霞深借晓光披，粟粟轻红荫碧枝。

不逐秋香匀菊艳，要烘花色并彤墀。

凉云收雨颁慈惠，宝幄中天拜宴私。

折得一枝恩所赐，喜如初挂绿衣时。

曹勋

曹勋　选上人素履精修仆先识於崇信岑寂之时重来见之作诗为赠

我初游赤城，松竹空函丈。

师时奉诸佛，略不乏供养。

兹游再见之，谈笑益夷旷。

横披慰老眼，罂粟煎夜饷。

不以三生缘，遂作一指想。

新蕉展时雨，风銮鸣昼讲。

勉旃自爱重，公才定龙象。

曹勋

曹勋　雪后

雪后山斋鹤睡残，登临等得藓泥乾。

毋多酌酒亦成醉，尽足看梅不道寒。

篱落十分春意思，人家一色玉阑干。

小诗未就冰生砚，洗尽人间渴肺肝。

曹勋

曹勋　厌厌

厌厌夜饮忘更深，客不来辞主有情。

僮仆触屏成蝶梦，姬姜攍笛作蝉声。

月如有待行行慢，风不生嗔细细清。

萍散人生何可料，婵娟千里共交盟。

曹勋

曹勋　艳歌行

阳春丽华旦，杲日延清晖。

庭前夭桃花，灼灼流芳菲。

佳人惜良辰，游子行不归。

君看夭桃花，芳菲能几时。

曹勋

曹勋　阳春歌二首

草木荣兮春归，桃李芳兮菲菲。

彼日月兮如驰，人生行乐兮能几时。

上林池馆变荆棘，姑苏台榭游狐狸，

人生行乐兮能几时。能几时兮可奈何，

当歌莫惜朱颜酡。

曹勋

曹勋　阳春歌二首

汉家离宫三百所，高卷珠帘沸箫鼓。

车如流水马如龙，兰麝飘香入烟雨。

通衢夹道起青楼，金马铜驼对公府。

五侯同日拜新恩，七贵分封列茅土。

玉窗朱户尽婵娟，丝竹声中喧笑语。

玳筵珠翠照樽罍，继烛临芳醉歌舞。

醉歌舞，醉歌舞，天长地久无今古。

曹勋

曹勋　阳春谣

临东皇，万物昌。

君陶唐，宣重光。

臣皋夔，熙元良。

协三辰，抚万方，

物无夭札人无伤。人无伤，

繄元良。锡以景福滋瀼瀼，

吾君欣欣臻乐康。

曹勋

曹勋　杨和王挽章五首

奉銮翔覊府，血汉圣心留。

稍护勾陈卫，旋分尉抚忧。

威名腾瀚海，姓字竦旄头。

和国真封贵，元功记冕旒。

曹勋

曹勋　杨和王挽章五首

代北生英杰，临戎发策机关报。

两淮平僣乱，二纪并洪钧。

定难诗书将，推忠社稷世。

临分双下泪，每忆每沾巾。

曹勋

曹勋　杨和王挽章五首

早岁名虓将，阴功晚益昌。

职齐张右相，威并郭汾阳。

水月宸奎炳，风云宝墨香。

两宫恩赙礼，深见眷忠良。

曹勋

曹勋　杨和王挽章五首

帝谓关张勇，气吞豺虎群。

忠诚昭白日，始卒翊明君。

灭沿台躔耀，哀荣凤口坟。

传家有贤嗣，泪血入江云。

曹勋

曹勋　杨和王挽章五首

乍去潭潭府，方多耿耿心。

尝忘言激切，共叹老侵寻。

侧听医方验，何期讣报临。

縗麻望神坐，云亦惨愁阴。

曹勋

曹勋　杨花

春光谁占得，杨花独自知。

未到传消息，将归送别离。

随风飞更急，入户舞还低。

大有撩人处，妆台恼画眉。

曹勋

曹勋　杨花曲

千里万里长安道，送君思君为君老，

原为水底石菖蒲，不教零落同百草。

曹勋

曹勋　夜泊仙居客舍

山寒虚籁接溪声，暮雨连空翠几层。

寄榻若无千里梦，便如云衲一孤僧。

曹勋

曹勋　夜闻风声

作寒作暑无处避，花落花开尽他意。

只有夜声殊可憎，偏搅愁人五更睡。

幸自无形那有声，无端树子替渠鸣。

斫尽老槐与枯柳，更看渠侬作麽生。

曹勋

曹勋　夜夜曲

舞衣叠翡翠，海月挂珊瑚。

香满流苏幄，相迎问醉无。

曹勋

曹勋　夜雨独觉

枕上还乡枕上回，更更点点把人催。

雨将苔砌滴到晓，风拣荻帘疏处来。

每到凋年每多感，不教睡眼不曾开。

来宵我识华胥路，莫近茶瓯近酒杯。

曹勋

曹勋　夜坐偶成

雪后清寒砚已凉，地炉火冷拨疏星。

夜深何物闲相伴，惟有纱笼一点灯。

曹勋

曹勋　夜坐吟

空阶夜滴秋宵雨，雨入芭蕉动窗户。

佳人愁绝坐幽闺，良人万里勤征戍。

勤征戍，在何处，浊酒狂歌醉朝暮。

五载乘边守当路。汉家新筑受降城，

戍卒还家免租赋。归来直莫叹白头，

曹勋

曹勋　遗所思

君行既云远，我思日以长。

思君无所遗，宝带双鸳鸯。

鸳鸯不相失，锦翼游方塘。

副之玳瑁簪，同心复同房。

上有金莲花，茎叶相扶将。

下有并根藕，藕丝百尺长。

同缄尺素书，封以紫锦囊。

上言长相忆，下言莫相忘。

努力加餐饭，归来花正芳。

曹勋

曹勋　以桃并酒饷贾之奇

家园有桃瓮有酒，取以先饷国正公。

定能百杯步兵饮，可助一枕羲黄风。

曹勋

曹勋　忆梅

江云暗江路，曾向玉川家。

冷入参差玉，香随的皪花。

照溪回夜色，冒雪冠春华。

犹记西窗伴，寒枝片月斜。

曹勋

曹勋　忆台城之东十里梅

东城十时冷云低，照眼传香总是梅。

冷落京尘谁晤语，关河千里独裴回。

曹勋

曹勋　忆天台

悬车归台山，乘田方自勤。

岂谓羁紲旧，严召烦圣君。

至止忽三岁，遇事无一欣。

屡奏归田书，遐心行白云。

曹勋

曹勋　饮马长城窟行

汉马饮长城，匈奴空塞北。

东胡与乌丸，先驱出绝哉。

月氏合康居，受诏发痚勒。

右校罗天山，左山林胡国。

嫖姚登狼居，旌旗照穹碧。

号令明秋霜，虏帐余空壁。

瀚海无惊波，献捷走重译。

大将朝甘泉，后部腾沙碛。

九宇动声容，功烈光篇籍。

将军拜通侯，歌舞连朝夕。

曹勋

曹勋　咏双竹

千岩万壑碧嶙峋，密有双成瑞此君。

破箨猗猗联绿玉，并梢袅袅舞清薰。

巧穿怪石嵌空地，色映虚亭窈窕云。

比节合心皆美事，孤高殊喜不同群。

曹勋

曹勋　用李参政游延福寺韵上之

落日泉南郡，秋风领北城。

台符均庶等，杖履喜幽行。

与客情文重，持怀事物轻。

致君皆典礼，跻俗向丕平。

相业瓯名在，辞华钵韵成。

岂惟才广大，且复性澄泓。

贱子欣承庇，微官得代耕。

孤单常自畏，比数欲谁名。

橐有书千卷，家无屋一楹。

朝廷今再造，心迹渐双清。

山转客容薄，天迷海色横。

心期奉圯履，鎔冶在高情。

曹勋

曹勋　用李参政韵并录寄舟峰师四首

峙玉层水莹肺肝，秉镁风节素岩岩。

交河谕旨师无战，榆塞宣恩俗旧衔。

成算已功休大树，洞章咏志发幐缄。

斯篇疾读林宗意，快甚长风破浪帆。

曹勋

曹勋　用李参政韵并录寄舟峰师四首

世间群盗脍人肝，避地方图水石岩。

客有绿林嗟路阻，书无黄耳欲何衔。

雨推溪柳金方重，春入江梅玉半缄。

永念陆趋今弗获，垂云安得倚天帆。

曹勋

曹勋　用李参政韵并录寄舟峰师四首

昔年壮气激肠肝，锦带吴钩鄙隐岩。

喜试轻裘裁白紵，笑追落日试重衔。

愁随草色人千里，谁附文期信一缄。

会待腥膻扫巢穴，舳舻北首挂征帆。

曹勋

曹勋　用李参政韵并录寄舟峰师四首

海色琉璃照我肝，何疑飞电掣晴岩。

山留画鷁风从怒，珠炯翔龙夜亦衔。

莲社经徒能能摘句，玉川茶兴自开缄。

从来筏喻今饶益，杯渡须知鄙铁帆。

曹勋

曹勋　用前韵酬陈判官

刺桐花发照人明，三看薰风舞绛英。

海近鱼肥随米贱，山高溪净照人清。

久闻射策先黄甲，何意栖鸾尚赤城。

顾我婆娑老林下，看君事业映簪缨。

曹勋

曹勋　用前韵书田间晚步

寓居萧寺憩衰迟，得酒宁论浊与醨。

闲里风光常自喜，暑中人事弃如遗。

一溪烟水渔乡后，万叠苍山月上时。

竹杖芒鞋田岸久，稻花细细岁丰姿。

曹勋

曹勋　用前韵言归

梅风欲转白苹洲，一笑忘怀接胜流。

公已吉祥求止止，我方奔走觅休休。

故山应有猿鹤怨，壮节但随蒲柳秋。

荐读公诗固三叹，从今可但破牢愁。

曹勋

曹勋　用前韵赠岸老

年来学稼似樊迟，惟有农功每不醨。

事与本心虽自适，病随老境岂相遗。

我方枕簟和云住，公正风幡撇地时。

林下相逢笑相领，一枝筇竹水云姿。

曹勋

曹勋　用前韵赠闾丘民表

四寂无人雪在峦，喜君乘兴酒肠宽。

上方归路踏梅影，霜月一庭天正寒。

曹勋

曹勋　用前韵赠张正仲朝散二首

郎官出宰镇方隅，聊试牛刀意未摅。

不特持平争结友，要知博物有成书。

不惊雉羽桑阴静，一洗蛮烟霁景初。

恨识羽山眉宇晚，徒闻嘉惠及耕锄。

曹勋

曹勋　用前韵赠张正仲朝散二首

朼来仰止德之隅，颇欲徜徉遂所摅。

倚杖未忘千里恨，飞鸿为作一行书。

喜君菩寝凝香暇，念我哀涂税驾初。

湖海不除豪举想，尚容访古问槐锄。

【卷13】

曹勋

曹勋　用钱梦弼韵送归京口

吾侪此道竟须伸，抱负堂堂况不伦。

每喜高才皆正伦，异时公仪有廷臣。

落花流水方愁客，细雨轻寒不着人。

且力韬钤加强饭，未须俯首叹湮沦。

曹勋

曹勋　用秦公赠李次仲韵呈次仲三首

命本先须植日华，抽添气液了无差。

融融玛脑升神室，曲曲琅玕焕彩霞。

枢辖工夫储太漠，至人妙理寓甘瓜。

阳源昭彻参同处，试与三家作一家。

曹勋

曹勋　用秦公赠李次仲韵呈次仲三首

欲求玄牝蕴清华，莫放朝昏子午差。

收得五华滋湛露，自应双鹤下青霞。

颇闻北海终栖火，莫向东陵只种瓜。

它日黄庭留黍米，遨游海岳未须家。

曹勋

曹勋　用秦公赠李次仲韵呈次仲三首

灵明独耀驻年华，九任玄归有等差。

帝一澄明藏水火，昆丘凝结粲云霞。

金精盛处须寻兔，火枣成时要似瓜。

识得神仙木中子，丹腴原及小璀　家。

曹勋

曹勋　用徐谏议韵上谢参政

名传蔡国冠儒林，二百年来庆泽深。

同德允为贤相法，醉经端向古人寻。

稍提阙里西河意，尽扫桑间濮上音。

行听雨蒙歌迅召，不应衮绣有遐心。

力辞大政勋方著，均佚琳宫道益深。

北阙嘉猷常简在，东山春色寄幽寻。

半言夙契三乘偈，一噫何妨万窃音。

贱子抠衣陪下士，天游六凿已无心。

曹勋

曹勋　幽闺怨

妾年十五从良人，良人待旦驱从军。

至今远戍燕山北，但见春归秋草碧。

年年塞百去还来，深院无人空绿苔。

曹勋

曹勋　游惠山

旧约溪山拄瘦筇，踏云渐听短长钟。

山腰古佛閟金殿，石眼细泉喷玉龙。

欲濯泠泠终日水，且临楚楚一庭松。

知公弭节期游胜，看取诗来阮仲容。

曹勋

曹勋　游莲峰

绝壑垂萝莲出泥，灵根泻碧潄春曦。

支筇得住烟云上，剩看飞流溅沫时。

曹勋

曹勋　游庐山道中作

早踏丹枫路，西风禾豆乾。

鸣榔秋水阔，击漂晓溪寒。

短褐宜扶杖，长涂濑据鞍。

却思冬后景，黄菊压栏干。

曹勋

曹勋　游庐山将归有作二首

绕砌流泉响佩环，翘鸱宫殿隐仙山。

老难遍踏山中胜，且看轻云薄雾间。

曹勋

曹勋　游庐山将归有作二首

上真应御白云闲，肃立香霏玉殿寒。

五百年中今应运，原还中土汉衣冠。

曹勋

曹勋　游庐山涂中杂诗三首

天台久宴坐，庐阜得游遨。

殊慰水云念，敢辞尘土劳。

冬温寒色少，江静水痕高。

归趁新年近，同斟玉色醪。

曹勋

曹勋　游庐山涂中杂诗三首

去去忘回远，行行迫腊天。

江寒侵老泪，霜冷逼宵眠。

客路虽经至，归涂尚过千。

家山在台岳，南望几悠然。

曹勋

曹勋　游庐山涂中杂诗三首

税驾南昌郡，城头喜少留。

儿时诵闲同，老境作佳游。

杰阁收英概，长江倚暮愁。

何人识老子，清月上貂裘。

曹勋

曹勋　游仙四首

天河水冷烟波渺，流水无声银浪小。

白榆历历央瑶沙，白露凄清下云表。

扶痚丹桂落红英，片片红霞散瑶草。

月中桂子空传名，散在人间无处讨。

仙翁呼童收紫芝，紫芝肥嫩光离离。

遗英残萼坠无数，仙鹤饮啄时鸣飞。

仙人种玉耕云隈，倚云横笛学凤吹。

须臾羲御崦嵫没，相呼拍手骑龙归。

曹勋

曹勋　游仙四首

飞辔络绝景，访我同心人。

解驾三秀岭，濯足玉华津。

晤言会良契，携手凌高晨。

扬旌出阊阖，羽节趣群真。

入宴明霞馆，回輟过始青。

音灵散空洞，逸响萦云营。

倏忽九万里，流目低蓬瀛。

玉妃款清话，偃盖希林庭。

顾此失彼彼簪缨客，宠辱劳汝形。

神仙有真诀，胡不希长龄。

曹勋

曹勋　游仙四首

严驾发沧浪，行乐从所之。

方诸款青童，隐景朝郁仪。

流金戒前导，玉节纷萎蕤。

运策乘飞电，扬旌耀彩霓。

斑龙承倒景，蠖略翔紫微。

命我发金策，受事临西垂。

白帝启真籾，斟酌合四时。

解带清商馆，置酒璇渊池。

高酣发空谣，群响凄以悲。

海水变苍陆，翻覆如奕棋。

咄叱红尘子，役役何所为。

曹勋

曹勋　游仙四首

驾景络绝响，游目低阴虹。

灵光转修袂，羽节飘晨风。

抗手辞金母，偃盖东华宫。

高仙发空谣，逸响飞九重。

霞觞艳流日，叠舞歌玉童。

缘云上虚籁，笑语铿洪钟。

海水屡清浅，倏忽欣再逢。

不惜暂游诣，情款地初终。

欢余促归轸，摄辔翔斑龙。

投闲憩三素，保绩崇真功。

曹勋

曹勋　游仙谣

羽盖承流景，飙轮泛紫霞。

前旌绛霄队，驻节王母家。

真童发清谣，云表翔哀笳。

楼台上清汉，服彩明朱华。

万春若朝菌，欢乐庸可涯。

瑶席未终醼，零落蟠桃花。

曹勋

曹勋　游玉隆宫四

宫宇璇题日月明，几经戎烬独峥嵘。

庭中欲问参天柏，一饷清风相伴行。

曹勋

曹勋　游玉隆宫四

由晋神功竦八荒，抑奸扶运焕天章。

中原正苦鲸鲵毒，应为苍生淬剑铓。

曹勋

曹勋　游玉隆宫四

至日西山道路长，逍遥暂喜息奔忙。

无人共饮山村酒，只对清虚一炷香。

曹勋

曹勋　游玉隆宫四

至日栖栖水竹村，晚寻净舍拂征尘。

梅花未见临清浅，已有鸣鸠唤早春。

曹勋

曹勋　友人所居竹冈以关名之

晓驱羸马踏尘埃，喜见前关亦快哉。

几启双扉迎晓日，未妨斜月掩苍苔。

声摇沙寨中无比，翠销城埤寒未开。

趁得鸡鸣也须度，弃繻不是俗人来。

曹勋

曹勋　有感

百拙无能性又昏，欲将昏拙去求真。

新来又更添些懒，雪上加霜笑杀人。

曹勋

曹勋　有惠锦鸡者因暇赋之

山鸡美毛羽，五采若絺绣。

不能掩颜色，居然遭笼囿。

嗟赏入栏槛，玩好资稚幼。

有稻莫能饱，有水漫濡哹。

低昂不自得，云山计未就。

应叹鸱鸦类，腐鼠遨白昼。

曹勋

曹勋　有所思二首

有所思兮天一涯，彼美人兮安得知。

江皋送日下洲渚，心遥目断征鸿飞。

兰嗟蕙怨芳草歇，春归犹见霏霏雪。

文姬著破去时衣，寂寞愁看汉家月。

南箕北斗苦相望，绵绵此恨无时绝。

曹勋

曹勋　有所思二首

有所思，藐何许，

乃在洞庭之阳，潇湘之浦。

我欲访之限重阴。水有吞舟之巨鱼兮，

山有食人之猛虎。有所思，

藐何许，沉沉静夜愁风雨。

曹勋

曹勋　有雪

有雪有雪何不时，号令无乃乖其宜。

玄冥失职变常燠，草木不黄流不澌。

群蛰开张动平陆，广野宫阙腾蛟螭。

方今春王布仁政，育养万物如婴儿。

尔可干职助阴沴，致使造物无威仪。

四序平分佐天使，物色消长随指挥。

元纲既乱箕斗，五行颠倒盈缩亏。

安得调元按天步，太和受事三光齐。

璇玑不愆四七正，时歌玉烛滋黔黎。

尔之不职有常律，司辰执僯归摄提。

曹勋

曹勋　又行路难

行路难，行路难，

九折之坂以无足叹。羊肠剑阁视阶闼，

巫峡滟滪无波澜。长安九衢最巘巑，

侯门处处深如渊。深如渊，

不可履，翻覆几波当面起。

况复深宫严九重，虽有羽翼无由通。

行路难，行路难，

不如归去贫穷静坐巾柴关。

曹勋

曹勋　余比出疆以茶遗馆伴乃云茶皆中等此间於高丽界上置茶凡二十八九缗

年来建茗甚纷纭，官焙么私园总混真。

圆璧方圭青箬嫩，绛苞黄角彩题均。

未论洁白衷肠事，只贡膏油首面新。

世乏君谟与桑苧，翻令衡鉴入殊邻。

曹勋

曹勋　与曹道士

吾宗有佳士，导江秀贤支。

妙处本清净，浩气蟠虹蝩。

驾言还庐山，春台方融怡。

他时鸣云環，共采桐柏芝。

曹勋

曹勋　与李先生学士

先生声彻大明宫，顾肯驰驱与俗同。

但得琴书娱白日，何须鞭帽犯朝风。

未容倦客寻源去，应谓斯人底死穷。

它日云林陪杖屦，款承原辈嗫嚅翁。

曹勋

曹勋　与马通判

皖山邃密常若春，中有仙士久隐沦。

幅巾啸傲喜接物，仿佛白鹤乘孤云。

朼来帝所暂戾止，亹亹清言偿所喜。

内惭已老不受教，犹幸一奉圯桥履。

曹勋

曹勋　与印老同访天封老至夕忘归

斜风吹雪冷征衣，来见长眉老阿师。

为我晓开银色界，笑谈宁复问归期。

曹勋

曹勋　与曾侍郎

里巷风和递晓驺，高轩见顾识英猷。

挥犀唾不闻乡语，对酒看花话旧游。

殊喜故家青玉案，方承大问翠云裘。

原持相业天钧上，箕颍重为第一流。

曹勋

曹勋　雨中寄李正字

我能甘贫谁委悉，惟欠鼓颔曳杖乞。

闭门宁饿十日雨，约己何能六尺屈。

裹子桑饭公等恩，食骏马肉我固失。

行将云水纵所知，一瑆清泉负朝日。

曹勋

曹勋　雨作二首

千峰注雨作微凉，宝殿留阴忽夕阳。

入夏暄寒曾莫测，雷声犹震碧云傍。

曹勋

曹勋　雨作二首

倒海倾潮翻白雨，钩窗卷箔度清风。

江山一饷惊雷静，已有闲云行碧空。

曹勋

曹勋　玉阶怨

堂上烬银鈍，闺中下罗幕。

思君度遥夕，长於金井索。

曹勋

曹勋　浴罢

浴罢披襟竹影斜，客中残暑散空花。

人行窗外云无脚，月起林间灯映纱。

举酒闻钟知近寺，谈诗食李却忘家。

明朝又浴还来此，何必开樽只煮茶。

曹勋

曹勋　御舟应制

玉莲翠叶粲成川，十里湖光碧浸天。

桂楫压波横断浦，钩帘丝管接薰弦。

曹勋

曹勋　元丹歌赠会稽陈处士

尘波溢目深溟渤，往古来今空出没。

喜君相见话丹经，起我凌云恶阡陌。

我生素乏儿女姿，面上巉岩耸山骨。

少年避地东海隅，架竹编茅剪荆棘。

白云为我开山容，清风为我翔真域。

旋属群寇近敺攘，淬出青萍闭丹室。

风尘澒洞十余年，灵府芝田渐芜没。

逢君踪迹类秋蓬，遗我刀圭延岁月。

何当横槊静寰区，同子山居论丹诀。

曹勋

曹勋　远如期

约指金环瘦不持，罗衣宽尽减腰围。

红芳坐消歇，王孙归不归。

曹勋

曹勋　远游篇

少年重意气，辞家远行游。

高谈蔑卿相，峻节凌九秋。

仗剑谒明主，挟策干诸侯。

众目宝康瓠，明月难暗投。

骅骝困短步，翻为驽马羞。

虚名不足慕，抗亦追浮丘。

至言发深省，遐览隘九州。

书功佐天政，美恶无不筹。

麾幢周四表，骑卫罗天驺。

箫鼓鸣清歌，解驾沧浪洲。

金石易消朽，生死真蜉蝣。

曹勋

曹勋　怨遥夜

六龙灭景兮疾如驰，结邻矘蟒兮沉海涯。

飞霜烈烈以袭物兮，其容惨栗。

阴风凛凛而薄人兮，其声凄悲。

曹勋

曹勋　怨遥夜

祥鸾伏竮兮，鸱枭号呼。

哲人永叹以哀吟兮，贪夫适其觊觎。

彼庭燎之不吾遭兮，良卷怀而郁纡。

劳歌三发兮，晨鸡未旦。

使我耿耿以戚忧兮，独展转而向隅。

曹勋

曹勋　约桑守公肃同还剡中

生理空疏坐久闲，聊随云影下吴山。

驱驰斗粟应怜我，勉强人情亦厚颜。

浊酒淳漓元不较，梅花的皪欲同攀。

行行小艇撑寒碧，剡夜无妨共载还。

曹勋

曹勋　杂诗二十七首

方塘倒影青天净，幽么生苔绿荫浓。

春去得闲观物化，吹凉醒睡喜支筇。

曹勋

曹勋　杂诗二十七首

孤山不复访林逋，杖策东风踏碧芜。

九里苍云经晓径，四围碧玉照清湖。

曹勋

曹勋　杂诗二十七首

云际翻风断雁斜，城阴盘暮噪栖鸦。

春容落景寒犹嫩，望尽遥天数缕霞。

曹勋

曹勋　杂诗二十七首

远水兼天冷暮云，惊风脱叶静逾闻。

蒲团宴坐都无事，只有山炉供夕熏。

曹勋

曹勋　杂诗二十七首

幽栖真在赤城隈，桂月萝云冷斗台。

猿鹤定能知我意，移文未怨晚归来。

曹勋

曹勋　杂诗二十七首

景阳未下水云乡，梅影摇寒月一处。

欹枕梦能归故隐，满帆烟雨渡涛江。

曹勋

曹勋　杂诗二十七首

春事匆匆只可惊，暄和喜试晓衣轻。

梅花烂熳浑如雪，只恐风多堕玉英。

曹勋

曹勋　杂诗二十七首

欣欣花木递香红，云散天容静碧空。

恰是韶华浓似酒，柳丝澹荡杏花风。

曹勋

曹勋　杂诗二十七首

从来甚爱水云居，投老安闲且自如。

瀹茗焚香方外友，白灰红火养丹炉。

曹勋

曹勋　杂诗二十七首

腊后暄和若夏初，梅花催暖不容疏。

从来准拟连旬赏，数日能忙雪不如。

曹勋

曹勋　杂诗二十七首

晓天梅润喜追凉，湖上夷悠兴自长。

清耳要闻蒲稗雨，拿舟深入水云乡。

曹勋

曹勋　杂诗二十七首

清暑堂深日景迟，床头书策梦回时。

小栏闲倚薰风晚，一点红榴绿万枝。

曹勋

曹勋　杂诗二十七首

连旬梅雨暗人家，甚阻支筇一径斜。

待得晴明荫新绿，追凉风帽侧乌纱。

曹勋

曹勋　杂诗二十七首

此生扰扰事无穷，脱得闲身石火中。

聊种柴桑三径菊，未输严濑一丝风。

曹勋

曹勋　杂诗二十七首

危亭栏槛倚江干，饭了登临得暂闲。

林木巧随高下路，山容都在有无间。

曹勋

曹勋　杂诗二十七首

西窗忽见弄微明，甚喜江湖作晚晴。

不惮云霄遗暑湿，且无聒耳泻檐声。

曹勋

曹勋　杂诗二十七首

绿暗红稀迷处所，梅黄雨细半阴晴。

小轩坐久无余事，喜听黄鹂一两声。

曹勋

曹勋　杂诗二十七首

飞去莺儿黄一点，压低梅子绿团枝。

钩窗卷箔凉生坐，但觉新阴转影迟。

曹勋

曹勋　杂诗二十七首

柳浪收晴水拍天，湖边宫殿影相连。

悠扬笛韵惟愁彻，歡乃渔歌何处船。

曹勋

曹勋　杂诗二十七首

柑花开密玉璾琱，香转薰风满坐闻。

摘得一枝参鼻观，不妨终夕醒余醺。

曹勋

曹勋　杂诗二十七首

佛头山下雨随风，倒海翻江一饷中。

徙倚栏干便晴霁，湖光渺渺夕阳红。

曹勋

曹勋　杂诗二十七首

一山孤秀隐溪云，溪影涵光隔世纷。

松竹径深凉意透，衣巾不觉午风薰。

曹勋

曹勋　杂诗二十七首

道人身在水云乡，诵罢楞伽日乍长。

满坐好风驱热恼，一庭浓绿作清凉。

曹勋

曹勋　杂诗二十七首

轻雷隐隐初惊梦，小雨疏疏巧润花。

正是暄和好春色，常将诗酒赏年华。

曹勋

曹勋　杂诗二十七首

款段扬鞭过雨村，沙平步稳转山根。

好花一簇墙头见，深院谁家尚掩门。

曹勋

曹勋　杂诗二十七首

淅淅西风入小楼，楼中听彻玉笙秋。

不妨青竹摇残梦，甚怯新凉搅客愁。

曹勋

曹勋　杂诗二十七首

澹烟疏雨耿寒林，一水涓涓净不深。

照影自怜逼摇落，归涂未就更关心。

曹勋

曹勋　再酬丁尉

九皋仙绪岂凡门，肯顾衰翁笑语温，

槐里少留传好句，枫宸固已奏嘉言。

瀰瀰野水山连碧，袅袅新凉月挂昏。

妙笔摛华想高兴，政须檀板与清樽。

曹勋

曹勋　再答前韵二首

不裘而暖得横披，绝叫西昆不复诗。

耸入山容成紫障，暖回玉糁缀繁枝。

从知公有青云士，聊欲文成黄绢辞。

但得锦囊风月在，胸中佳处未妨痴。

曹勋

曹勋　再答前韵二首

客居索寞厌天穷，抚事无能笑语中。

破睡好茶盈碗白，曝檐晴日半帘烘。

向来切己连丁祸，政以临民获罔功。

赖有破除余羽在，后在端欲扣南丰。

曹勋

曹勋　再和呈李提举

侨寓江城意岂痚，得亲仙李似南舒。

高门带佩昭寰宇，一代勋庸切太虚。

相业自应求的子，老成宜复被亲除。

中兴文物须名世，会见金珂下直庐。

曹勋

曹勋　再乞休致未遂得二诗呈之奇乡友

晚岁归心岂易收，挂冠已去复淹留。

东方曼倩多奇节，司马相如故倦游。

床上诗书供一笑，山中松桂入清愁。

儿童怪我经春病，此意还能掩得不。

曹勋

曹勋　再乞休致未遂得二诗呈之奇乡友

录录虽能早致身，中年东海与西秦。

只宜桐柏山中老，不是麒麟阁上人。

故病未休新病起，黑头应笑白头新。

天公早赐还山诏，怀抱纷纷倦俗尘。

曹勋

曹勋　早行相州道中

安阳道上晨冲融，西有云气成青红。

四重栏干五滴水，五花竞斗相穹崇。

旁有台殿峙鸱尾，上有翔翥如飞龙。

擎拳叹仰得未有，颇似西母居其中。

微臣一念到彼处，仙班趋揖殊从容。

跪奏内人遇至道，沆瀣一饮如气充。

悠然退归复故干，神宇欲便摩青空。

仰看向来礼谒处，但见碧落相冥蒙。

曹勋

曹勋　泽畔吟

驾文螭兮翔九天，天路远兮中道还。

邈故国兮怀所安，心耻耻兮循江干。

纫秋兰以为裳兮，采杞菊以为餐。

望佳人之不来兮，暗修途之莫前。

瞰江流之无垠兮，仰苍苍而漫漫。

想荆门之遐阻兮，寿春杳隔于大渊。

痛灵修之独处兮，谁复与之寤言。

气填膺以拂郁兮，泪承睫而涟涟。

悼已往之修系兮，欲易道而改辕。

顾和璧之三献兮，冀识者之一观。

阴风雨之惨惨兮，而夜不得明。

哀时运之若此兮，余又何默默於久生。

宁怀沙抱石以自沉兮，庶齱志而下信。

虽世人之不吾悲兮，吾容能不悲夫若人。

吾原托夷齐以为绍介兮，修请谒于黄虞。

吊坐咸于帝阍兮，友阳侯於子胥。

几江神之不我渎兮，吾容委质於渊鱼。

已乎已乎，其灵修终不得而见乎。

曹勋

曹勋　曾端伯自承移帅川口有怀风旨无便附信忽领教喜成小诗附便奉呈三首

好在曾夫子，宁知晤语期。

倚毗离楚日，鼓吹入夔时。

赤甲薰风近，黄堂淑景迟。

相望邈坤轴，空咏竹枝词。

曹勋

曹勋　曾端伯自承移帅川口有怀风旨无便附信忽领教喜成小诗附便奉呈三首

衣裮先九润，此日上瞿塘。

风月动官柳，旌旗开蜀疆。

诗坛凌李杜，政绩过龚黄。

追诏知非晚，肯令生智囊。

曹勋

曹勋　曾端伯自承移帅川口有怀风旨无便附信忽领教喜成小诗附便奉呈三首

某也庵居久，心形付自然。

山林藏老退，松竹养风烟。

遇物元非远，寻真自一天。

怀人会心处，熟诵见山篇。

曹勋

曹勋　赠陈季野

平生闻说陈季野，渠正奇奇余下下。

人间韵语光陆离，韫椟藏之当待价。

庶几一笑排春温，赖有梅花尚盈把。

曹勋

曹勋　赠胡珵隐君

星聚西豪里，人谁识少微。

忘怀卷外少，此道眼中稀。

笔墨腾瀛禁，图书动衮衣。

趋风忻并世，一语欲清非。

曹勋

曹勋　赠李次仲秋致政

縠水柯山隔几年，又来辇縠拜云天。

东西南北任造化，甲乙丙丁皆宿缘。

老境精神惟坐卧，故居松竹想清妍。

岂如溪上木中子，日饮溪光今地仙。

曹勋

曹勋　赠李严州

谪仙风骨今何如，自我不见三年余。

双眸如电尚可想，两鬓欲雪今安无。

干戈塞路军麾满，骨肉避地星散居。

未知草堂可归否，有使可寄平安书。

曹勋

曹勋　赠灵隐老

一笑相逢语上方，水云踪迹觉清凉。

未论方丈葛藤话，且喜斋厨蔬笋香。

闲拄瘦筇随意立，却愁款段入城忙。

宿山更作他时约，枕簟茶瓜冷不妨。

曹勋

曹勋　赠丘执礼

北客南来尘土甚，洞沂正欲咏清深。

舟行云驶方求问，鹤怨猿惊不可寻。

缝掖颇闻临泮水，沧浪应许听拿音。

果容请问期先报，太岁何时合守心。

曹勋

曹勋　赠闻人子进

丹地清江若有期，卜居仍俯小涟漪。

颇怜松竹无多地，只顿琴书已近篱。

久雨不妨田要润，暂凉真与病相宜。

何当去此炎歳酷，日待风高脱叶时。

曹勋

曹勋　赠吴思道

某也极连蹇，世缘牵喧卑。

久困戎烬间，方与鞍马辞。

得奉宫观禄，遽失糟糠妻。

泪零繐帷风，春惨中梱悲。

生理正落莫，幽思难平治。

公来黟歙遥，率孤再拜之。

慰藉累年别，叹息私门衰。

而公颜渥丹，绿鬓白发稀。

顿换神气妙，密验刀圭奇。

内典禅悦深，外丹日月迟。

阴功粹雅度，方为世所师。

永怀我先君，与公深相知。

辱以执友契，肯顾贱子微。

贱子感诲言，於兹老锄犁。

瓯窭祝场圃，翕张防寒饥。

时时躬远郊，一一得自怡。

次第教三子，令谙田亩为。

老钝依颓檐，忘言随四时。

幸会道此乐，秋风遽言归。

尚有一瓣香，原奉钟吕期。

曹勋

曹勋　赠许察院

海内知名第一流，诗从伟度破优柔。

知公少驻抟风翼，念我都如露地牛。

解腊天容先布暖，得春梅意小迟留。

红穿碧甲聊随俗，不奈心惊雁过楼。

曹勋

曹勋　赠张炼师二首

昔仰苏仙迹，今瞻弄玉身。

岳灵朝捧剑，飙驭夜朝真。

笙鹤声常近，烟霞到处新。

原言承道荫，秘语慰斯民。

曹勋

曹勋　赠张炼师二首

护幄通明殿，仙阶贵可知。

尘凡聊混迹，功行欲康时。

明月丹崖路，秋风白玉墀。

行闻普济居，飞步万真期。

曹勋

曹勋　战城南

相骑方侵掠，临淮厉虎兵。

三麾俱至地，一战破思明。

令下秋霜肃，威行草木惊。

岂但全孤垒，能令复旧京。

吾君方用武，宵旰念仪刑。

曹勋

曹勋　张叔广索近诗辄为短韵

咫尺高斋未一嬉，病身坐苦废巫医。

但能料理扶衰药，岂复狂吟乱道诗。

秋热正随残暑炽，新凉如与故人期。

唯应共此江蟾白，万顷风漪月上时。

曹勋

曹勋　张右相生日二首

玉律歌无射，金风下四蓂。

三台丞相位，一德将臣星。

弼亮时师表，文章世典刑。

百神扶大手，远业庆千龄。

【卷14】

曹勋

曹勋　张右相生日二首

气禀无为秀，钟灵付秉钧。

周南知盛德，江左在斯民。

衮绣东山望，貂蝉彩服春。

帝师殊寿祉，汉祚有元臣。

曹勋

曹勋　招贾秘书

不见贾夫子，病怀何得陈。

呻吟一春了，物色九秋新。

闲花翳栏槛，秀气浮衣巾。

笑言约中浣，鸡黍供萧晨。

曹勋

曹勋　昭君怨四首

人生无定端，万事固难料。

美好招世患，才謟过忠告。

正淑不自媚，私谒事妍笑。

入宫逾十年，嫉妒掩称道。

痚贱难来容，况复昧倾巧。

一朝见排弃，众笑蛾眉好。

驱车临出门，盛饰舒怀抱。

不怨君王远，不怨父兄老。

唯怨蛾眉悮一生，荣枯不得同百草。

曹勋

曹勋　昭君怨四首

再拜升车望已过，却教红粉保山河。

当时岂止毛延寿，对面欺君事更多。

曹勋

曹勋　昭君怨四首

从来贫贱少先容，况复娇痴入汉宫。

一朝掩面辞君去，始悔无金买画工。

曹勋

曹勋　昭君怨四首

盛饰容仪舍掖庭，岂知妍丑悮丹青。

不羞见辱单于室，羞见年名作竟宁。

曹勋

曹勋　赵周卿送菜

虚老空山学圃翁，荷锄头白雪蓬松。

芥台如臂何曾梦，菜脑生筋漫自供。

不料官园苍玉束，绝胜禁脔紫驼峰。

更烦诗手剪春雨，剩与一番风露胸。

曹勋

曹勋　櫂歌

谪仙醉揖金陵月，浩歌目送飞鸿绝。

江城樽俎照清辉，楼台忽作烟霞宅。

长杯引竭北斗空，吴歲楚舞无颜色。

行行倒著紫绮裘，径上兰舟岸纱帻。

笑谈欬唾惊鱼龙，历块群山看灭没。

石头水底度冰轮，迢迢碾破澄空碧。

左回右盼生英风，联袂招邀尽狂客。

相将醉卧绿萝烟，三山不动鳌无力。

秦淮寂寂江月空，人物风流难南得。

曹勋

曹勋　折杨柳五首

折杨柳，上隋堤，攀条同忆送君时。

君王近发关中卒，更戍归来尚未迟。

曹勋

曹勋　折杨柳五首

折杨柳，上章台，柳色依依尚未回。

汉家尽得单于垒，屈指归同社燕来。

曹勋

曹勋　折杨柳五首

折杨柳，灞桥西，去日同君上柳堤。

闻道将军得天马，归时芳草正萋萋。

曹勋

曹勋　折杨柳五首

君去霏霏雪满衣，思君杨柳正依依。

新来又得征人信，君去交河尚未归。

曹勋

曹勋　折杨柳五首

去日同君过渭桥，桥边新雪未全消。

如今窗外杨花满，憔悴无心约细腰。

曹勋

曹勋　浙西刈禾以高竹叉在水田中望之如群驼

浙西纯种晚秋禾，更得明年雨不多。

且刈且歌丰岁甚，平洋弥望列明驼。

曹勋

曹勋　枕上闻杜宇

催晓钟残景气清，杜鹃声里梦魂惊。

山林广袤不知乐，犹作不如归去声。

曹勋

曹勋　郑吏部有诗谓未当作寿穴和其韵

子真高韵屡裁诗，不得同行暂语离。

春色正如重醖酒，好花尚有最繁枝。

老翁只喜先安穴，寿数何能更问眉。

冒势归来便如梦，何堪尘土混幽思。

曹勋

曹勋　政府生日十首

寥廓无尘腊雪晴，距正五日凤凰鸣。

已膺一德明良会，更祝千龄辅太平。

曹勋

曹勋　政府生日十首

帝师位重侯王上，身任安危社稷臣。

一国真封知简在，要教长似锦城春。

曹勋

曹勋　政府生日十首

郊祀三年大礼崇，上公翊赞极寅恭。

清坛九奏应昭格，今岁人神识景钟。

曹勋

曹勋　政府生日十首

凛然汉相万人英，勋德绥怀海宇清。

闻道茅峰献新植，松芽看到茯苓生。

曹勋

曹勋　政府生日十首

朝回宝勒照金狨，彩服熙熙笑语中。

隔坐屏风未为贵，衮衣真是黑头公。

曹勋

曹勋　政府生日十首

中兴光启自元钧，比德褒功礼意新。

是赞是图超古羽，仪刑一代冠麒麟。

曹勋

曹勋　政府生日十首

近臣宣劝上恩隆，金石声和出禁中。

礼貌元功宜异数，一门和气蔼春风。

曹勋

曹勋　政府生日十首

隆冬造化浃根莇，三白书功冻渐开。

岁事穰穰如祉福，亦随春色九天来。

曹勋

曹勋　政府生日十首

从容国论对枫宸，今古无双第一人。

永佐无为明大道，怡然高寿鄙庄椿。

曹勋

曹勋　政府生日十首

汛扫门前积有年，从来顶踵尽陶甄。

应怜岁岁称觞客，又倚崇墉献十篇。

曹勋

曹勋　政府生日四首

文经武纬致尊荣，功德崇高下可名。

草檄预闻全国势，按图行见复都城。

衮衣三总郊丘礼，黛耜初亲帝藉耕。

过眼蓬莱几清浅，凝神治道自长生。

曹勋

曹勋　政府生日四首

上公翊戴肃朝绅，衮绣趋庭下帝宸。

一德格天瞻相业，密不雨协郊禋。

初筵宠锡清都奏，和气融随明日春。

成算自应同寿算，两河黎庶待陶钧。

曹勋

曹勋　政府生日四首

钜德元功凤应韶，屏风隔坐翊昌朝。

星辰循轨三阶正，钟鼓重新一气调。

活国工夫归断断，炼形真一已飘飘。

芒鞋门下尘埃客，拔宅惟看上紫霄。

曹勋

曹勋　政府生日四首

岁躔回次拱台星，麟阁仪刑首万英。

钟阜堂堂分秀润，淮波衮衮湛清明。

铺张治具调元化，整顿皇纲抚有生。

鹤驭它时赤松伴，丹砂九转待功成。

曹勋

曹勋　治圃

腰斧治小圃，朴樕久不省。

妒芽尽芟除，条达出秀整。

临津获梅株，蓓玉作寒炯。

三绕无所裁，留看横斜影。

曹勋

曹勋　中秋前一日邀贺子忱为对月之款乃审放意山林扁舟去引企不已偶得小

积阴扫秋风，吹作今夕月。

山岳四高寒，天地一澄澈。

幽人渺何许，庆喜清晖发。

一樽不同乐，孤光共愁绝。

曹勋

曹勋　中秋雨过月出

欲遣清风扫乱云，先将一雨净游尘。

今年大作中秋事，月色何孤我辈人。

照却信方还剩在，看来千古许清新。

不眠不惜不朝补，报答孤光醉是真。

曹勋

曹勋　中秋雨过月出

绿卫芳树鸟啼春，与客相携发兴新。

半落杏花初过雨，微酸梅子已生仁。

每寻诗去必迁坐，稳跨牛归不问津。

筋力尚堪蓑笠在，莫欺老子发如银。

曹勋

曹勋　仲春初五日报谒

玉磬蒲团出定音，谒酬与世费浮沉。

径松参汉周官肃，坞竹藏云商易深。

莫色溪山皆有道，春风花草本无心。

年来年去头成白，斗酒楼前明月斟。

曹勋

曹勋　仲冬再到和前韵

江淮烽火照云头，买尽临安去国舟。

行见中兴圣天子，一戎大定复神州。

曹勋

曹勋　紫骝马

紫骝马，出西方。

径万国，来咸阳。

储精房，钟驯良。

口如米火头如王，尾轻鬣短龙脊刚。

蹄圆腕蹙森开张，齐平六齿排截肪。

目如明星威煌煌，骄嘶喷薄思腾骧。

荫以华屋荐露床，金羁玉勒红锦障，

钩膺络脑垂璫琅。汉家骠骑新开府，

天子辍赐威遐荒。将军横槊被金甲，

矍铄超忽逾鹰扬。雄鸣矫厉奔蹙，

明儿百万纷披攘。登封居胥转瀚海，

军声陆讋摧天狼。归来明堂见天子，

图形麟阁宣龙光。
