全宋诗：舒岳祥
　舒岳祥　矮树
　舒岳祥　安往寺道中
　舒岳祥　安住寺松声
　舒岳祥　庵中有红山茶一株自腊月开至二月半为蕊尚无数也盖十霜十雪矣
　舒岳祥　八月初三日五更梦觉追记
　舒岳祥　八月初十日瘧起行园
　舒岳祥　八月初十日夜露坐场圃新月半破前溪夜舂俯仰寥泬小儿子周在侧忽引
　舒岳祥　八月二十八日与潘少白刘君曲草酌耕养堂时刘正仲以求句役入城予亦
　舒岳祥　八月二十五日闻布新条
　舒岳祥　八月十九日得董正翁寺丞书兵疫后城中故旧十丧八九怆怀久之顾我已
　舒岳祥　八月十五夜月
　舒岳祥　白发
　舒岳祥　白雪词四首
　舒岳祥　百合
　舒岳祥　百年
　舒岳祥　宝相花
　舒岳祥　悲来
　舒岳祥　碧桃
　舒岳祥　避地李山
　舒岳祥　别银瓶
　舒岳祥　鬓边娇
　舒岳祥　丙子兵祸台温为烈宁海虽经焚掠然耕者不废丁丑粗为有秋但种秫者少
　舒岳祥　丙子兵祸自有宇宙宁海所未见也予家二百指畑石将罄避地入剡贷粟而
　舒岳祥　丙子九月陈村避地三绝
　舒岳祥　病起寄二林
　舒岳祥　伯夷
　舒岳祥　卜居
　舒岳祥　菖蒲最难养置而弗省则弗滋勤勤拂拭则病矣余性甚嗜之往往不特人病
　舒岳祥　长林偶坐
　舒岳祥　怅望雁山云
　舒岳祥　晨起嚼雪老齿生冰亦一快事
　舒岳祥　成石屏诗后再赋六言
　舒岳祥　成石屏诗后枕上再赋
　舒岳祥　齿酬唇赠
　舒岳祥　齿酬舌赠
　舒岳祥　酬张常吉
　舒岳祥　出入二岭行
　舒岳祥　初八夜遭绿林之祸因纪其事
　舒岳祥　初蝉
　舒岳祥　初九日夜月下闻蛙此物得水悦乐故鸣心事与农人相关也
　舒岳祥　初七日
　舒岳祥　初食栗
　舒岳祥　除夕
　舒岳祥　春分偶饮成醉兀兀坐睡觉而残月在窗矣
　舒岳祥　春闺
　舒岳祥　春日怀帅初
　舒岳祥　春日即事
　舒岳祥　春日山居好十首
　舒岳祥　春日新浴
　舒岳祥　春日与正仲坐山斋余隐几就睡既觉而正仲端坐诵书未已此意似更胜渊
　舒岳祥　春深赠山甫
　舒岳祥　春叹
　舒岳祥　春晚还致庵
　舒岳祥　春晚寄二林
　舒岳祥　春晚闻霰宛思凄然两日不见达善季辩书怀奉寄
　舒岳祥　春晓
　舒岳祥　春雪
　舒岳祥　次达善送赵君理韵因寄畲斋陈贵白
　舒岳祥　次和花字韵酬正仲实父少白三友
　舒岳祥　次和杉棚
　舒岳祥　次和杨中斋读阆风菊谱因觅本植斋前韵
　舒岳祥　次和正仲咏荷花月露二景
　舒岳祥　次韵
　舒岳祥　次韵酬达善
　舒岳祥　次韵酬用之见和
　舒岳祥　次韵酬正仲
　舒岳祥　次韵酬正仲见和并贻用之
　舒岳祥　次韵答陈用之王奕世袁明复三子和篇
　舒岳祥　次韵答达善
　舒岳祥　次韵答达善季辩
　舒岳祥　次韵答戴帅初送麴二绝
　舒岳祥　次韵答胡山甫避地述怀时予有绳茅马奥之意
　舒岳祥　次韵答潘宰见和送正仲多字韵诗
　舒岳祥　次韵答孙平叔感春之作
　舒岳祥　次韵和李寔父焰火行
　舒岳祥　次韵和正仲碧莲花
　舒岳祥　次韵和正仲南风
　舒岳祥　次韵和正仲种菜种麦二首
　舒岳祥　次韵记马耳峰旧游
　舒岳祥　次韵山甫松石
　舒岳祥　次韵袁伯长寄赠之作
　舒岳祥　次韵正仲秋晚感兴
　舒岳祥　次张幼学见寄韵
　舒岳祥　次正仲别后见寄韵
　舒岳祥　次正仲访山中留别韵
　舒岳祥　次自仲赋桃花韵
　舒岳祥　促纤叹
　舒岳祥　村庄麦饭虀笋有怀达善正仲帅初因寄袁仲素季厚陈用之
　舒岳祥　大横屏
　舒岳祥　代梅所戏答正仲用韵赠管城子二绝
　舒岳祥　代影答赠一首
　舒岳祥　丹林有作
　舒岳祥　稻花桑花
　舒岳祥　得正仲忆相勉归乡作一绝复之
　舒岳祥　灯花
　舒岳祥　灯下饮别
　舒岳祥　登楼
　舒岳祥　登小山谷
　舒岳祥　蝶轩读易几
　舒岳祥　冬日感怀
　舒岳祥　冬日过良坑见冈东望沧海隐隐见渔村有感时避地者多浮海云
　舒岳祥　冬日山居好十首
　舒岳祥　冬夜雪月交光忆少年见此烧烛观梅为之怅绝
　舒岳祥　冬至前一日小史自溪上献梅四枝寘之书案奇奇怪怪为赋长句志喜也
　舒岳祥　读方元善落花诗有感
　舒岳祥　独坐遣兴
　舒岳祥　杜鹃花
　舒岳祥　端午感怀
　舒岳祥　短檠
　舒岳祥　对红香梅
　舒岳祥　对红药有感
　舒岳祥　儿曹请赋草间黄花
　舒岳祥　二老亭
　舒岳祥　二十五日晚西窗坐睡梦美人出纨扇索题为题一绝既觉则童子已明烛矣
　舒岳祥　二月初二日山中感兴
　舒岳祥　二月初三日曝睡
　舒岳祥　放言
　舒岳祥　放萤寄正仲
　舒岳祥　分龙吟
　舒岳祥　风
　舒岳祥　枫树
　舒岳祥　赋杜若花
　舒岳祥　赋橘花次正仲韵
　舒岳祥　赋山庵梅花
　舒岳祥　赋水仙花
　舒岳祥　赋素馨花
　舒岳祥　赋庭前落桂
　舒岳祥　赋苇
　舒岳祥　赋眼昏
　舒岳祥　感怀
　舒岳祥　感兴
　舒岳祥　高人
　舒岳祥　庚辰冬帅初与正仲约过阆风既而予坐病二友亦不果至辛巳四月帅初特
　舒岳祥　庚辰元旦试笔
　舒岳祥　孤坑头上篮舆烟雨中赋此醒困
　舒岳祥　孤雁
　舒岳祥　古思二首
　舒岳祥　古铜炉
　舒岳祥　古意
　舒岳祥　古渔父词二首
　舒岳祥　谷口
　舒岳祥　关胡山甫归山房
　舒岳祥　观窗前月过有感
　舒岳祥　观万堂村饮戏成
　舒岳祥　观万堂前蕉苇为风雨所败对之有感
　舒岳祥　管饱
　舒岳祥　归故园
　舒岳祥　归至相见岭喜见紫海
　舒岳祥　闺怨
　舒岳祥　闺怨１
　舒岳祥　桂台
　舒岳祥　郭似山道士寄惠竹笔两束启缄乃羊毫也作诗戏之
　舒岳祥　国黄甘人便问讯帅初
　舒岳祥　过刘允叔故居
　舒岳祥　过明智寺
　舒岳祥　过南渡见石砾之场有感
　舒岳祥　过字韵诗辱诸友联和方营度枯鄙以酬厚意偶报北兵自瓯闽回驱男女牛
　舒岳祥　海上口占
　舒岳祥　海眺
　舒岳祥　含笑花
　舒岳祥　寒食书怀二首１
　舒岳祥　寒食书怀二首２
　舒岳祥　寒食题山庵
　舒岳祥　旱莲
　舒岳祥　和刘仙尉咏梅
　舒岳祥　和俟其按察咏县学古梅
　舒岳祥　和王达善碧桃诗
　舒岳祥　和亦翁韵
　舒岳祥　和用之题剡雪
　舒岳祥　和韵寄胡山甫
　舒岳祥　和正仲赋重修篆畦亭馆韵
　舒岳祥　和正仲君子泉
　舒岳祥　和正仲送达善归钱塘韵
　舒岳祥　和正仲咏荷
　舒岳祥　和正仲月季花
　舒岳祥　荷亭
　舒岳祥　红梅
　舒岳祥　花鸟
　舒岳祥　花下
　舒岳祥　花隐
　舒岳祥　怀旧
　舒岳祥　怀昔
　舒岳祥　槐花
　舒岳祥　还龙舒旧隐
　舒岳祥　浣纱妇
　舒岳祥　会计家酿得十石日饮三升可周一岁是日一饮成醉
　舒岳祥　即目
　舒岳祥　即事
　舒岳祥　记梦
　舒岳祥　纪梦
　舒岳祥　纪事
　舒岳祥　芰荷洲
　舒岳祥　寄慈林交讲师
　舒岳祥　寄达善
　舒岳祥　寄二林
　舒岳祥　寄胡山甫
　舒岳祥　寄少白诗后因问讯小潘
　舒岳祥　寄石泉策禅师
　舒岳祥　寄帅初
　舒岳祥　寄王真人
　舒岳祥　寄袁季源
　舒岳祥　寄袁中素季原
　舒岳祥　寄赵敏求
　舒岳祥　寄正仲
　舒岳祥　寄子堂
　舒岳祥　家藏画鹊二轴其一棠梨结子青黄叶亦虫蚀尚带晚花有鹊眠枝上枝若垂
　舒岳祥　甲申正月二十日游盘谷道院赠石涧鍊师
　舒岳祥　兼静黄坛杨君书室也取钱起柴门兼竹静之句名之邑里吟人题咏殆遍矣
　舒岳祥　剪春罗
　舒岳祥　简胡山甫
　舒岳祥　饯岁行
　舒岳祥　贱生之日邀正仲子堂小酌
　舒岳祥　将别棠豩遗仲素季厚昆仲
　舒岳祥　将为鄞江之游先寄正仲三首
　舒岳祥　交阮嗣宗一首
　舒岳祥　蕉迳小立
　舒岳祥　解梅嘲
　舒岳祥　戒僮仆种蕉苇
　舒岳祥　借成喜杉棚成
　舒岳祥　借居夜闻水声
　舒岳祥　借正仲韵赋牡丹
　舒岳祥　巾山题客舍壁
　舒岳祥　巾山行同王监簿作
　舒岳祥　金线草
　舒岳祥　近峰晴雪
　舒岳祥　近作对江牡丹吟陈列间呈正仲正仲於拙吟阮不亟和者独此七章未和携
　舒岳祥　静息
　舒岳祥　静坐偶成
　舒岳祥　九日
　舒岳祥　九日观万堂小酌怀正仲及梅所鍊师
　舒岳祥　九日怀故人留燕京者
　舒岳祥　九日敏求与侄璋九万载酒荪墅邀予与胡山甫潘少白及华顶周服之道士
　舒岳祥　九日与正仲子堂君英举酒于篆畦璋万二侄男庭仲容仲堪叔献季临与焉
　舒岳祥　九月初十日山房午睡恍见梅枝已吐白矣惊喜而作
　舒岳祥　九月二十七日晓起书梦
　舒岳祥　九月十四日夜枕不寐起视明月清寒著人冷然有欲仙之意
　舒岳祥　九月朔晨起忆故园晚易
　舒岳祥　句
　舒岳祥　客好
　舒岳祥　口号
　舒岳祥　寇攘之余谷五斗才易一鸡衰老多病资血味以为养求之弗可得畜二母鸡
　舒岳祥　哭陈伯求
　舒岳祥　哭匊田诗老
　舒岳祥　哭李实甫
　舒岳祥　哭王达善
　舒岳祥　哭谢尚书
　舒岳祥　苦牙动诗
　舒岳祥　腊月二十五日偶忆孟浩然白发催年老青阳逼岁除之句因次和此篇奉寄
　舒岳祥　腊月朔第二孙绳祖弥月喜期与翁同十一月而又皆乙亥时也因赋以祝之
　舒岳祥　蜡梅咏
　舒岳祥　揽秋
　舒岳祥　懒出
　舒岳祥　老椿
　舒岳祥　老鹤
　舒岳祥　老猎
　舒岳祥　老梅
　舒岳祥　老彭像
　舒岳祥　老人村
　舒岳祥　老融墨戏词
　舒岳祥　老儒不用忧歌
　舒岳祥　老铜壶
　舒岳祥　老屋
　舒岳祥　老渔
　舒岳祥　老猿
　舒岳祥　老棕
　舒岳祥　乐神曲
　舒岳祥　梨花
　舒岳祥　楝花
　舒岳祥　蓼花
　舒岳祥　临水送将归
　舒岳祥　留山甫
　舒岳祥　留正仲篆畦
　舒岳祥　柳市晚风
　舒岳祥　六月甲申雨后凉气如秋
　舒岳祥　六月十四夜久雨新霁见月极佳坐观万堂中收拾尘霓湛然不作久不见此
　舒岳祥　六月十一日窗散愁
　舒岳祥　鲁二儒
　舒岳祥　绿萼香梅十树咸淳间自内前买归乱后尚存对之感叹
　舒岳祥　绿阴
　舒岳祥　乱定复过西溪
　舒岳祥　乱后寄正仲因念如斋枢相朔漠音耗
　舒岳祥　茅屋
　舒岳祥　梅花二首遗正仲少见折赠之意
　舒岳祥　梅花石吟
　舒岳祥　梅所将别夜坐叙怀
　舒岳祥　梅下洗盏酌台红感旧
　舒岳祥　梦成
　舒岳祥　梦归
　舒岳祥　梦回
　舒岳祥　梦觉见雪
　舒岳祥　梦笑
　舒岳祥　梦中作
　舒岳祥　蜜蜂
　舒岳祥　免役后登山园小饮书怀
　舒岳祥　免役未几四月二十九日总府复有仓官之命五月初二日入城吾愬作一绝
　舒岳祥　墨
　舒岳祥　牡丹
　舒岳祥　木芙蓉
　舒岳祥　暮春山居呈山甫正仲
　舒岳祥　暮春书怀寄董正翁寺正
　舒岳祥　年根雨雪行
　舒岳祥　潘少白前岁惠予零陵石一片方不及尽而文理巧秀有山水烟云之状予以
　舒岳祥　平皋木芙蓉千株烂然云锦醉行其中如游芙蓉城也作歌纪之
　舒岳祥　平泉佳景
　舒岳祥　评花
　舒岳祥　仆有书五千卷藏明恩山房乱后幸存胡山甫寄一榻为吟所闻已迁入作唐
　舒岳祥　曝书庭中即事有作因思正仲在雁苍山南为我作小楷杂以和篇当大有可
　舒岳祥　七夕
　舒岳祥　七夕呈正仲
　舒岳祥　七月初四日赋紫薇花
　舒岳祥　七月二日戏为纨扇新体
　舒岳祥　七月十七日夜耫月
　舒岳祥　七月十五日竞传有铁骑八百来屠宁海人惧罹仙居祸僦船入海从鸱夷子
　舒岳祥　七月十一日晓闻莺有感
　舒岳祥　七月望日避地省坑存思庵留题时章林出白石可为水晶有旨差路县官同
　舒岳祥　骑牛歌题厉归真骑牛图
　舒岳祥　牵牛花
　舒岳祥　前所咏诸花皆托物以赋者尔未若眼花乃吾身之花岂得遗乎
　舒岳祥　遣兴三绝
　舒岳祥　遣兴三绝１
　舒岳祥　樵童自入园来献海棠因赋二章
　舒岳祥　樵童自入园来献海棠因赋二章１
　舒岳祥　琴旨
　舒岳祥　清绝
　舒岳祥　清明感旧
　舒岳祥　秋日东风
　舒岳祥　秋日山居好十首
　舒岳祥　秋日书事贻潘少白
　舒岳祥　秋晚过北渡
　舒岳祥　秋晚随意行涧上值老农问劳去年避乱时事
　舒岳祥　秋夕寄周鍊师
　舒岳祥　秋夜
　舒岳祥　趋农
　舒岳祥　趋俗
　舒岳祥　去春达善分碧桃移植篆畦今春已作蕊达善前有见过之约偶立花下口占
　舒岳祥　去春帅初尝约为榆林游欲烹羊酿酒为小孟尝既而仆归凤栖后帅初亦往
　舒岳祥　去年大兵入台仙居幸免今冬屠掠无噍类衣冠妇女相随俱北闻而伤之作
　舒岳祥　阙题
　舒岳祥　壬辰正月胡子持孙平叔刘正仲诸友於雁苍建赤城先生祠赋唐律一十韵
　舒岳祥　日暮雪将作扫门待之
　舒岳祥　日食
　舒岳祥　三月二十九日立夏喜晴稍有自适意有自旧京来者问钱湖景物又复怅然
　舒岳祥　三月二十三日效乐天体
　舒岳祥　三月六日英雾四塞涉三日不散木叶屋瓦积尘皆泥粉因记所见
　舒岳祥　三月三日欲过小园闻海棠未开翦韭独酌有怀
　舒岳祥　三月十七日食梅子有感
　舒岳祥　三月十七日食樱桃蚕豆知麦熟日至矣示家人为我进一杯也
　舒岳祥　三月之朔邑庠请仆升讲席说诗泮水正仲用前韵纪之因次其韵
　舒岳祥　山窗即事思正仲有寄
　舒岳祥　山扉
　舒岳祥　尴甫病中归峡作此问之
　舒岳祥　山甫画松
　舒岳祥　山甫还峡石有怀书寄
　舒岳祥　山甫游嵊拜戴安道墓而归新年过我凤栖作此赠别
　舒岳祥　山甫游鄞访僧复归山房
　舒岳祥　山居
　舒岳祥　山行
　舒岳祥　山斋观物
　舒岳祥　山斋排闷
　舒岳祥　山斋夜坐
　舒岳祥　少师丞相国公西磵先生挽歌二首
　舒岳祥　诜十二弟以冬菊盆为余寿此花品金色而中心作葱管突起正如金荔子乃
　舒岳祥　神鳌
　舒岳祥　生日仲素惠羊酒作此奉谢
　舒岳祥　失题
　舒岳祥　诗诀
　舒岳祥　施元屏面
　舒岳祥　十虫吟
　舒岳祥　十村绝句
　舒岳祥　十二月安七日补缀旧诗寄正仲
　舒岳祥　十二月初八日晓梦归故园
　舒岳祥　十二月初六日龟藏夜有感
　舒岳祥　十二月初一日醉歌
　舒岳祥　十二月二十七日病起行花下闻春禽有感
　舒岳祥　十二月十七日归故园酌红梅花下
　舒岳祥　十二月十三日晒药有感
　舒岳祥　十六日夜月色可爱病体怯风欹枕看窗影殊佳
　舒岳祥　十六夜月色佳甚对酒效乐天体招酒伴赏月
　舒岳祥　十六夜月蚀既
　舒岳祥　十七日夜村市
　舒岳祥　十三日即事
　舒岳祥　十三日夜山斋耫月
　舒岳祥　十四日夜月色颇佳山寒不出门窗间拥絮坐耫殊胜昨夜之微茫也
　舒岳祥　十五日雨后微月遗安堂前有栀花一枝行之有效开折为佛供此夜清寒
　舒岳祥　十五日月明凄然无况因忆方泳道挽拙斋诗有人哭台明界天昏水石村之
　舒岳祥　十一日夜云月点缀山气如海羁雌暗嗥倏忽东西因育王摩诘云夜登华子
　舒岳祥　十一夜月色凄淡数酌竟醉华胥国似可避世也
　舒岳祥　十一月初三日插梅花古罍洗中因成四绝
　舒岳祥　十一月初三日夜有兴寻梅
　舒岳祥　十月初七日山中感兴
　舒岳祥　十月初三日追记丙子岁以此日风寻中度平坑岭入马耳峰
　舒岳祥　十月初三日自邑夜归
　舒岳祥　十月初五日夜闻鸡
　舒岳祥　十月初五日重赋菊
　舒岳祥　十月二三日嫩晴薄寒山房新构书阁去年此日北兵入是夜自中心墺徙独
　舒岳祥　十月三十日晴暖而梅意殊冷也
　舒岳祥　十月十八日闻雁
　舒岳祥　十月五日风
　舒岳祥　石莲花
　舒岳祥　石上种剑蒲其脊成矣非陶隐居所谓溪荪者耶
　舒岳祥　石台纪游
　舒岳祥　食莲有感戏为古兴新体
　舒岳祥　食鹿肉谢正仲见{馍莫换鬼}
　舒岳祥　示儿
　舒岳祥　试杨日新笔次韵答戴帅初
　舒岳祥　收心
　舒岳祥　守岁行
　舒岳祥　书事
　舒岳祥　衰至和王达善
　舒岳祥　帅安屡书有相访之约且求予文集知予有藏山之志也近因弥大过我知其
　舒岳祥　水阁新成与潘胡二子小饮
　舒岳祥　水金莲
　舒岳祥　睡魔
　舒岳祥　四皓像
　舒岳祥　四月初四日正仲子堂可大及梅所周鍊师会耕养堂
　舒岳祥　四月初一日积雨新霁偶成
　舒岳祥　四月二十四日雨中分酒饷山友
　舒岳祥　四月六日绝粮用银盏易谷作诗别之
　舒岳祥　四月一日霖潦新霁痼疾稍瘳乍归故园拂剔丛莽
　舒岳祥　四月一日始闻莺
　舒岳祥　松花
　舒岳祥　送陈用之远游
　舒岳祥　送达善归玉塘
　舒岳祥　送潘少白赴连山馆
　舒岳祥　送潘少白游桐柏宫
　舒岳祥　送山甫还峡中
　舒岳祥　送帅初游浙西
　舒岳祥　送王奕世归玉塘
　舒岳祥　送俞宜民归马耳峰
　舒岳祥　宿龟石寺
　舒岳祥　岁莫送正仲还雁苍
　舒岳祥　岁晚寄帅初
　舒岳祥　踏莎偶成三首
　舒岳祥　啼乌词
　舒岳祥　题存思庵壁
　舒岳祥　题巾山翠微
　舒岳祥　题李唐松月
　舒岳祥　题零陵石屏
　舒岳祥　题刘君英石屏
　舒岳祥　题潘少白诗
　舒岳祥　题汪日宾西楼附山甫达之
　舒岳祥　题王德渊水西藁
　舒岳祥　题王任所藏林逋索句图
　舒岳祥　题萧照画卷
　舒岳祥　题萧照山水
　舒岳祥　题杏花翠羽
　舒岳祥　题余文叔山间四时之楼
　舒岳祥　题赵大年小景
　舒岳祥　题正仲瓠斋
　舒岳祥　题正仲真游园
　舒岳祥　题周梅所藏小景画卷
　舒岳祥　天门山
　舒岳祥　天门杂咏
　舒岳祥　田公姥词
　舒岳祥　田家即事
　舒岳祥　田家纪事
　舒岳祥　田舍偶忆菖蒲
　舒岳祥　停云诗
　舒岳祥　同正仲赋趙桐彩蝶
　舒岳祥　同正仲赋凤仙花
　舒岳祥　桐
　舒岳祥　桐乳
　舒岳祥　铜雀瓦砚
　舒岳祥　退之谓以鸟鸣春往往为以夏鸣耳古人麦黄韵鹂庚之句乃真知时山斋静
　舒岳祥　挽爱山李德夫
　舒岳祥　挽董知镇
　舒岳祥　晚出
　舒岳祥　晚晴
　舒岳祥　晚易斋
　舒岳祥　往时予有湖湘之游同年黄东发提举以清江楮衾赠别藏之四年矣山房夜
　舒岳祥　为胡后山提干咏南麓古松
　舒岳祥　为昆石蒲苗删去焦叶戏成
　舒岳祥　闻鸡早起
　舒岳祥　闻鸠有作喜为晴兆也是日开霁又喜其占之有验再赋之以贻达善季辨天
　舒岳祥　闻禽献咏
　舒岳祥　闻霰
　舒岳祥　闻鄞兵入仙居二首
　舒岳祥　闻有海船入鄞作诗附寄正仲
　舒岳祥　问信
　舒岳祥　问信红梅二章
　舒岳祥　乌盐角行
　舒岳祥　无题
　舒岳祥　吾道
　舒岳祥　五月初四日浴阁成
　舒岳祥　五月二十八日四绝
　舒岳祥　五月间与正仲立耕养堂前见石榴一花吐初因以荆公诗并俗语作对云万
　舒岳祥　五月一日寄正仲
　舒岳祥　物化
　舒岳祥　西洞宿云
　舒岳祥　溪上小憩
　舒岳祥　豩鱼
　舒岳祥　喜见早梅花
　舒岳祥　喜山甫相过
　舒岳祥　喜食新麦
　舒岳祥　喜帅初归剡
　舒岳祥　喜闻邻家食早麦
　舒岳祥　戏述任翻诗句酬储梅癯见和之作
　舒岳祥　戏咏玉簪花金线草二物
　舒岳祥　戏赠陈用之羡渠食笋也
　舒岳祥　戏赠牛女
　舒岳祥　戏作
　舒岳祥　夏日山居好十首
　舒岳祥　芗岩山居孟夏二十绝
　舒岳祥　消忧
　舒岳祥　小窗一首寄帅初
　舒岳祥　小春闻提壶鸟戏成
　舒岳祥　小阁省心
　舒岳祥　小酌送春
　舒岳祥　晓寒独立红茶花下
　舒岳祥　晓凉
　舒岳祥　晓起观梅
　舒岳祥　晓霜成花日色凄淡炙背南檐记所闻见
　舒岳祥　谢达善见惠碧桃古体
　舒岳祥　谢刘文伯惠好翁牋
　舒岳祥　谢弥大惠万岁藤杖
　舒岳祥　谢御史王素竹免里正之役
　舒岳祥　谢周拙翁惠万岁藤杖
　舒岳祥　辛卯正月二日蝶轩蚤作
　舒岳祥　辛巳自寿
　舒岳祥　新成小斋曰剡雪舟以兴有所思也
　舒岳祥　新历未颁遗民感怆二首贻王达善曹季辩胡山甫戴帅初诸君皆避地客也
　舒岳祥　新凉
　舒岳祥　新脱船场提调之役柳堤閒步
　舒岳祥　行海村
　舒岳祥　续十虫吟
　舒岳祥　续十虫吟１
　舒岳祥　续十虫吟２
　舒岳祥　续十虫吟３
　舒岳祥　续十虫吟４
　舒岳祥　续十虫吟５
　舒岳祥　续十虫吟６
　舒岳祥　续十虫吟７
　舒岳祥　续十虫吟８
　舒岳祥　续十虫吟９
　舒岳祥　雪村闻鹃
　舒岳祥　雪后喜晴和正仲近诗
　舒岳祥　岩间宴坐
　舒岳祥　岩云
　舒岳祥　雁
　舒岳祥　燕嬉舟
　舒岳祥　杨白花
　舒岳祥　杨花
　舒岳祥　杨柳筏
　舒岳祥　杨柳清明近二首
　舒岳祥　野老
　舒岳祥　夜读达善烧痕漫抄次来韵奉谢
　舒岳祥　夜坐
　舒岳祥　一春四十日天气未佳花事行复已矣太息成吟
　舒岳祥　一蓑
　舒岳祥　一叶
　舒岳祥　贻山甫
　舒岳祥　贻正仲
　舒岳祥　移苇
　舒岳祥　已丑正月二十四日避地盐楹入省坑存思庵和旧韵
　舒岳祥　忆筇竹杖词
　舒岳祥　忆篆畦
　舒岳祥　易庵道人归雁苍两月矣作诗趣之
　舒岳祥　阴雨向月余三月初一闻鸠鸣有作
　舒岳祥　萤
　舒岳祥　咏芭蕉
　舒岳祥　咏趙桐花
　舒岳祥　咏蝶
　舒岳祥　咏豆蔻花
　舒岳祥　咏佛见笑
　舒岳祥　咏海棠
　舒岳祥　咏凌霄花
　舒岳祥　咏龙
　舒岳祥　咏密囿花
　舒岳祥　咏鸂鶒
　舒岳祥　咏竹拂子谢潘可大
　舒岳祥　咏篆畦垂丝海棠
　舒岳祥　咏紫荆花
　舒岳祥　用韵寄胡元鲁因梅所袖达
　舒岳祥　用正仲茅字韵
　舒岳祥　幽疥
　舒岳祥　游龟石寺
　舒岳祥　游潘墺魏都冶墓庵
　舒岳祥　游天王寺
　舒岳祥　游永庆寺
　舒岳祥　有感
　舒岳祥　有怀寄二林
　舒岳祥　有怀寄正仲
　舒岳祥　有怀正仲还雁峰诗
　舒岳祥　有田妇献水麦甚闰不知滹沱玉食曾有此否感怅作诗
　舒岳祥　又戏和正仲赋剪春罗
　舒岳祥　又咏万岁藤杖酬正仲并谢元惠主人潘少白
　舒岳祥　余名宴居之室日一枝巢赋诗以自遣
　舒岳祥　渔父词
　舒岳祥　渔童
　舒岳祥　渔翁
　舒岳祥　虞美人草
　舒岳祥　与正仲同游故园
　舒岳祥　雨后月明起坐戏成
　舒岳祥　雨余草树间羽虫乱鸣山斋晚酌朋辈已散听之不减孔稚圭两部鼓吹也既
　舒岳祥　玉扑花
　舒岳祥　喻客
　舒岳祥　寓言
　舒岳祥　元夕龟藏夜坐
　舒岳祥　远浦归潮
　舒岳祥　约平叔高秋泛海
　舒岳祥　约诸友九日游东山
　舒岳祥　杂言
　舒岳祥　再次韵酬正仲
　舒岳祥　再和前韵答达善季辩
　舒岳祥　再寄正仲
　舒岳祥　再题巾山二绝贻王如山监簿
　舒岳祥　再赠
　舒岳祥　暂山
　舒岳祥　葬沈氏墓
　舒岳祥　早凉出邑
　舒岳祥　赠别君英
　舒岳祥　赠别山甫
　舒岳祥　赠冯法师
　舒岳祥　赠敏求
　舒岳祥　赠星翁
　舒岳祥　赠杨佳孙
　舒岳祥　赠医博士范心斋
　舒岳祥　赠渔者
　舒岳祥　赠正仲别
　舒岳祥　赠周此山
　舒岳祥　樟树
　舒岳祥　柘溪道中有感
　舒岳祥　枕上闻蛩有感
　舒岳祥　正月十日新晴观正仲所写篆畦藁
　舒岳祥　正月十四日小园偶坐
　舒岳祥　正仲次帅初前韵见示数日相访再次韵酬之
　舒岳祥　正仲次韵谢证明亦翁之作此意佳甚不次韵为报
　舒岳祥　正仲访余棠溪帅初来会正仲时余欲归阆风未能决书呈三友
　舒岳祥　正仲过凤栖临行赠别
　舒岳祥　正仲过我一宿蓐食而行叙怀追饯之
　舒岳祥　正仲入鄞叙怀送别二首
　舒岳祥　正仲入鄞叙怀送别二首１
　舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也
　舒岳祥　正仲有诗因次和再别
　舒岳祥　栀子花
　舒岳祥　中秋风雨夜深见淡月起酌一杯
　舒岳祥　中秋与山甫登楼小酌
　舒岳祥　中夜对月有省
　舒岳祥　种麦后栽补桑柘至田家憩息
　舒岳祥　重游龟石寺
　舒岳祥　周梅所还谭山
　舒岳祥　周梅所携正仲再和书韵见示次韵报之
　舒岳祥　昼睡
　舒岳祥　槠树
　舒岳祥　渚宫秋思
　舒岳祥　瞩物
　舒岳祥　篆畦春日有怀正仲
　舒岳祥　子瞻在惠州以十月初吉作重九和渊明已酉九月九日韵余去年以此日奔
　舒岳祥　紫木笔花
　舒岳祥　自次前韵酬马奥诸丈见和
　舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者
　舒岳祥　自和前韵答达善
　舒岳祥　自寿
　舒岳祥　自用韵再赋海棠
　舒岳祥　罪言










ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



全宋诗：舒岳祥





舒岳祥　矮树

千年矮桃树，从昔不教长。

静入仙人室，低样处女妆。

苔枝深渍雨，秋实冷含霜。

蜂蝶谁知顾，春风四畔香。

舒岳祥

舒岳祥　安往寺道中

半村晴日乌盐角，十里春豩雀李花。

饼饵风来香冉冉，教人那得不思家。

舒岳祥

舒岳祥　安住寺松声

晴日千竿籁，春风万鼓鼙。

清和兼怨适，细大杂高低。

释子聆眠石，行人听过溪。

曾於天竺寺，为尔驻游藜。

舒岳祥

舒岳祥　庵中有红山茶一株自腊月开至二月半为蕊尚无数也盖十霜十雪矣

山茶一株红胜烛，旋落旋开相陆续。

朱霞散射晓城里晴，熠熠林光映幽谷。

雪中鸳鸯此朱砂杯，道人无情还悦目。

端正浓妆不逞妖，处女顉然在幽独。

有时脱蒂响苍苔，不作他花飞片逐。

剑南樵叟设色时，就掌调丹贵匀熟。

花容肉色两相宜，肌理细腻端不俗。

画犹如此况天生，谓花无韵评示足，

白茶虽白太清癯，何惜深红著深绿。

舒岳祥

舒岳祥　八月初三日五更梦觉追记

林下青衫卸，尊前白发欹。

少年行乐事，暮景感伤时。

鍊药嫌长懒，观书悔已迟。

惜花心性在，时复一吟诗。

舒岳祥

舒岳祥　八月初十日瘧起行园

瘧鬼自与诗人谑，小儿狡狯弄炎凉。

蔬肥夜雨园丁逸，果熟秋风稚子忙。

枕臂閒思新药灶，扶头欲起候茶枪。

故园青桂华如水，归汎天风浩荡香。

舒岳祥

舒岳祥　八月初十日夜露坐场圃新月半破前溪夜舂俯仰寥泬小儿子周在侧忽引

露圳堕清响，隔烟闻暝春。

夕岚那可拨，月照山重重。

舒岳祥

舒岳祥　八月二十八日与潘少白刘君曲草酌耕养堂时刘正仲以求句役入城予亦

二子论秋夜，秋蛩是四雘。

叶黄狐下陇，灯暗鼠欺人。

借誉门多客，临危俗少亲。

平生刘正仲，於此见情真。

舒岳祥

舒岳祥　八月二十五日闻布新条

民命无魂鹿，烹庖几日休。

纷纷浑未悟，炯炯为深忧。

并和雘舂相，分渔步网收。

聊为目前计，翁碗汲新簄。

舒岳祥

舒岳祥　八月十九日得董正翁寺丞书兵疫后城中故旧十丧八九怆怀久之顾我已

黄菊一瓶酒，青山四壁书。

吾年余岁许，天意复何如。

寒日沙禽并，风霜野果疏。

山城询故旧，十九是丘墟。

舒岳祥

舒岳祥　八月十五夜月

引夜十分月，年时中半秋。

华夷同一照，今古几多愁。

颢气横空白，天光际海浮。

儿时读书处，桂子落岩幽。

舒岳祥

舒岳祥　白发

新发从渠白，旧颜疑我非。

莫嫌冠易堕，且喜虱无依。

镜里星星出，梳来日日稀。

长惭老松树，翠鬣沐烟霏。

舒岳祥

舒岳祥　白雪词四首

一雪林屋净，二雪皋隰新。

三雪为瑞应，伊耆氏作春。

舒岳祥

舒岳祥　白雪词四首

蒙蒙接白云，皎皎混清月。

长歌古人句，山明望松雪。

舒岳祥

舒岳祥　白雪词四首

半空纷下鹤，千尺矫游龙。

再歌古人句，晴雪落长松。

舒岳祥

舒岳祥　白雪词四首

古人不可见，物色故依然。

二麦何人种，忍冻及丰年。

舒岳祥

舒岳祥　百合

收合千戏不上枝，绿茎丹萼称施为。

灯笼翠干从高揭，火繖流苏直下垂。

文豹翻身腾彩仗，赤龙雷爪摆朱旗。

莫疑衰老多夸语，渍蜜蒸根润上池。

舒岳祥

舒岳祥　百年

流水故人尽，荒村落叶多。

空余老矍铄，全是病维摩。

齿落不知味，眼花应有魔。

百年聊尔尔，千载欲如何。

舒岳祥

舒岳祥　宝相花

春风不到上林花，流落民间日又斜。

曾向玉堂承雨露，可堪金屋委尘沙。

生来富贵由天分，到底风流出内家。

莫讶绿繁伤手刺，幽贞难犯可吁嗟。

舒岳祥

舒岳祥　悲来

竹简千年梦，楸枰万古争。

推敲浑细呈，著述亦虚名。

春艳无行好，秋吟恨短生。

乃知天壤内，各以一时鸣。

舒岳祥

舒岳祥　碧桃

碧桃本是仟人花，仟人花里饭胡麻。

初来此树向谁得，翠眉婵娟萼绿华。

世间俗桃千百数，溪谷往往蒸成霞。

纷纷见此欲羞死，乱红吹落污窗纱。

陈宫露唾天水碧，粉黛欲学争咨嗟。

岂知仟妃作狡狯，挼花染汁便尔嘉。

瑶池蟠桃即此种，花飞不肯污泥沙。

实成唯许方朔吃，时时还戏王母家。

舒岳祥

舒岳祥　避地李山

山居门早闭，雪后树重青。

不为艰危迫，谁能险阻登。

寒机与舂应，村诵隔溪听。

绝枯观沧海，海平峰上层。

舒岳祥

舒岳祥　别银瓶

年凶人卖子，吾亦卖银瓶。

送老无留物，因贫总割情。

捐躯资我饮，覆斗饯君行。

正是花香日，凭谁细细倾。

舒岳祥

舒岳祥　鬓边娇

天工施巧亦无穷，开尽枝头入草中。

先借豆花来作样，旋将槐蕊缀成丛。

淡匀弄色蔷薇紫，深蒂含胎豆蔻红。

可是夏英无胜汝，鬓云一朵爱珑忪。

舒岳祥

舒岳祥　丙子兵祸台温为烈宁海虽经焚掠然耕者不废丁丑粗为有秋但种秫者少

白兔秋毫绽，青虫树色并。

兴亡谁与吊，聊复快新晴。

舒岳祥

舒岳祥　丙子兵祸台温为烈宁海虽经焚掠然耕者不废丁丑粗为有秋但种秫者少

事过清眠足，心宽缓步宜。

古人无限事，烟蹙几修眉。

舒岳祥

舒岳祥　丙子兵祸台温为烈宁海虽经焚掠然耕者不废丁丑粗为有秋但种秫者少

去鸟仍回白，残阳更借红。

伤今兵乱后，人醉不如枫。

舒岳祥

舒岳祥　丙子兵祸自有宇宙宁海所未见也予家二百指畑石将罄避地入剡贷粟而

渊明不可及，适意惟所之。

无食不免乞，折腰乃竟辞。

主人必义士，知心如子期。

厚馈既趒急，复酌我以卮。

谈谐有真味，斯人定能诗。

柳惠未失正，鲁男岂可非。

学陶何必乞，书此以自贻。

舒岳祥

舒岳祥　丙子九月陈村避地三绝

黑光磨荡掩阳精，兵火成霞照夜明。

谁信天台山脚下，如今无佛救苍生。

舒岳祥

舒岳祥　丙子九月陈村避地三绝

一溪屈曲与山随，要试跻攀脚未衰。

隔岸人家西日外，数株红柿压疏篱。

舒岳祥

舒岳祥　丙子九月陈村避地三绝

盘盘幽谷造云峰，应有逃秦隐此中。

行到半山奇绝事，白鷳如练挂青松。

舒岳祥

舒岳祥　病起寄二林

心地缅然平，乔林夏气清。

炎风疏鸟毳，凉雨滴蝉声。

输翠专攻守，弓函誓死生。

吟成与谁寄，二子在鄞城。

舒岳祥

舒岳祥　伯夷

四海归周莫不臣，首阳山下饿夫身。

清风万古何曾死，愧死当时食粟人。

舒岳祥

舒岳祥　伯夷

士如圭璋，自然廉隅。

一日无耻，不可以居。

上帝降衷，毁败是虞。

迁史作传，爰首饿夫。

舒岳祥

舒岳祥　卜居

丹青不用画吾庐，小小茅茨住近湖。

欲探春风先插柳，要看雪景更栽芦。

野船摇处水乱叠，海雁眠来草似铺。

妆点个中新景致，藤冠布褐老癯儒。

舒岳祥

舒岳祥　菖蒲最难养置而弗省则弗滋勤勤拂拭则病矣余性甚嗜之往往不特人病

多忘昏昏久废书，闲来石上采菖蒲。

瘦鞭走石蛟龙窟，细叶穿苔虎豹须。

阴洞容光明复晦，乳泉盈坎润难枯。

试拈九节风前嗅，已觉登仙不用扶。

舒岳祥

舒岳祥　长林偶坐

乔木超然兀老花，一坡盘礴转崇冈。

山翁偶坐谈何事，应赏江风一味凉。

舒岳祥

舒岳祥　怅望雁山云

怅望雁山云，柴门一欠伸。

笭箵潭底影，襲襫雨中身。

红煮溟波日，青回烧地春。

青城新裸奠，余景付诗人。

舒岳祥

舒岳祥　晨起嚼雪老齿生冰亦一快事

布衾温燠似春晴，睡足窗前一鸟鸣。

起挽梅梢拈雪嚼，五行谁带许多清。

舒岳祥

舒岳祥　成石屏诗后再赋六言

蜡屐枝筇穿峤，蓑衣一笛横江。

试向屏风一揽，千山万水秋窗。

舒岳祥

舒岳祥　成石屏诗后枕上再赋

十年欲作石屏题，覃思冥蒙意转迷。

枕上呻吟翻了此，短蓬秋雨宿浯溪。

舒岳祥

舒岳祥　齿酬唇赠

刚柔君不吐，冷热我须当。

铁石还销毁，吾今已久长。

舒岳祥

舒岳祥　齿酬舌赠

子任高和逸，吾当噬嗑劳。

生年虽后子，未老得无焦。

舒岳祥

舒岳祥　酬张常吉

凭谁诗寄我，溪水接流瓢。

岛瘦神空泣，韩豪骨未销。

闲眠重落叶，久坐到归樵。

予说逃名者，何当共寂寥。

舒岳祥

舒岳祥　出入二岭行

出童公，入童公，

一岭二水分西东。前山万竹入新路，

新路苍海通方蓬。入黄甘，

出黄甘，一山二水分北南。

北南百谷会江海，镇亭下注南山潭。

问君何事经二岭，辟寇辟兵探绝境。

青山两路双阙开，桑枯人烟在深井。

迢如这横过澄溪头，水风激激流人影。

篮舆落日黄泥坂，短策东风日将晚。

深竹人家少邻并，麦苗翠被铺平田。

忍饥犹自念民饥，饼饵风来一饱宽。

况今圣算穷幽遐，检括丁口究阡陌。

或说与更戍起南氓，或议关防驱北客。

中原陇土少人耕，何惜就宽因去窄。

自古先王订版图，兵农合一如常式。

呜呼先王为民定军例，后王为军定民籍。

呜呼老儒临风三叹息，为国何如惜民力。

舒岳祥

舒岳祥　初八夜遭绿林之祸因纪其事

夫子赋归与，田园欲把锄。

春风吹故国，流水绕通衢。

蟚蝬吞沧海，蟾蜍食太虚。

一灯深夜酒，呼子了残书。

舒岳祥

舒岳祥　初蝉

雨余山气凉，高林发清樾。

黄鹂百啭罢，初蝉始幽咽。

独茧曳长缲，既续还又绝。

衰年感时节，坐久心寸折。

梦归伊川上，树深泉乱发。

倚杖听多时，残阳满双阙。

舒岳祥

舒岳祥　初九日夜月下闻蛙此物得水悦乐故鸣心事与农人相关也

平田展明湖，密林含宿雾。

整冠对明月，天眼实汝顾。

那敢醉謼号，袒跣纵箕踞。

清心听鸣蛙，胜与俗子语。

青秧插已齐，决瘊沟底度。

忧乐在晴雨，将非为私故。

斯言乃知音，旁人自不喻。

侠兹适无事，泯然离好恶。

坐久天西倾，汝鸣余睡去。

舒岳祥

舒岳祥　初七日

山间烟雨闭门高，心事难平著酒消。

今日萧萧风物好，官窑窑瓶里插红蕉。

舒岳祥

舒岳祥　初食栗

新凉喜见栗，物色近重阳。

兔子成毫紫，鹅儿脱壳黄。

寒宵蒸食暖，饥晓嚼来香。

风味山家好，蹲鸱得共尝。

舒岳祥

舒岳祥　除夕

软暖炉星火，新香甑雪糕。

老人消一睡，守负为徒劳。

舒岳祥

舒岳祥　春分偶饮成醉兀兀坐睡觉而残月在窗矣

酒熟还成饮，花香忽过墙。

近灯人影大，斜月树身长。

阴洞龙藏雨，春苗麝养香。

閒吟谁与语，醉倚一胡床。

舒岳祥

舒岳祥　春闺

有恨无人可放心。闲吹柳絮度青林。

偶然省著前年事，仰面听莺堕玉簪。

舒岳祥

舒岳祥　春日怀帅初

夜雨流如涧，春风响似雷。

千愁芳草远，一笑百花开。

白发痴贪酒，昏眸懒上台。

怀人不可见，应棹剡船回。

舒岳祥

舒岳祥　春日即事

灯夕花朝都已过，石泉槐火又将新。

故乡失业荆榛满，客子长饥雨雪频。

底处桃源堪避世，何人橘里得藏身。

朝家细核丁黄籍，食指虽多无绢银。

舒岳祥

舒岳祥　春日山居好十首

春日山居好，初春草色回。

小桥帘映柳，野店烛簪梅。

箭茁穿沙出，兰芽带雪开。

从今排日去，连月覆樽罍。

舒岳祥

舒岳祥　春日山居好十首

春日山居好，尤佳是仲春。

半开花有韵，微醉酒全真。

尧帝衣裳日，周公礼乐辰。

枝头百舌子，播告太谆谆。

舒岳祥

舒岳祥　春日山居好十首

春日山居好，春深自向归。

且年城茂实，何必恋芳菲。

树合明湖隔，蒿长远径微。

风雩吾党事，试浴振春衣。

舒岳祥

舒岳祥　春日山居好十首

春日山居好，春来不问深。

柳能同燕舞，莺解代花吟。

有酒家闲去，无诗客莫寻。

卖田强免役，何必苦劳心。

舒岳祥

舒岳祥　春日山居好十首

春日山居好，闲思二月头。

麦青农作暇，荑秀女工休。

布谷迟催种，提壶早劝游。

老夫同猎较，陌上暖风柔。

舒岳祥

舒岳祥　春日山居好十首

春日山居好，西湖乐事非。

青黄虽未接，红紫自交辉。

酒在何忧死，诗成可疗饥。

典书犹可醉，何必有金挥。

舒岳祥

舒岳祥　春日山居好十首

春日山居好，柴门爱客过。

连朝恣泥饮，随意有山歌。

句小从人学，才衰觉气和。

情怀依分足，好景不须多。

舒岳祥

舒岳祥　春日山居好十首

春日山居好，寻花急占先。

骑驴投酒市，领鹤上渔船。

薄暖还挥扇，轻寒未替绵。

清和时候正，丽日牡丹天。

舒岳祥

舒岳祥　春日山居好十首

春日山居好，春园赏海棠。

风流思妙丽，老大尚清狂。

暂拭伤时泪，还逢绝世妆。

倾银并注瓦，彼此一时芳。

舒岳祥

舒岳祥　春日山居好十首

春日山居好，光风草上浮。

溟蒙晨霭散，澹荡夕阳收。

发轫梅花报，攀辕芍药留。

春来亦何好，惟有白添头。

舒岳祥

舒岳祥　春日新浴

白发美青阳，新年试新浴。

小窗洁而明，板阁密以燠。

帘垂风绝蹊，汤暖云升屋。

探手酌温凉，微微浇背腹。

上盆頮吾面，下盆濯吾足。

初如马释韟，渐觉蝉蜕壳。

周浃更融怡，味如书熟读。

澡身当去尘，洗心当脱俗。

湛然清净源，不遣生恶浊。

振衣聊出门，篝烟度修竹。

舒岳祥

舒岳祥　春日与正仲坐山斋余隐几就睡既觉而正仲端坐诵书未已此意似更胜渊

坐睡吾知味，观书客更嘉。

柴门桑旧曲，石迳笋新斜。

花饮蜂归国，巢成燕着家。

此中真有意，高柳两三鸦。

舒岳祥

舒岳祥　春深赠山甫

石枕空蝴蝶，山窗足杜鹃。

春深方沃若，人意自翛然。

衰老难为别，留连未肯眠。

灯花知我意，今夜大如钱。

舒岳祥

舒岳祥　春叹

春色三分二，人生七十稀。

蝶魂归蚁冢，花瓣泊鱼衣。

舒岳祥

舒岳祥　春晚还致庵

乱后还山喜复哀，旧书妄人等秦灰。

翛然山径花吹尽，蚕豆青梅存一杯。

舒岳祥

舒岳祥　春晚寄二林

谷雨秧芽动，楝风花信来。

蟹奔沙上火，笋长地中雷。

燕子巢重定，主人门早开。

二林诗敌手，先著一篇催。

舒岳祥

舒岳祥　春晚闻霰宛思凄然两日不见达善季辩书怀奉寄

夜阑风薄树，雨急水坍沙。

书在吾何恨，春深自忆家。

高花犹著雪，浅草早鸣蛙。

同是离居客，相逢吊岁华。

舒岳祥

舒岳祥　春晓

高枕还慵起，晴窗晓日明。

家贫从省事，身老放徐行。

溪树藏村暗，山花照市明。

园林有乐事，桑下见雏成。

舒岳祥

舒岳祥　春雪

去年腊雪已四白，五白六白农夫愁。

麦苗冻熟锄不得，菜心僵死何时抽。

常年梅花已烂漫，今乾乾没如枸囚。

枯枝尚黏红豆绿，细蕊初作苍蝇头。

纷纷黄雀狡於鼠，穷阎有粟争呼取。

老鸢自作攫肉谋，空屋狐狸夜相聚。

呜呼狐狸有屋尔得居，室中居人今在无。

或言白骨如白雪，雪亦有仁遮白骨。

舒岳祥

舒岳祥　次达善送赵君理韵因寄畲斋陈贵白

杉棚已绝笔，复得云锦书。

况当既望后，一镜悬空虚。

恍然玉堂上，乘鹤来须臾。

君健胜我健，我舑甚君舑。

人事有离合，尺牍莫相疏。

老骥不忘骋，老耕不忘畲。

笔砚易乾涩，时时要喣濡。

井汲去泥鲋，清冽用有余。

自君之往矣，我怀久不舒。

久闻畲斋君，插架富名都。

欲往鵁鶄市，读书借其居，

我曾见其文，鼎脔出帅初。

何年澂斋老，道我问其途。

舒岳祥

舒岳祥　次和花字韵酬正仲实父少白三友

不读口生棘，多愁眼易花。

江湖四閒客，今古几诗家。

吟是蠲忧药，功如解困茶。

艰难俱已历，好景夕阳斜。

舒岳祥

舒岳祥　次和杉棚

上伏清凉散，家僮手自成。

日斜蛟弄影。风过鼠行声。

解助藤床冷，何妨棐几明。

风车郑冰雪，得似此般清。

舒岳祥

舒岳祥　次和杨中斋读阆风菊谱因觅本植斋前韵

为爱寒花晚节香，故栽松迳与茅堂。

寿思园绮眠商岭，清想夷齐遁首阳。

俗眼只贫金带紫，丹心惟喜御袍黄。

先生远觅陶潜种，急作山书寄孟光。

舒岳祥

舒岳祥　次和正仲咏荷花月露二景

天香夜气两交加，艇子欹眠宿妙花。

谁展银泥铺水色，更调汞粉拂霜华。

即空是色非二景，有象无声别一家。

此际含羞花正敛，明朝一片落惊嗟。

舒岳祥

舒岳祥　次和正仲咏荷花月露二景

风清月白天垂碧，有恨如羞半敛花。

红袖粉痕晨带湿，翠盘珠影夜生华。

杨枝洒润菩提雨，薇水流香仙子家。

几度晓风过麴院，七年不见使人嗟。

舒岳祥

舒岳祥　次韵

儿时人道是奇童，末路翻成毦{澡氵换耳}翁。

燕去燕来催岁月，花开花落共春风。

有金斑鬓难重绿，无酒衰颜肯理煞。

梦境如今亲历过，何须学佛更谈空。

舒岳祥

舒岳祥　次韵酬达善

昔有好名者，举国让子之。

若或非其人，箪食见色辞。

草木固同臭，磁铁非有期。

主人解谈谐，寓言蒙庄卮。

陶公岂真乞，善谑淇澳诗。

仲尼不假盖，将护子夏非。

贤哉此宾主，不乞彼自贻。

舒岳祥

舒岳祥　次韵酬用之见和

秋晚如春早，晨昏海气蒙。

霜嗥呼偶鹿，雨哑破昏钟。

知命休行险，吟诗不怨穷。

吾侪天所赐，出入戴青松。

舒岳祥

舒岳祥　次韵酬正仲

丝窠鼠迹锁书滕，老去斯文属友朋。

冻芋共煨须熟火，寒葅对嚼欲生冰。

山深有客传诗藁，庵小无僧上佛灯。

西去芗岩才半里，有蛟寒蛰得沉罾。

舒岳祥

舒岳祥　次韵酬正仲见和并贻用之

世事多眉皱，練衣觉鼻酸。

老怀呼子写，瘦影引孙看。

尔健心无事，吾贫骨带寒。

一樽江上别，露所夜来溥。

舒岳祥

舒岳祥　次韵答陈用之王奕世袁明复三子和篇

药留残焙火，枕避近溪风。

意澹琴三叠，人和酒一中。

处遭兵祸后，已觉世缘空。

安得飘然去，茅庐海上峰。

舒岳祥

舒岳祥　次韵答达善

道不能鸣假物鸣，数篇诗见故人情。

重经丧乱成南北，多谢交游访死生。

我始欲愁将老至，公须少忍待时平。

古来毁弃连城璧，不恨沉埋百世英。

舒岳祥

舒岳祥　次韵答达善季辩

眼暗书多误，牙摇饭著沙。

山林消几屐，天地总浮家。

故国帛书雁，荒园鼓吹蛙。

经年无驿使，何处问京华。

舒岳祥

舒岳祥　次韵答戴帅初送麴二绝

乱离无酒何以活，最爱涓涓浅酌时。

理到何须辨清浊，兴来谁解问醇醨。

舒岳祥

舒岳祥　次韵答戴帅初送麴二绝

子云嗜饮苦不给，时有问字人能来。

使我得裂醉乡土，为尔特筑黄金台。

舒岳祥

舒岳祥　次韵答胡山甫避地述怀时予有绳茅马奥之意

兔迒鹿町便为家，不怕飞腾万仞崖。

此日披榛寻细路，他年买地卜幽斋。

山风索索鸣林箨，野水洄洄汎槮柴。

到此冥心齐物理，藉茅枕石氏无怀。

舒岳祥

舒岳祥　次韵答潘宰见和送正仲多字韵诗

强健近八十，如君诚未多。

梦中思谒帝，醉后纵悬河。

抚事遽如许，流年奈若何。

相期成二老，举斗酌纤阿。

舒岳祥

舒岳祥　次韵答孙平叔感春之作

从教凿石置官场，不怕沧溟地脉伤。

薜荔斸开山鬼泣，莓苔迸出水精凉。

东周以后一春梦，西晋于今几夕阳。

自有青天开豁处，高秋买棹泛苍茫。

舒岳祥

舒岳祥　次韵答孙平叔感春之作

五陵三辅少年场，往事欢娱总不伤。

阅世莺花见兴废，随时蜂蝶有炎凉。

原尝馆寂生春草，田窦门荒掩夕阳。

汉殿唐宫亦如此，由来天道本茫茫。

舒岳祥

舒岳祥　次韵答孙平叔感春之作

江湖处处寻春去，每到芳时醉不归。

帘幙生香花欲语，池塘细雨燕交飞。

閒思此事真难得，或恐他生愿不违。

欲作三门终老计，买山囊罄值年饥。

舒岳祥

舒岳祥　次韵和李寔父焰火行

山樵夏斩樗栎枝，受昼日炙兼风吹。

天寒岁晚见功用，春透肝鬲连腰肢。

一室暖香胜桦烛，破衲纫缝针线续。

床头翁子新簄成，翁媪分虀小筵席。

山家此乐无厌时，何须玉笋扶金卮。

我亦平生知此味，今年此味奇更奇。

山中低厂编错薪，不知山外飞氛尘。

一尘一窝榾柮老稚均，此时痛快出苦辛。

舒岳祥

舒岳祥　次韵和正仲碧莲花

好翁和了碧桃咏，并欲尽赋园中花。

思迟才退句未吐，高篇已捷老柏涂。

此花蔓生枝自劲，天水碧染雪藕纱。

振鹭蝉联苍玉佩，不比掘阅纷衣麻。

山阿幽人贞且吉，城隅静女澹以华。

偶然种之近苍柏，君比兔丝疑未嘉。

兔丝无根空托附，结子滥充方虊家。

小儿欲以凌霄拟，一种粗俗堪叹嗟。

舒岳祥

舒岳祥　次韵和正仲南风

有客披襟曰快哉，岂知元自舜弦来。

但令酷吏暑先去，足想苍生愠自开。

树影纵横流院落，荷香来往护池台。

公权只赋生凉句，不道闾阎正苦哀。

舒岳祥

舒岳祥　次韵和正仲种菜种麦二首

賸欲栽蔬抵食鱼，蠹繁骨立谩长吁。

畦丁伛背挥丛篲，鸡母将鷕啄浅芜。

菜字元修须雨长，菁名诸葛待霜腴。

闭门欲吃无忧饭，已戒应门早了租。

舒岳祥

舒岳祥　次韵和正仲种菜种麦二首

稻畦已改翻泥细，麦承初分趁势斜。

觳觫倦耕眠树下，毕逋得食下天涯。

嫩晴微雨周时序，腊雪春风润土砂。

避地山村成保社，倚需汤饼及邻家。

舒岳祥

舒岳祥　次韵记马耳峰旧游

牙轴珠联秘签滕，晓窗开卷见诗朋。

曲渠荷苇鸣新雨，深院茶梅响落冰。

山市雪晴邀试酒，溪桥月好近烧灯。

玉泓不放花流出，闻有潜鱼解避罾。

舒岳祥

舒岳祥　次韵山甫松石

浮荣流潦一盈科，独此坚贞岁月多。

入土同时成琥珀，为槎何日到天河。

英灵翰是随星陨，磥砢谁能把剑磨。

今日尚疑龙蜕骨，当年曾见鹤成窠。

舒岳祥

舒岳祥　次韵袁伯长寄赠之作

维时十月闰。收获已登场。

朋旧喜我至，殷勤置壶觞。

问我何方来，忧墨见清扬。

答言辱君问，欲报不成章。

忆昔盗起初，坚冰由履霜。

妖民纵愚妄，敢凌太阳光。

贱子久客鄞，移家入新昌。

宗璞保贞吉，训猷谋善臧。

嵚岖远荆棘，瘏痡辟锋铓。

五男不挟册，四妇废条桑。

长孙病风挛，二孙鹤未昂。

三孙始周瞓，疡垢浴兰汤。

曾孙客中产，敢拟门户当。

复有四女孙，包裹针线装。

步涉青店豩，伏莽突长枪。

性命幸完免，翁媪扶笋将。

回首烟焰涨，搜山发窖藏。

家林付瓦砾，书籍罹咎殃。

赍粮中道绝，万事慨以慷。

坟茔失洒扫，祖祢废蒸尝。

瀼西非吾里，浣花无草堂。

猛兽难与群，我亦思还乡。

又闻来屠剡，玉石恐俱伤。

冒暑去雪村，故里隔一见冈。

棠溪吾故茇，父老不相忘。

昔行梅未落，今矩憩梅再芳。

皇皇一年余，儿孙幸成行。

破屋涉寒暑，旧隐渺相望。

越公之贤孙，访我欲具航。

老我日已短，公孙意何长。

悲歌寄赠什，歌罢复徊徨。

舒岳祥

舒岳祥　次韵正仲秋晚感兴

举头无路见长安，十月江南有朔寒。

岩瀑飞来云影湿，溪霜著处叶声乾。

相思一夜心先醉，欲话前冬鼻已酸。

爱尔和诗添记事，愁来时解锦囊看。

舒岳祥

舒岳祥　次张幼学见寄韵

何秘羡商颜，幽奇出险艰。

归舟天妹树，宿鸟屋头山。

畏虎长危坐，寻僧更不闲。

酬诗无好句，奚锦得空还。

舒岳祥

舒岳祥　次正仲别后见寄韵

同听精舍对床雨，忆著西湖一舸天。

何必钱神能使鬼，只须酒圣与逃禅。

作文自昔少称意，种学何时大有年。

冻饿一生只百岁，声名须在后来传。

舒岳祥

舒岳祥　次正仲访山中留别韵

及此真知老，吾初不谓然。

相期无别事，不朽要千年。

过我论新句，留君订旧篇。

胡为趋归骑，忙似趁潮船。

舒岳祥

舒岳祥　次自仲赋桃花韵

红红白白好容颜，笑日临负锦里山。

且引彩云来洞口，莫随流水去人间。

忆游梦得嗟重到，访异驎之拟不还。

自是刘郎有缘会，一千年后得来攀。

舒岳祥

舒岳祥　促纤叹

刺刺重刺刺，唧唧复唧唧。

只解促鬓丝，岂能催妇纤。

纤亦何用催，有丝愿成匹。

今夏蚕薄收，巧手闲刀尺。

昨下急急符，三日立税籍。

箧中无余丝，红女泪双滴。

汝更催不休，使我不得息。

汝因贪与嗔，形化生股翼。

不特登我门，又入床下壁。

号我夜不眠，墐户无计塞。

何时清霜来，堀堁同一寂。

舒岳祥

舒岳祥　村庄麦饭虀笋有怀达善正仲帅初因寄袁仲素季厚陈用之

麦风生晓寒，梅潦蕴炎溽。

三日不出门，新笋已成竹。

独酌固自佳，对妇亦不俗。

黄鱼出海门，餍饫及僮仆。

因思去年时，煎牟作糜粥。

饥饿走荒山，群奴深两目。

今春幸完生，一饮万事足。

薄蚕微有收，条桑柔更绿。

百里无鸡豚，虽老不食肉。

本是在家僧，杀生岂吾欲。

颇恨在棠豩，刍豢事屠戮。

归来卖笋翁，烧煮拟果腹。

无奈军马嚣，十百遭缚束。

此君何不幸，乃值汝辈辱。

今辰斑衣郎，扣门求采录。

开奁粲纤指，解苞剥寒玉。

释缚李左车，拭面何平叔。

有此席上珍，举筹诚不恶。

风味近瑶柱，标格荐醽醲。

似怜老翁馋，洗我尘一斛。

蜕脱成癯仙，凌空驾黄鹄。

吐吭出新诗，落纸欹醉墨。

王刘戴三君，秦楚齐敌国。

你县森笋簴，箭锋值正鹄。

安得长相从，大嚼筼箉谷。

二袁竹主人，森森散林麓。

我来不问主，竟造藏书屋。

主人不我苛，终岁取书读。

陈郎后来秀，长瘦带岩壑。

挟册从我游，牛腰许成轴。

舒岳祥

舒岳祥　大横屏

燖鹅急雪洒斑斑，叠嶂层峦浩渺间。

拳鹭失巢无倚著，却随蓬背下江湾。

舒岳祥

舒岳祥　代梅所戏答正仲用韵赠管城子二绝

谁将明月作边愁，玉兔毫成是素秋。

缚取山中毛氏族，盛行文教寝旄头。

舒岳祥

舒岳祥　代梅所戏答正仲用韵赠管城子二绝

离离漠漠总牢愁，仰面书空一幅秋。

比似羲皇元未画，何须小楷作蝇头。

舒岳祥

舒岳祥　代影答赠一首

寒宜絮帽蒙头坐，暑称松风洒顶凉。

虮虱更无依附处，方知清野策为长。

舒岳祥

舒岳祥　丹林有作

黄金为殿净庄严，笃耨醲熏翡翠帘。

正恐天风来拔宅，丁宁收取白银蟾。

舒岳祥

舒岳祥　丹林有作

万古灵根种广寒，折来白日更升仙。

集英曾对三千字，也胜南山孟浩然。

舒岳祥

舒岳祥　稻花桑花

稻花花中王，桑花花中后。

余花毕嫔妃，以色媚左右。

稻花吹早香。风露千万亩。

上以奉玉食，粢盛及醴酒。

下以饱苍生，亿兆餵其口。

桑花虽无华，红葚映纤手。

皇后首亲蚕，六宫承傅姆。

天生众裸虫，无羽毛飞走。

匪此皆冻死，性命安得有。

予谓二花者，斯民之父母。

昔予赋麦花，适当来牟候。

未及歌二花，三花谁可后。

请续时夏诗，以为风化首。

舒岳祥

舒岳祥　得正仲忆相勉归乡作一绝复之

老去无家天一方，安贫东土羡刘郎。

夜来一陈西风起，闻得山亭酒味香。

舒岳祥

舒岳祥　灯花

众花皆可喜，最好是灯花。

好结无风屋，偏生有庆家。

案头生瑞菌，火里养丹妙。

清夜开樽看，山人被诏加。

舒岳祥

舒岳祥　灯花

火树知谁种，灯花凝不销。

何人知此意，有喜在明朝。

儿爱抄诗卷，童欢进酒瓢。

纱笼添护惜，莫要隙风摇。

舒岳祥

舒岳祥　灯下饮别

岁晚客思去，天寒子肯来。

稽留须酒熟，欢喜见梅开。

蜡屐匆匆驻，箯舆故故回。

嘉平犹未尽，且欲举残杯。

舒岳祥

舒岳祥　登楼

千年日月藏丹鼎，万里乾坤著白头。

落木断虹天渺渺，閒云倦鸟日悠悠。

开门碧海通诸岛，极目青山是别州。

我欲便骑黄鹤去，回头还有故乡愁。

舒岳祥

舒岳祥　登小山谷

亭榭随人事，江山换劫灰。

邹裾前日盛，谢屐几时来。

红树欹城坂，黄花上石台。

欲寻观聚赋，谁与划蒿莱。

舒岳祥

舒岳祥　蝶轩读易几

负薪收芋栗，扪虱曝荆扉。

落日乌行乱，清霜杏叶飞。

岁穷终有复，人老自知非。

兀兀窗西夜，吾方理易几。

舒岳祥

舒岳祥　冬日感怀

四十年前不畏老，酒豪踏雪买梅花。

如今七十愁年尽，远客匆匆梦到家。

舒岳祥

舒岳祥　冬日过良坑见冈东望沧海隐隐见渔村有感时避地者多浮海云

平陆人烟险，渔舟家口肥。

青天围簅笠，白雨澣蓑衣。

静钓鸥分石，寒归雪满扉。

磻溪有恨事，严濑本忘机。

舒岳祥

舒岳祥　冬日山居好十首

冬日山居好，茅茨不漏风。

山厨蒸芋栗，野径扫风蓬。

嫩酒簄初白，寒灰拨暂红。

编氓吾未免，杜老屡囊空。

舒岳祥

舒岳祥　冬日山居好十首

冬日山居好，谁能倚市门。

从横鸦出郭，寂寞鹳归村。

为念曲肱乐，因耽曝背温。

此时新放饮，招我苦吟魂。

舒岳祥

舒岳祥　冬日山居好十首

冬日山居好，随家丰俭宜。

果成猿种核，薪落鹤巢枝。

梅见天机早，菊知霜信迟。

读书年不和，任汝眼昏眵。

舒岳祥

舒岳祥　冬日山居好十首

冬日山居好，幽斋羃纸窗。

温存檐鹊并，暖热竹鸠双。

鹿下霜封堑，樵归雪印砿。

从兹谢城府，吾志鹿门庞。

舒岳祥

舒岳祥　冬日山居好十首

冬日山居好，尤於老叟便，

年衰催酿酒，骨冷早装绵。

著帽来梅下，扶舆到雪边。

兴来聊复尔，微倦自高眠。

舒岳祥

舒岳祥　冬日山居好十首

冬日山居好，农人告岁功。

明朝输井税，深夜动机舂。

木脱见山市，霜清闻涧钟。

倘无饥冻迫，何必羡侯封。

舒岳祥

舒岳祥　冬日山居好十首

冬日山居好，先生猎较时。

海陂寒网雁，岚市夜分麋。

酒熟邻相聚，家贫盗不窥。

偷生前进士，幸矣过耆颐。

舒岳祥

舒岳祥　冬日山居好十首

冬日山居好，能閒乐自全。

米丰平酒价，蔬贱减鱼钱。

偶尔思前事，依然是少年。

下帘高枕卧，门外北风颠。

舒岳祥

舒岳祥　冬日山居好十首

冬日山居好，不知年又穷。

老人六十七，破衲两三重。

未要迎新岁，聊须驻旧冬。

明堂知未议，安用聘申公。

舒岳祥

舒岳祥　冬日山居好十首

冬日山居好，能安始识閒。

渔归溪口港，樵下屋头山。

竹蛎含梅蕊，江鲈著玳斑。

人生何所事，口腹最相关。

舒岳祥

舒岳祥　冬夜雪月交光忆少年见此烧烛观梅为之怅绝

衰病难禁月色寒，何人更倚雪中栏。

少年妙事今浑忘，折得梅花涉阁看。

舒岳祥

舒岳祥　冬至前一日小史自溪上献梅四枝寘之书案奇奇怪怪为赋长句志喜也

中有黄金白玉姝，莫欺红粒缀茱萸，

晓风吹面成冰脑，夜雪流脂结玉酥。

冻蕊未期春鸟啄，寒香不上暖蜂须。

一生欲压孤山句，囊锦空垂气浪粗。

舒岳祥

舒岳祥　读方元善落花诗有感

为渠销瘦为渠愁，减却风流剩却羞。

得雨如投碧玉井，随风似堕绿球楼。

医颊髓空无处觅，返魂香断为谁留。

此诗吟罢难消得，八十翁翁一笑杯。

舒岳祥

舒岳祥　读方元善落花诗有感

次第花开次第飞，总堪饮酒与吟诗。

绝怜新绿光如沃，何必繁英儘在枝。

舒岳祥

舒岳祥　独坐遣兴

昏眼迷烟雨，修眉隐树林。

杜鹃知夜半，蟋蟀俟秋音。

静悟平生事，閒思万古心。

嗟跎七十五，既往莫追寻。

舒岳祥

舒岳祥　杜鹃花

杜陵野老拜杜鹃，念渠蜀王身所变。

我今流涕杜鹃花，为是此禽流备溅。

嗟哉杜宇何其愚，万事成败皆斯须。

一枰黑白翻覆手，揖让放弑皆丘墟。

汝初一身今百亿，凝滞结恋胡为乎。

尔生不能存社稷，死怨谢豹何区区。

至今有子不自保，寄巢生育非良图。

百亿禽分百亿花，数若恒河沙复沙。

此花开时此鸟至，青枫苦竹为其家。

锦官玉垒不可念，翠华黄屋天之涯。

不闻十月杜鹃鸟，只见十月杜鹃花。

何必看花与听鸟，老夫日日自思家。

舒岳祥

舒岳祥　端午感怀

曾饮昌阳七十三，老来大布当轻衫。

豫储当采三年艾，缓计空寻六日蟾。

楚俗旧时沉黍恨，唐宫此日赐衣沾。

栀香满院人如玉，尚想薰风半卷帘。

舒岳祥

舒岳祥　短檠

昔年曾读退之诗，墙角短檠吁可悲。

我有短檠元不弃，自悲双眼早昏眵。

舒岳祥

舒岳祥　对红香梅

雪里红梅树，尊前白发翁。

莫求颜色似，风致许渠同。

舒岳祥

舒岳祥　对红药有感

牡丹过后卖芍药，清晓天街频叫时。

传世园林莺自占，有名花草蝶先知。

百年富贵一场梦，千古英雄几局棋。

世上兴亡总如此，我今叹老复嗟衰。

舒岳祥

舒岳祥　儿曹请赋草间黄花

树头绿叶无花看，树下黄花带叶开。

炎化新钱忘铸字，金成小盏欠施台。

贵人亭馆何曾识，野客园林不用栽。

斗草儿曹求入咏，苍苔留坐独徘徊。

舒岳祥

舒岳祥　二老亭

人与松俱老，因名二老亭。

只惭吾发白，不及尔髯青。

佚史应同传，幽图总写形。

把杯长与对，我醉在渠醒。

舒岳祥

舒岳祥　二十五日晚西窗坐睡梦美人出纨扇索题为题一绝既觉则童子已明烛矣

皎皎琼华了不疑，绿窗团扇索题诗。

风流自是天生句，燕子梨花恰并时。

舒岳祥

舒岳祥　二月初二日山中感兴

山合风多急，江寒潮易残。

艰虞浑未息，漂泊若为安。

脱叶投沙井，吹花点石阑。

故园归梦切，雪潦几时乾。

舒岳祥

舒岳祥　二月初三日曝睡

山茶花白野棠红，谇语纷纷雀闹丛。

眼暗耳聋墙角睡，真成老退一田翁。

舒岳祥

舒岳祥　放言

寒暑一大瘧，天地一病躯。

古来几寒暑，元气杒削余。

人物生其中，短小一侏儒。

神农乏药草，黄帝无医书。

坐令豺虎横，咬嚼为膏腴。

顽疾久不治，臓腑生虫蛆。

顾借大雷斧，磔此害物徒。

八荒既清廓，万古无忧虞。

舒岳祥

舒岳祥　放萤寄正仲

残编百读过，年去放萤飞。

好带随身火，休争秉烛辉。

夜凉辞竹庋，风逆返书帏。

未是明经日，何人拾汝归。

舒岳祥

舒岳祥　分龙吟

五月二十分龙雨，今日霏微如下土。

前日何日何霖霪，正是分龙乃如许。

有余不足相乘除，天道人事元非疏。

何龙分得此乡雨，问龙先日何处居。

我昔游三江五湖，江湖处处皆龙潴。

我老归农卧海曲，与龙为雘无猜虞。

一盂饱饭龙所与，一片閒云龙所嘘。

百年地主属老夫，龙来龙去识我无。

神龙饮食与人异，布席欲荐寒泉蔬。

我知雨从龙身落，有时雨过堕蝦鱼。

昔年海上亲眼见，龙出沧溟腾碧虚。

蜿蜒百丈露爪尾，黑水精屡光彻躯。

龙兮只在人头上，人不语龙谁语乎。

我有一寸愚，愿龙听区区。

一村南北异时雨，天公用意何偏枯。

愿龙溥泽均八极，东海苍生诚可吁。

舒岳祥

舒岳祥　风

太虚无朕兆，因物见形声。

入竹须抢地，驱潮欲打城。

八方随气转，万里扫尘清。

反从虎啸生。

舒岳祥

舒岳祥　枫树

屈原庙外千株碧，高帝祠前万叶红。

楚尾吴头风景在，片帆不复更西东。

舒岳祥

舒岳祥　赋杜若花

汀州春晚乐忘归，野草幽花兴趣微。

翠叶参差舒凤翮，斑心点缀戏儿衣。

掌中玉燕翩将舞，钗上银蛾乱欲飞。

便想此身为钓叟，沧江烟雨白鸥矶。

舒岳祥

舒岳祥　赋橘花次正仲韵

璾娥琢月剪冰花，著叶团团更不斜。

只把青葱争玉树，不将夭治斗金沙。

吹香处满骚人国，成实还宜野叟家。

老我真成被花恼，尊前坐叹复行嗟。

舒岳祥

舒岳祥　赋山庵梅花

水石生来瘦，乾坤孕此情。

寒豩千尽照，残雪数枝横。

光射霜髯逼，酥浮玉面争。

何人夜吹笛，故作断肠声。

舒岳祥

舒岳祥　赋山庵梅花

庭前梅花八九树，长为春风导先路。

他山消息未曾真，特与诗人映门户。

无情有性悟色空，将影和香作言语。

吴酥入酒斗轻萌，是雪是花并月咀。

折来烛下看横斜，素屏淡墨无声句。

舒岳祥

舒岳祥　赋水仙花

冷淡不生桃李径，只将素艳伴红梅。

冰清玉润檀心炯，日暮天寒翠袖回。

似倚兰舟并桂楫，羞称金盏共银台。

谁将六出天花种，移向人间妙夺胎。

舒岳祥

舒岳祥　赋素馨花

小蕊清香真有韵，柔条纤圳不胜春。

承平时节移新主，离乱风尘见故人。

泪得阑干添婀娜，香残笃耨驻絪縜。

旧恩深浅君自会，莫问谁家时与亲。

舒岳祥

舒岳祥　赋庭前落桂

去岁花开三日事，今秋陆续两番开。

渥丹如雨香犹好，乞与幽人护绿苔。

舒岳祥

舒岳祥　赋苇

山居种苇意如何，相见沧江渺渺波。

窗外近移秋色早，夜来偏觉雨声多。

微风动叶蜻蜓立，暗浪冲根郭索过。

谁解写成团扇面，萧萧残雪卧渔蓑。

舒岳祥

舒岳祥　赋眼昏

不为吟哦苦苦频，老逢忧患损精神。

见人依约近方省，认字微茫久未真。

漠漠江山浑水墨，冥冥草树隔烟尘。

何人解呪杨枝水，洗净从前业障因。

舒岳祥

舒岳祥　感怀

时事传来日日新，信疑相半向谁询。

一寒一暑成吾老，多雨多愁过却春。

酒畔暂休无限事，花前难买自由身。

百年犹有四十在，须见升平作幸民。

舒岳祥

舒岳祥　感兴

梦与黄粱并熟，路寻白社同归。

深欲蜘蛛结网，长勤络纬鸣机。

舒岳祥

舒岳祥　高人

云日弄轻霠，前溪给缓寻。

燕翻红雨乱，莺出翠微深。

迥矣苏门啸，怀哉梁父吟。

高人不可见，谁见此时心。

舒岳祥

舒岳祥　庚辰冬帅初与正仲约过阆风既而予坐病二友亦不果至辛巳四月帅初特

杜宇啼时多是雨，酴醾开后便无春。

惜花底学千金子，对酒还思两玉人。

良药草中闲长叶，幽禽花里巧藏身。

青山百里通来往，衰病保曾厌客频。

舒岳祥

舒岳祥　庚辰元旦试笔

数我初生岁，今为第二年。

光阴六十过，行辈几人全。

试把新诗写，闲将好梦圆。

儿孙扶出拜，苏酒让渠先。

舒岳祥

舒岳祥　孤坑头上篮舆烟雨中赋此醒困

下眺黄泥孤，蒙蒙晓雾漫。

岩泉时一滴，松雨几曾乾。

利僧盐为市，耕劳石作田。

我来聊小憩，前去路千难。

舒岳祥

舒岳祥　孤雁

忧心悄悄睡示能，开门看月一片冰。

窍木相磨作鬼语，冻星入牖如萤青。

孤雁哀号向何处，老夫掩耳不欲听。

尔从沙场经万里，昔时系书达天子。

如今若向上林过，纵有书来谁取视。

阴山豁处狭如门，结陈来时各有群。

辛苦避鹰兼避弋，前行半度后行分。

秋水江南无所畏，老菰沉米芦摇穗。

鸥凫善熟少惊猜，饮啄不争游且戏。

不知何事背群飞，欲宿无依去无疑。

天长路杳翅流血，夜向霜凄声转微。

自倚能飞无与敌，岂知天势有违机。

舒岳祥

舒岳祥　古思二首

耿耿不可忍，相思在东北。

花月以为姿，风露以为食。

取我虞氏琴，一弹三叹息。

冷然不可寻，变为湘江瑟。

湘江深复深，哀哀泪千尺。

舒岳祥

舒岳祥　古思二首

饥饿未必死，甘腴能杀人。

憔悴未必殒，逸乐能丧身。

所以岩欲槁，以俭全其真。

秉耒自耕野，腰斧躬采薪。

亦复育书史，自负亨经纶。

兵寇幸无恙，委蛇保天民。

舒岳祥

舒岳祥　古铜炉

殷彝周鼎几千年，土蚀苔封洗涤全。

且与道人烧柏子，不须公子爇龙涎。

舒岳祥

舒岳祥　古意

客从南方来，遗我薰风琴。

薰风未易致，且奏易水吟。

高浪忽起立，四顾变愁阴。

征马立踟躇，旁人泪沾襟。

壮士不畏死。怒发竖森森。

长揖辞四坐，秦关无阻深。

燕客视秦王，已若羋中禽。

中朝事不成，易水有悲音。

请君且勿弹，此曲伤人心。

舒岳祥

舒岳祥　古渔父词二首

烟雨一叶小，江湖大厦宽。

全家足风月，高枕恣波澜。

白雪披蓑立，青山揭笠看。

莫将文叔事，溷我钓鱼竿。

舒岳祥

舒岳祥　古渔父词二首

是店皆赊酒，无家只有船。

烧鱼岩下火，吹笛水中天。

枫叶霜铺地，芦花月满川。

风波何处静，收钓即安眠。

舒岳祥

舒岳祥　谷口

万朵千枝满谷中，含成谷口是墙东。

先生老向花中坐，莫放东风落晚红。

舒岳祥

舒岳祥　关胡山甫归山房

出峡复归寺，身孤心更虚。

半瓢岩下水，一豆雪中蔬。

自制乌罗帽。闲将白发梳。

与君能几别，此意重相於。

舒岳祥

舒岳祥　观窗前月过有感

檐影倒垂地，月高窗更阴。

残蛩沉积叶，悲鸟发遥岑。

易下伤时泪，难平读史心。

胸中犹若此，酒盏可辞深。

舒岳祥

舒岳祥　观万堂村饮戏成

芋魁豆角乌槠子，不用山翁举箸肥。

闻道细鳞长九寸，夜来溪火急成围。

舒岳祥

舒岳祥　观万堂前蕉苇为风雨所败对之有感

绿蕉青苇列旗枪，一夜西风作战场。

薏苡低垂菰米老，花鹅绣鸭阵横塘。

舒岳祥

舒岳祥　管饱

为管则易，为鲍则难。

相马失瘦，相士失寒。

管贫鲍富，坦然相安。

于利不疚，于义期完。

舒岳祥

舒岳祥　归故园

千家桑梓兵余痛，十世松楸火后悲。

瓦砾成滩无鸟雀，荆蒿如杖有狐狸。

咸平树在枝柯损，晚易书亡目录遗。

半树瑶花微雨里，向谁寂寞泪将垂。

舒岳祥

舒岳祥　归故园

辟兵辟寇走他方，六遍移家路转长。

百醉与君同出处，五穷随我共行藏。

柳花暗度谁家笔，燕子寒归何处梁。

最羡刘家好男女，稳抛家事客原尝。

舒岳祥

舒岳祥　归至相见岭喜见紫海

相见岭头相见少，北风吹却南翁倒。

短日荒荒白草枯，颠狂乱叶如飞鸟。

前峰低处紫海出，知是吾归里中道。

父兄问讯今何如，只是相公言语好。

舒岳祥

舒岳祥　闺怨

回廊曲径入荷花，斜隐珠帘半面遮。

欲绣鸳鸯嫌未似，且抛针线理琵琶。

舒岳祥

舒岳祥　闺怨

能把玉箫传远意，难将彩笔写秋光。

翠屏金鸭芙蓉冷，梦短却嫌秋夜长。

舒岳祥

舒岳祥　闺怨

贮雪成酥饤玉盘，劝郎抄取一匙餐。

金针指冷愁花冻，侍婢添香却夜寒。

舒岳祥

舒岳祥　闺怨１

一春心事许谁同，金钥无声柳絮风。

怪得枕中黄鸟唤，不知窗外海棠红。

舒岳祥

舒岳祥　桂台

苍苔踏碎吟初就，绿荫看成老又来。

世事悠悠吾已矣，人生扰扰亦何哉。

舒岳祥

舒岳祥　桂台

神龙不知身变化，犹认潜鳞为故我。

先生曾出雨八弦，浪静波恬归海卧。

先生两处领桂台，梦寐一生游学舍。

阿宜移扁就山窗，铁画银钩金钮鏁。

绿阴闭户不知春，长日观书谁觉夏。

天上吹香遍远山，月中散影流清夜。

先生见扁如坐斋，随行不用木上座。

攀枝踏影弄猿鹤，万事不到桂丛下。

天下清芬是此花，世间最俗惟檀麝。

后车还许乐天陪，吟笔更须侯喜把。

几人名遂不知几，一日仓皇方泪堕。

人知德佑不出高，岂识咸淳归计果。

平生一瓣桂台香，口诵翁诗几百过。

旧台何在桂凋零，日暮哀禽自相和。

今台喜见桂婆娑，往来不碍江鸥社。

旧台不见见今台，依旧风汉压江左。

他年人访桂台游，旧名更复因今播。

月中桂树最久长，此树还如月轮大。

舒岳祥

舒岳祥　郭似山道士寄惠竹笔两束启缄乃羊毫也作诗戏之

似山惠我笋丝笔，乃是长须公子毫。

竹简固就面祓涤，琅函宁肯近腥臊。

若非月里霜{皴皮换兔}颍，恐是仙家云鹿毛。

润笔定须三百束，为君滴露注庄骚。

舒岳祥

舒岳祥　国黄甘人便问讯帅初

茇舍干戈后，班荆荐莽余。

何人骑有鹤，顾我食无鱼。

孤愤向谁说，倦游休上书。

时时问甘岭，戴子近何如。

舒岳祥

舒岳祥　过刘允叔故居

流水孤村里，先生此故居。

风流今已矣，天道竟何如。

古屋前朝桧，芗岩万卷书。

苍苔封瓦砾，野燐出丘墟。

舒岳祥

舒岳祥　过明智寺

每过明智寺，涉寺在山前。

老衲分云坐，山猿抱子眠。

岩花红杂雨，野水绿平田。

火后伤心处，青山响杜鹃。

舒岳祥

舒岳祥　过南渡见石砾之场有感

几度维舟此倚栏，伤心劫火总摧残。

拒霜关落无人管，时有流红驻下滩。

舒岳祥

舒岳祥　过字韵诗辱诸友联和方营度枯鄙以酬厚意偶报北兵自瓯闽回驱男女牛

麦倒桑折枝，山外花门过。

牛亡主不归，妇去蚕未卧。

在者哭空村，吞声谁敢大

盲晖隐空崖，惊尘飞暗堁。

川逝痛陵迁，春深悲国破。

可惜此良宵，月轮升紫磨。

舒岳祥

舒岳祥　海上口占

独步溪头冉冉风，昔云当面失前峰。

近闻海戍移屯去，渔火滩头万点红。

舒岳祥

舒岳祥　海眺

自嫌林谷暗，欲作海天游。

芦苇人家晓，蒹葭国士秋。

树根生石上，山影占江流。

载酒船头去，风波几瓦瓯。

舒岳祥

舒岳祥　含笑花

半面羞藏袂，回头懒向人。

清凉生夜气，冷淡见天真。

此物悭开口，他花怯效颦。

莫嫌容易落，笑罢总成尘。

舒岳祥

舒岳祥　寒食书怀二首１

晓寒飒飒侵驼褐，山色盈盈入酒杯。

人物风流随逝水，故都文宪没苍苔。

黄鹂杜宇忽忙过，卢橘杨梅次第来。

气运总随时节变，人逢寒食自须哀。

舒岳祥

舒岳祥　寒食书怀二首２

天机妙处莫形容，难把丹青定太空。

万古碧山留色在，千江皓月此心同。

乌纱燕子开门雨，白发杨妃掠面风。

欲问清明休检历，杜鹃啼血滴岩红。

舒岳祥

舒岳祥　寒食题山庵

门插垂杨不是家，自怜飘泊似杨花。

一樽和泪浇坟土，余餶分张及野鸦。

舒岳祥

舒岳祥　旱莲

紫玉炎天菊，红芽陆地荷。

孤芳群讪集，一笑百忧多。

美味河豚虐，妍姿鸩毒苛。

借渠存警戒，何必辩真讹。

舒岳祥

舒岳祥　和刘仙尉咏梅

垂垂一树压疏篱，最爱崚嶒鹤膝枝。

只占岁寒花尽后，不争开早与开迟。

舒岳祥

舒岳祥　和俟其按察咏县学古梅

前身自是傅岩梅，持斧江南得得来。

一笑见花同臭味，百妖潜影入莓苔。

只将冷淡全超俗，肯向繁浓浪古魁。

爱惜耆儒如此树，二天雨露好培栽。

舒岳祥

舒岳祥　和俟其按察咏县学古梅

四教堂前百岁梅，北方豪杰为渠来。

清癯自许根封雪，劲峭何妨骨锁苔。

影里青衿饱弦诵，花前玉节照杓魁。

林逋只向孤山种，不及文宣庙里栽。

舒岳祥

舒岳祥　和王达善碧桃诗

石阶无罅谁衔子。烧地成焦岂复芽。

千岁分根染天水，单台五出异朝霞。

朝绅济济水苍佩，仙袂盈盈萼绿华。

舒岳祥

舒岳祥　和亦翁韵

斜日照疲蹇，茅茨葺未成。

觇梅天气好，卧雪梦魂清。

叶脱悬星大，豩长去火明。

诗翁如退将，谁守五言城。

舒岳祥

舒岳祥　和用之题剡雪

鲈鱼未上夜潮回，吹备蓬窗古岸隈。

谁遣戴公山上住，两回牵帅子猷来。

舒岳祥

舒岳祥　和用之题剡雪

两岸青山一水流，蓑衣不著雪为裘。

安道只应深树里，青山不见便回舟。

舒岳祥

舒岳祥　和韵寄胡山甫

乡心趋老重，见说买山成。

静坐性情淡，孤眠滋味清。

樵人时识面，禅客共知名。

山色元无垢，溪声自不平。

池荷应足制，山蓣想堪羹。

九日如今近，思君出峡行。

舒岳祥

舒岳祥　和正仲赋重修篆畦亭馆韵

订馆成来三十年，主人头白与扶颠。

已诛荐莽开瓜圃，更剪茭芦浚藕田。

竹下鸣琴长忆鹤，花边酿酒拟留仙。

今知恼都无用，修短随缘一任天。

舒岳祥

舒岳祥　和正仲君子泉

脉来层嶂远，影到片天清。

洗砚云根起，归瓢乳味盈。

岩花蒙润泽，水草见分明。

已遂投簪志，何须起濯缨。

舒岳祥

舒岳祥　和正仲送达善归钱塘韵

二客论交自有时，篆畦相会不相期。

家如元亮贫更好，学抵申公老未衰。

好诗甚似无声画，昏眼羞同没字碑。

买地近来闻陃圃，樊侯种{漆氵换木}未为迟。

舒岳祥

舒岳祥　和正仲咏荷

曾闻画史传真诀，一叶旁边定一花，

莫把风晴拘格范，好於月露写精华。

耶溪舴艋花间屋，苕水鸳鸯叶底家。

舒岳祥

舒岳祥　和正仲月季花

风流天下真难似，惜赂篱边砌下栽。

依旧风情三月在，斩新花叶四时开。

莫嫌绿刺伤人手，自有妍姿劝客杯。

不拟折来轻落去，坐看颜色总尘埃。

舒岳祥

舒岳祥　荷亭

影浸苍凉月，香随澹荡风。

露华初汎汎，秋思莫匆匆。

舒岳祥

舒岳祥　红梅

雪尽西风万叶红，梅花一色照青空。

天公又恐太枯淡，故著红蓝染雪丛。

舒岳祥

舒岳祥　花鸟

色与声俱妙，鸟啼花乱开。

此时无事恼，有酒待谁来。

漂泊迷归路，昏花恣覆杯。

已闻雷迸笋，不怕雹惊梅。

舒岳祥

舒岳祥　花下

扫石坐花阴，花阴复满襟。

此时真昼锦，富贵亦何心。

舒岳祥

舒岳祥　花隐

谁识菊为花隐逸，陶潜以后有濂翁。

落花别有尧夫爱，此意与濂同不同。

舒岳祥

舒岳祥　怀旧

蔌蔌藤花满石床，道人端坐受生香。

海棠枝上莺啼处，二十年前事未忘。

舒岳祥

舒岳祥　怀昔

淮海新封国，东南望止戈。

纱衣秋意早，石枕雨声多。

白露皱红枣，西风摆老荷。

昔年游万里，今日兴如何。

舒岳祥

舒岳祥　槐花

尊贵三公府，匆忙举子装。

周官那可见，唐制自难忘。

夕照深宫里，西风大道劳。

蝉鸣犹未悟，但报早秋凉。

舒岳祥

舒岳祥　还龙舒旧隐

今朝归小隐，雘里喜还悲。

亡国谁修史，遗民自采诗。

鼠营新穴壤，鹤理旧巢枝。

见说寅年泰，冥心待运移。

舒岳祥

舒岳祥　浣纱妇

修竹柴门向山路，晴日满溪春欲莫。

浣纱少妇不知寒，两脚如霜下滩去，

少年闲倚青梅树。

舒岳祥

舒岳祥　会计家酿得十石日饮三升可周一岁是日一饮成醉

朱朱石榴树，白白水栀花。

振鹭青溪客，迁莺碧柳家。

衰年新旅食，小雨梦京华。

贫有杯中物，宾来未用赊。

舒岳祥

舒岳祥　即目

藕梢菱蔓织横塘，属玉鵁鶄度渺茫。

可怪插秧青雨里，暮寒清切水栀香。

舒岳祥

舒岳祥　即事

麦熟南风挂衲畦，山禽快活晓来啼。

中分草色柴车路，半压藤花石步豩。

茅屋数家深避马，竹林三里远闻鸡。

荒村得句将谁赠，墙壁还随即事题。

舒岳祥

舒岳祥　即事

菜花随麦长，田水入池平。

此景寻常有，何人自在行。

舒岳祥

舒岳祥　即事

冬旱井泉竭，霜清天宇空。

惊心严戍马，极目览征鸿。

弓手徵中产，船官及老农。

可怜时节在，吾道自终穷。

舒岳祥

舒岳祥　即事

二月东风始见梅，山童折得数枝来。

铜瓶棐几修清供，香鼎中间易卷开。

舒岳祥

舒岳祥　即事

渔翁一叶舞波澜，不及牛童自在眠。

短备数声烟草晚，柴门疏柳小星悬。

舒岳祥

舒岳祥　记梦

春梦是耶蜚，终惭恋禄微。

整冠骑马出，欹枕听鸡回。

食蘖风霜入，还丹志愿违。

未能忘习气，安得寸心灰。

舒岳祥

舒岳祥　记梦

梅花清入梦，诗骨定非常。

半树原遮藓，无风也自香。

篮舆冲暮雪，茅舍带晨霜。

傍竹依松处，无心肯向阳。

舒岳祥

舒岳祥　纪梦

纚纚桃花万树红，径回无复辨西东。

人间何处春风好，若欲逃秦入梦中。

舒岳祥

舒岳祥　纪梦

款段徐行稳不厄，迢迢溪路见疏梅。

青枝欲挽怜香雪，唤取芳尊树下来。

舒岳祥

舒岳祥　纪事

盗贼自反覆，干戈无是非。

上谋先劫掠，善胜昧攻围。

礼乐成乌有，诗书入翠微。

无银堪易米，甘采首阳薇。

舒岳祥

舒岳祥　芰荷洲

绿垤霞川濯锦香，何人著屐上溪航。

数声疏雨鸣荷叶，两岸清蛙报水凉。

舒岳祥

舒岳祥　寄慈林交讲师

有意西林寻小隐，无田东瀼可雘家。

闻师投谒不入巷，知我无人能点茶。

山色一豩连雨色，雪花十里糁松花。

秋声正与公相似，相对忘言定不差。

舒岳祥

舒岳祥　寄达善

渺渺思君处，悠悠古道旁。

柴荆人独自，榉柳月昏黄。

渴鼠寻松溜，饥乌背夕阳。

王塘在吾目，空费九回肠。

舒岳祥

舒岳祥　寄二林

久客谁为主，无归莫问家。

古书浇茗碗，冻酒嚥梅花。

岩静松抛子，沙虚笋养芽。

二林谁远近，伫立日西斜。

舒岳祥

舒岳祥　寄二林

等闲诗句无题目，忆著二林新意生。

月皎皎时猿一个，风冷冷处竹千茎。

春花不及寒花耐，山鸟何如水鸟清。

欲放诗瓢沧海渺，不如飞雁入鄞城。

舒岳祥

舒岳祥　寄胡山甫

梅梢残雨知头数，溪上无风麦自青。

迟子不来还独卧，踏檐啼鸟唤入醒。

舒岳祥

舒岳祥　寄少白诗后因问讯小潘

诗翁山膊鬓飕飕，只向岩幽了白头。

欲共君家阿戎语，蝉联书笥吐难收。

舒岳祥

舒岳祥　寄石泉策禅师

不来三十载，僧与寺俱非。

棕屦延苍藓，蒲团坐翠微。

溪伟松顶相，风助竹谈机。

侍者能栽菊，秋深重扣扉。







卷320

舒岳祥

舒岳祥　寄帅初

西家女儿长日愁，白头鼻息撼林丘。

老去声名惜鸡肋，世间富贵烂羊头。

青山白鹭水天远，绿叶黄鹂风日柔。

欲往榆林忘南北，几回吹笛上高楼。

舒岳祥

舒岳祥　寄帅初

寄语榆林戴，年来书不灵。

翠微双鬓白，茅舍一灯青。

醉后穷豪在，吟成老健能。

杨梅时节近，吾欲理行縢。

舒岳祥

舒岳祥　寄王真人

象简银冠觐冕旒，一清沆瀣九天秋。

西湖处士梅花屋，太乙真人莲叶舟。

闻道辽东来白鹤，不知函谷度青牛。

人间天上无拘束，且驾长暾赋远游。

舒岳祥

舒岳祥　寄袁季源

当世佳公子，枝吾雅道多。

江南有文献，鲁国自强歌。

火后归新第，兵余喜止戈。

公车行有召，毋久恋松萝。

舒岳祥

舒岳祥　寄袁中素季原

清谈疏世虑，知发度年华。

雀饮盆中水，蜂寻案上花。

郊原新射雉，陂荡早开蛙。

得句何人赠，棠溪有竹家。

舒岳祥

舒岳祥　寄赵敏求

赵子贫愈好，吟诗送此生。

焚巢同旅鸟，泛宅老书檠。

八座清门户，王塘好弟兄。

杉棚先辱和，欲报怨无琼。

舒岳祥

舒岳祥　寄正仲

相对石屏风，相邀石老翁。

鱼游山影里，鸟睡水声中。

诗卷行未了，书囊倒不空。

笭箵君莫忘，犹约待秋风。

舒岳祥

舒岳祥　寄正仲

渧渧清愁变暮寒，宾鸿去后燕来还。

流红似雨人千里，总翠如山屋万间。

竹杖行藏观动静，柴门开阖见忙闲。

何如上传多髯客，白饭鱼羹养好颜。

舒岳祥

舒岳祥　寄正仲

云峰双鸟破，雪迳一僧分。

红酒回丹渥，青编笑白纷。

风昏生月晕，水落织冰文。

岁莫无来客，开门独候君。

舒岳祥

舒岳祥　寄子堂

知君不寂寞，禅悦只空房。

书卷依经藏，吟声绕寺廊。

早霜狸面白，新酒菊花黄。

共此山家景，西峰隔夕阳。

舒岳祥

舒岳祥　寄子堂

欲出一雨隔，相违十日强。

鼠过松落粉，雉步麦摇芒。

酒尽夜难过，书清日自长。

羊求三迳约，来往莫相忘。

舒岳祥

舒岳祥　寄子堂

来往畏炎热，杉篁取迳微。

蝶飞逢草住，燕出认檐归。

云卧从衣冷，风梳爱发稀。

清谈能解愠，松尘为君挥。

舒岳祥

舒岳祥　寄子堂

不践山中约，时时梦见之。

况当春雨夜，正作韭虀思。

种菊秋堪撷，诛茅冬未迟。

人生难自料，身后要名垂。

舒岳祥

舒岳祥　家藏画鹊二轴其一棠梨结子青黄叶亦虫蚀尚带晚花有鹊眠枝上枝若垂

棠子青黄带晚妍，忘机好鹊压枝偏。

从来报喜无憎恶，借汝庭柯取次眠。

舒岳祥

舒岳祥　家藏画鹊二轴其一棠梨结子青黄叶亦虫蚀尚带晚花有鹊眠枝上枝若垂

粉节娟娟碧玉枝，螳螂得意更谁疑。

旁人只与危黄雀，不道中林有鹊知。

舒岳祥

舒岳祥　甲申正月二十日游盘谷道院赠石涧鍊师

沧海连云族，青山远驿尘。

回旋成小隐，想像着幽人。

桃树偏临水，梅花讳说春。

扶舆穿荦确，空翠湿衣巾。

舒岳祥

舒岳祥　兼静黄坛杨君书室也取钱起柴门兼竹静之句名之邑里吟人题咏殆遍矣

本自柴门静，谁令种竹喧。

月来将画写，负过引书翻。

默坐雨偏响，闲眠雪易繁。

动中还有静，此意互为根。

舒岳祥

舒岳祥　剪春罗

谁裁婺女轻罗段，我有并州快剪刀。

色似山丹殊少肉，形如石竹亦多毫。

舉脂初褪黄先露，蝴蝶才成翅未高。

欲向小窗成扇面，世无陶缜倩谁描。

舒岳祥

舒岳祥　简胡山甫

门外月谁敲，花开醉远郊。

自寻幽寺宿，不耐俗人交。

裘替疏泉洗，诗添续纸抄。

一身舟不系，万事柱难胶。

舒岳祥

舒岳祥　饯岁行

岁来沙上草头迎，岁去梅边雪中送。

岁去年来不自由，我亦送迎何所用。

人情厌旧只欢新，不道新来老却人。

喜为儿孙添一岁，可怜光景转成尘。

送君此去信悠哉，不知明日肯得来。

宇宙无穷迷道路，追随不见上层台。

萧萧便恐逐风散，茫茫尚想随潮回。

岁去匆匆不复顾，我犹留此君何处。

非缘故岁去无情，自是新年促君去。

送故迎新一百年，不迎不送无新故。

舒岳祥

舒岳祥　贱生之日邀正仲子堂小酌

开岁恰七十，吾衰病已频。

从今数正旦，一月有三晨。

甲子添新志，乾坤寄老身。

晚年方学易，此意为谁陈。

舒岳祥

舒岳祥　将别棠豩遗仲素季厚昆仲

新交胜旧交，生别犹死别。

饥魂散欲飞，愁肠郁以结。

去信诚两难，主客新握别。

家山杳何许，千丈高巀巐。

试登黄甘望，百里见积雪。

我畑无储粟，我箧无重褐。

妻孥幸团栾，忘此饥与渴。

倚君为大厦，顾我颜色悦。

无家未易归，无产难久歇。

乡校著我名，免在编氓列。

麦田望有秋，桑叶行可掇。

贳赀延余年，空囊谁负窃。

不敢久累君，去去春二月。

为我谢王戴，徽音无断绝。

舒岳祥

舒岳祥　将为鄞江之游先寄正仲三首

相思不在远，道地一来难。

残月中峰见，疏星半夜看。

江湖青草远，风雨小窗寒。

鄞水饶鱼米，何由得共餐。

舒岳祥

舒岳祥　将为鄞江之游先寄正仲三首

天地悲歌里，江城战血余。

哀湍泻坏道，斜日照残书。

发秃因慵栉，园荒亦懒锄。

旧来双紫燕，随我到茅庐。

舒岳祥

舒岳祥　将为鄞江之游先寄正仲三首

水涨苔梳发，风晴麦漾须。

茶香度深竹，灯影射平芜。

岁月江流驶，乾坤客枕孤。

鄞乡风物好，莼菜出湘湖。

舒岳祥

舒岳祥　交阮嗣宗一首

贫莫客千里，富莫不出门。

迫隘多陵辱，飘摇困风尘。

所以丈夫志，奋翼凌清氛。

一举蹴四海，载举登昆仑。

玉皇顾我笑，众嫭粲以繁。

引酒酌北斗，银河为飞翻。

天姿固如是，龌龊何足云。

鄙哉贫贱者，矫首望余芬。

鹏鷃各有分，榆枋保终年。

舒岳祥

舒岳祥　蕉迳小立

昼夜中分凉燠平，裁新熨故体轻清。

无端挠乱成多事，旬种芭蕉作雨声。

舒岳祥

舒岳祥　解梅嘲

昨夜鸺鹠声婉娈，斗觉春随呼唤转。

今朝检历知立春，屋角梅花笑初囅。

向人带笑复含嗔，嗔我今为异代民。

我语梅花勿嗔笑，四海已非唐日照。

尔花也是易姓花，憔悴荒园守空峤。

阆风自是可怜人，六十年来逢立春。

安危治乱几番见，到此三年哭断魂。

我是先朝前进士，贱无职守不得死。

难学夷齐饿首阳，聊效陶潜书甲子。

星回世换市朝新，头白空山与鬼邻。

更有横金拖紫客，临危不死稳藏身。

舒岳祥

舒岳祥　戒僮仆种蕉苇

莫把閒愁向客谈，且看晴雪映疏帘。

欲听夜雨无篷艇，更种红蕉碧苇添。

舒岳祥

舒岳祥　借成喜杉棚成

夏炎已云极，秋暑方自兹。

借成面西日，午后如烹炊。

主人爱敬客，架杉覆青枝。

赫日辟三舍，鲜飚汎沦漪。

高蝉亦好吟，振响流笙篪。

夜静明月出，疏影复陆离。

欹枕寝桃竹，露坐冠笋皮。

凡此暑中事，施之无不宜。

念我逃世难，过用恐祸随。

昔时半山老，畏热架条枚。

不知公相贵，清俭谅可思。

我本无家管，禄尽寿有遗。

得此已厚忝，衔感以成诗。

舒岳祥

舒岳祥　借居夜闻水声

寒水冷冷出洞来，月明静听转清哀。

无人与入琴丝写，流下前溪漾落梅。

舒岳祥

舒岳祥　借正仲韵赋牡丹

落阳宫苑地，幻出几花身。

艳色宜当午，开时惜殿春。

管弦非旧国，风雨易愁人。

同是多情客，相逢说梦因。

舒岳祥

舒岳祥　巾山题客舍壁

晓行风露清，夹径草虫鸣。

虎近常行市，鸡啼早出城。

路长终是到，世险自难平。

学得王阳术，黄金可立成。

舒岳祥

舒岳祥　巾山行同王监簿作

皇华真人游海东，云行急疾去若风。

蝩旌羽节追不及，飘遥双帻堕碧空。

六丁六甲不得取，化作两峰撑青红。

至今八面各变态，隐见有无横复纵。

或说苍龙从海度，潮落江乾不能去。

两角峥嵘云护之，身伏泥沙惟脊露。

雷鸣电作定腾霄，铁锁横江截归路。

老胡说法欲降龙，又恐钵盂藏不住。

故将两塔压其巅，击鼓撞钟警朝暮。

有时风雨响空岩，僧坐堂中生畏怖。

惟有江平月照时，付与诗人题好句。

舒岳祥

舒岳祥　金线草

金线比方浑未尽，玉函收录尚多遗。

盈盈蜂蝶菩提叶，袅袅蜻蜓菡萏枝。

寒女有针缝不得，山人无衮补何为。

芝茎底事生庭砌，莼叶胡为上井湄。

剪彩不香难作实，垂丝著石便生儿。

莫轻小草沿幽僻，也有凌霜傲雪姿。

舒岳祥

舒岳祥　近峰晴雪

小楼周匝玉屏开，木落林峦入座来。

欲唤老关商略此，两峰高并致佳哉。

舒岳祥

舒岳祥　近作对江牡丹吟陈列间呈正仲正仲於拙吟阮不亟和者独此七章未和携

邵子花开二十四，吟诗惊动洛诸公。

我家两株三十枝，欢喜亦与邵子同。

作诗七绝恼正仲，过旬不见回邮筒。

正仲材高气浩博，鄙我琐细无豪雄。

文叔今见小敌怯，八骏岂肯盘蚁封。

再三思索得其意，笑我不知时节异。

洛阳城中天地中，春色花光好天气。

此时高韵一两篇，流出胸中真乐事。

我生初见钱塘春，歌舞西湖早已颦。

如今不见湖山面，鸟歌似哭花为尘。

作诗告人谁为听，当哀而乐非天真。

我谢正仲此意厚，请不吟诗但饮酒。

舒岳祥

舒岳祥　静息

茅竹荒墟地，菰蒲野水天。

故园长莽莽，归兴自翩翩。

文字留身后，瓶罂满眼前。

海棠知我意，故作小春妍。

舒岳祥

舒岳祥　静坐偶成

日午风休树不哗，蚀残香篆伴南华。

忽闻霜鸟如春鸟，闲想芦花作柳花。

舒岳祥

舒岳祥　静坐偶成

作意投床寐不熟，嗒然隐几睡偏安。

从来万事无心好，心到无心自是难。

舒岳祥

舒岳祥　九日

万事一鸱酒，平生几蟹螯。

悲秋仍送远，怀古更登高。

舒岳祥

舒岳祥　九日观万堂小酌怀正仲及梅所鍊师

极目冥鸿颢气初，人生快意食鲈鱼。

剪来萸菊触新酒，麾去蚊蝇府旧书。

骚雅刘郎今健否，清修周老近何如。

篆畦雨里青蒿长，寂寞无人过草庐。

舒岳祥

舒岳祥　九日怀故人留燕京者

青山淡伫半帘雨，碧树婵娟一院阴。

醉舞狂歌前日事，微吟浅酌此时心。

菊花儘晚秋有味，枫叶尚强霜著林。

万里故人关塞隔，宾鸿应有寄来音。

舒岳祥

舒岳祥　九日敏求与侄璋九万载酒荪墅邀予与胡山甫潘少白及华顶周服之道士

五柳先生贫欠酒，不说无花过重九。

杜陵野客酒可赊，只恨青蕊成蹉跎。

如今风物尤凄恻，绕丛觅蕊无消息。

寒螀相吊野水流，病蝶来偎寒日夕。

不见金钱将翠羽，惟有悲风吹蔓棘。

古人爱汝非无意，志士仁人憔悴。

楚国无人屈子伤，陶杜凄凉唐晋季。

此日何日悲更悲，聊嗅青枝记一时。

往时好事环辙迹，建业钱塘华尽识。

就中内本碧玉杯，欲买黄金惜不得。

两都风景今何如，泪堕丛边和露滴。

舒岳祥

舒岳祥　九日与正仲子堂君英举酒于篆畦璋万二侄男庭仲容仲堪叔献季临与焉

登高胜具何人有，重九佳名此日临。

老眼已昏空怅望，壮心犹在惜销沉。

天真呈露青山瘦，世故流离白发侵。

汉水沈碑今出否，古来贤达共沾襟。

舒岳祥

舒岳祥　九月初十日山房午睡恍见梅枝已吐白矣惊喜而作

生爱梅花是性情，故园阴绝泪纵横。

梦中惊见南枝曝，起绕山边水畔行。

舒岳祥

舒岳祥　九月二十七日晓起书梦

老去无营百念宽，只余故纸未忘鑽。

小窗坐寐含幽梦，梦涉寒波赋楚兰。

舒岳祥

舒岳祥　九月十四日夜枕不寐起视明月清寒著人冷然有欲仙之意

笋冠枕清冷，胡床坐空阔。

鲜飚飞早霜，活水漾明月。

神游十丈莲，仰卧恣天阅。

挽取河东流，黑我头上雪。

泥丸吐神光，陟降在金阙。

湛然大圆镜，一悟万想灭。

舒岳祥

舒岳祥　九月朔晨起忆故园晚易

晚易图书烬，篆畦花木新。

承平三世积，丧乱一朝贫。

清晓凭栏意，空山袖手人。

平生欲学杜，漂泊始成真。

舒岳祥

舒岳祥　句

从来明月无古今。

舒岳祥

舒岳祥　客好

薄田岁罕收，柴门客多好。

车辙处厉趣，蒿莱不须扫。

邻家知客到，亦复馈梨枣。

酒尽当复沽，言论自颠倒。

万事皆可谈，慎忽谈世道。

舒岳祥

舒岳祥　口号

敏求善酿能好客，喜与老潘相往还。

今日敏求泉下卧，老潘无酒客姜山。

舒岳祥

舒岳祥　寇攘之余谷五斗才易一鸡衰老多病资血味以为养求之弗可得畜二母鸡

昔有尸乡翁，养鸡盖阡陌。

累财千余万，积微利自博。

子美居瀼西，此物尚百翮。

作诗戒宗文，墙东树笼栅。

我今山居中，生理苦近窄。

衰年资食治，时有不速客。

海鱼不常储，溪蟹碎难擘。

颇欲效两翁，字鸡供口食。

买得双伏雌，领以一赤帻。

户外听约束，发能污案席。

剖坼五十卵，引哺渐开拆。

从兹日生生，向秋益繁息。

麦云行刈黄，可得二十石。

已知饼舋具，不假天边翼。

窃笑芭季伟，割烹惟一只。

奉新不及宾，资生拙无策。

舒岳祥

舒岳祥　哭陈伯求

早总淮西饷，晚为刑部郎，

艰危身九陨，漂泊泪千行。

天地孤忠在，山河遗恨长。

寡妻随季女，犹得在鄞乡。

舒岳祥

舒岳祥　哭匊田诗老

寻源自永嘉，清响黜浮葩。

一字不犯古，五言真到家。

思幽多掩抑，情至重咨嗟。

欲拟徵君诔，天寒日又斜。

舒岳祥

舒岳祥　哭匊田诗老

本是攻文者，其如痴在诗。

人皆尊岛佛，我欲效宗师。

废圃宫新屋，寒花带短篱。

风流无此老，遗藁访佳儿。

舒岳祥

舒岳祥　哭李实甫

帝阍尝再叩，龙颔竟难攀。

帙散萤千点，诗留豹一斑。

人生会有极，吾道几曾还。

藏我择轩记，名垂天地间。

舒岳祥

舒岳祥　哭王达善

一叟经年瘧，肃然强饭蔬。

残花清供后，瘦竹苦吟余。

女授伏生业，儿工阿买书。

曾无一纸别，疑信问何如。

舒岳祥

舒岳祥　哭谢尚书

翰林翰学士，吏部老尚书。

蓟北非吾土，勤江有旧庐。

死生今已矣，出处竟何如。

邛竹先龙化，人琴一恸余。

舒岳祥

舒岳祥　苦牙动诗

身心自缚似芭蕉，安得凌风历九霄。

闲户人随春去老，倚阑花向雨中消。

病牙舮卼活书板，童顶羸垂倒药瓢。

善谑偶然成句子，丛谈聊以永今朝。

舒岳祥

舒岳祥　腊月二十五日偶忆孟浩然白发催年老青阳逼岁除之句因次和此篇奉寄

归梦涉远道，青山非故庐。

岁时筋力减，日夜鬓毛疏。

且免编民役，休论邸报除。

百年余二老，莫遣寸阴虚。

舒岳祥

舒岳祥　腊月朔第二孙绳祖弥月喜期与翁同十一月而又皆乙亥时也因赋以祝之

绳祖初弥月，清晨抱见翁。

颇怜头额大，妆爱月时同。

句法何时就，家声待汝洪。

吾年八十二，方见汝成童。

舒岳祥

舒岳祥　蜡梅咏

蜜蜂数日不出衙，将谓冻蛰无生涯。

今朝起看后园树，总将蜜蜡衔为花。

香作蜜香色蜡色，花瓣分明是蜂翼。

不是案头乾死萤，不是营营蝇止棘。

朝阳熠熠泛崇光，黄露溶溶蜜满房。

柔梢不入婵娟鬓，道韵偏宜冷淡装。

与梅同时唤作梅，风味甚似枝葩非。

若将形色定品格，何得江珧比荔枝。

舒岳祥

舒岳祥　揽秋

读书瞪视眼花乱，力穑作劳足茧休。

尊俎风流容鸭脚，语言滋味许鸿头。

芦根系艇谁敲火，木末开扉独揽秋。

壮日貂裘无恙不，浩歌聊为解牢愁。

舒岳祥

舒岳祥　懒出

飞雾不成雨，幽人懒出豩。

落红双雉过，新绿一鹃啼。

舒岳祥

舒岳祥　老椿

江南江北皆宜产，濠上庄生语不虚。

京口旧来曾记此，纸屏流落近何如。

舒岳祥

舒岳祥　老鹤

霜瓴沾泞衣难濯，朱顶多年色退鲜。

曾向青云黄鹄举，如今羸损啄乌田。

舒岳祥

舒岳祥　老猎

少壮登山脚似飞，张弓安肯拟狐狸。

老来犹向儿孙放，放著南山射虎时。

舒岳祥

舒岳祥　老梅

已经和靖吟半树，又入花光画折枝。

此语便经三百载，此格又阅景炎时。

舒岳祥

舒岳祥　老彭像

粀铿自古寿称延，上下尧殷九百年。

自是周遮加谨畏，至今百忌历犹传。

舒岳祥

舒岳祥　老人村

绿树合来无路入，青烟起处有人居。

衣冠从俗语言朴，礼乐相忘机巧疏。

舒岳祥

舒岳祥　老融墨戏词

寒木萧萧，寒汀渺渺。

船尾插竿童子閒，船头推篷天欲晓，

雁雁斜飞起衰草。颇记江湖独宿时，

一梦十年看未了。

舒岳祥

舒岳祥　老儒不用忧歌

衡石程书括户口，头会箕敛生干戈。

老儒不用忧此事，苋羹麦饭醉且歌。

舒岳祥

舒岳祥　老铜壶

孙孙子子永享用，下有铭文谁所为。

有色无声形制具，不得随俗插花枝。

舒岳祥

舒岳祥　老屋

雨涴壁泥行蜥蜴，风吟窗纸落衐蛸。

空斋惟有书千卷，夜夜青灯共寂寥。

舒岳祥

舒岳祥　老渔

少妇提鱼入市廛，儿孙满眼不知年。

醉眠还伴沙头雁，身在青天月满船。

舒岳祥

舒岳祥　老猿

一笑已霜千丈发，三声应断九回肠。

巴陵月暝林峦惨，巫峡江空道路长。

舒岳祥

舒岳祥　老棕

马鬃频剪新心吐，凤翅初开劲叶森。

更有木鱼三百尾，山僧锅里煮黄金。

舒岳祥

舒岳祥　乐神曲

污田稻子输官粮，高田豆角初上场。

枫林沉沉谁打鼓，农家报本兼祈禳。

打鼓打鼓急打鼓，大巫邀神小巫舞。

绛衫绣帔朱冠裳，手持铃剑道神语。

前年军过鸡栅空，今年一母生十雄。

甽东种秫获颇厚，大甑炊糍翁成酒。

家机白布阔且长，翁媪制作新衣裳。

再拜奠神重酌酒，男耕女桑十倍强。

大妇小妇别有祝，生养好男房计足。

巫公巫公告尔神，产谷不如多产银。

驴载马驮车碌碌，免斫柘条行箠扑。

舒岳祥

舒岳祥　梨花

新叶轻柔宜与藉，芳心疏散不须茸。

象床骨冷尺春梦，雾阁神清怯晓风。

雨里多情危有泪，月中澄莹望如空。

清明寒食人何处，金谷昭阳事不同。

舒岳祥

舒岳祥　楝花

蒸入黄梅雨，寒收苦楝风。

团团羽葆盖，叠叠绣熏笼。

文锦财堪用，金铃实有功。

小畦留一树，斤斧幸相容。

舒岳祥

舒岳祥　蓼花

曾向江湖久钓游，极怜红蓼满汀洲。

清秋欲近先开眼，小雨才鸣急点头。

翡翠急来机事动，晴蜓不定晚风遒。

拒霜未放菡萏谢，点缀中间一段愁。

舒岳祥

舒岳祥　临水送将归

落叶秋江外，孤镫远树中。

片帆天上下，明月水西东。

岐渚潮来白，晴霞暝更红。

一尊临水驿，莫忘寄诗筒。

舒岳祥

舒岳祥　留山甫

新舂知麦味，旧债了邻赊。

借榻无鹃处，敲门有竹家。

韭苗香煮饼，菊脑和烹茶。

少驻还山屐，乌纱细雨斜。

舒岳祥

舒岳祥　留正仲篆畦

子欲寻安道，吾方梦惠连。

雪花成小雨，春草傍残年。

悄悄论诗夜，阴阴驻客天。

自惭私酿薄，一酌醉谁先。

舒岳祥

舒岳祥　柳市晚风

手栽杨柳恰成堤，招引清风障日西。

热客岂能知此味，请君来此听莺吖。

舒岳祥

舒岳祥　六月甲申雨后凉气如秋

蘯花消息入疏棂，六月何曾有此清。

晚饭出门新雨过，深衣临水早蝉鸣。

月西人影如鸿影，风里松声带鹤声。

此意寂寥谁会得，沉沉默默自含情。

舒岳祥

舒岳祥　六月十四夜久雨新霁见月极佳坐观万堂中收拾尘霓湛然不作久不见此

久雨新霁如发蒙，嫩月出海来屋东。

开轩静听百虫语，清光入沼翻帘栊。

白日劳劳生万事，不如淡月含冥蒙。

收心展体且高枕，合眼不管东方红。

我缘居贫得清省，晏起一粥黄昏钟。

更深一顿白汤饼，坐送落月沉西峰。

眼昏灯下不看字，与书相忘如不逢。

渐收少年辟谷效，养取眼力成方瞳。

处寿此法颇简易，有能修之神气弃。

临役多忧刘正仲，少忍一月毋匆匆。

舒岳祥

舒岳祥　六月十一日窗散愁

平生志大孔文举，牢落依然不可羁。

茨阖小窗巢燕子，菰蒲新雨式鹅儿。

胸襟大闷书不读，口吻微吟人未知。

安得一蓑江海去，持螯作鱠卧鸱夷。

舒岳祥

舒岳祥　鲁二儒

叔孙事秦，以谀蔽愚。

至於归汉，荐进狡夫。

灭我王道，甚於焚书。

是以二儒，确乎其居。

舒岳祥

舒岳祥　绿萼香梅十树咸淳间自内前买归乱后尚存对之感叹

缟衣黄里绿云跗，仟家结束来天隅。

承平故态今尚尔，流落空山成叹吁。

莫对此花被渠恼，惜花情重人先老。

多少当时似玉人，埋没抄场随塞草。

杳杳宫车去不回，上林雁过无书到。

内园今更不堪看，蝶废蜂休日易昏。

玉砌无人寒兔入，觚棱栖草野鸱蹲。

黍离麦秀今如此，岂为梅花故断魂。

舒岳祥

舒岳祥　绿阴

穉绿藉老红，政尔有余妍。

万虑不作时，清朗见尧天。

舒岳祥

舒岳祥　绿阴

絮尽花空碧涨当，幅巾藜杖度前林。

提壶有我烦三请，拚与长瓶卧绿阴。

舒岳祥

舒岳祥　绿阴

野色蒙茸翠羽盖，山光澹荡碧油幢。

午烟时引煎茶灶，晓雾还沾读易窗。

隐映掷金莺点点，分明藉玉鹭双双。

莫疑蛇动杯中影，一笑开襟钓大江。

舒岳祥

舒岳祥　乱定复过西溪

不过西溪三十秋，乱余重到泪双流。

黄蒿满地青烟少，日暮驱车不敢留。

舒岳祥

舒岳祥　乱后寄正仲因念如斋枢相朔漠音耗

山人水南北，别业瀼东西。

落叶屏风石，斜阳水碓溪。

门荒翟公雀，野迥孟尝鸡。

枢相徂沙漠，酸风万里迷。

舒岳祥

舒岳祥　茅屋

茅屋不称意，清冷照此心。

白鸥波万顷，黄鸟树千岑。

檐蕁炎天雪，蒲萄千日阴。

旧来须此物，隘巷若为寻。

舒岳祥

舒岳祥　梅花二首遗正仲少见折赠之意

晴暖不妨临石濑，清寒多是傍柴关。

香须蜂咬应知苦，斜影僧眠得占闲。

数点稀星枝上下，一痕残雪树中间。

入冬冷落愁眉结，见尔鲜明故展颜。

舒岳祥

舒岳祥　梅花石吟

梅花树下梅花石，花作玉玉妆石铁色。

黄筌粉本花光枝，风吹数片尤奇特。

何年处士横斜句，影落寒溪印苔碛。

又疑飞自罗浮来，花仟谪堕投苍璧。

或是天星下陨时，打著梅梢灭不得。

若非曾支织女机，机上花纹相照射。

定是荆和泣玉时，泪入璞间余点滴。

不然赵女昔浣纱，指痕印粉难揩拭。

荒唐诡幻不可穷，我自稽经探根极。

傅岩人去实和羹，花落空岩余此迹。

花开花落几春风，弃权捐墙角真堪惜。

携向檐前洗濯看，相对无言三太息。

舒岳祥

舒岳祥　梅所将别夜坐叙怀

相见岂无期，前年亦此时。

青山吾有约，白发子能医。

石室谁看鼎，岩泉似散丝。

老人偏重别，去路渺相思。

舒岳祥

舒岳祥　梅下洗盏酌台红感旧

天台红酒须银杯，清光妙色相发挥。

翁髹玉石岂不雅，君第酌之庆自知。

我有银杯何所宜，恕斋惠我前朝得。

今朝翁酒竟茫然，梅花万里人南北。

舒岳祥

舒岳祥　梦成

山棠红白间青林，上有和鸣百啭禽。

一阵晚风吹噎去，又寻桃杏说春心。

舒岳祥

舒岳祥　梦归

独行东孤茅茨屋，回望西墙竹树坡。

愁杀曛黄归路远，兵残人少髑髅多。

舒岳祥

舒岳祥　梦回

月上芙蓉浦，船依杜若洲。

岁行人冉冉，川永梦悠悠。

天地回青眼，江山养白头。

老生如朽木，安识有悲秋。

舒岳祥

舒岳祥　梦觉见雪

青山白发最宜看，点缀谰斑著意难。

巧付小园浑未了，东风急处又吹残。

舒岳祥

舒岳祥　梦笑

过尽江山十万鸿，梅花昨夜笑东风。

客行草树绵绵外。梦觉乌鸦渺渺中。

天道难知龟不信，人生有恨水无穷。

今年厄闰有如此，万事绳床俯仰空。

舒岳祥

舒岳祥　梦中作

桃李成蹊春不言，有人扶瘦倚栏干。

柔柔软软愁如困，燕子初归带薄寒。

舒岳祥

舒岳祥　蜜蜂

官谭有严投急影，公衙未退沸繁声。

香材聚敛千家圃，兵卫森凝百雉城。

额上粉轻春尚早，股间金重日初晴。

百虫未敢梅花近，唯有渠来蹴雪英。

舒岳祥

舒岳祥　免役后登山园小饮书怀

深凭歌酒送流红，岸帻披襟万顷风。

一斗白鸥苍霭上，数篇黄鸟绿阴中。

不辞老疾余年在，已付欢哀万事空。

新荷使家除户役，安居从此异片鸿。

舒岳祥

舒岳祥　免役未几四月二十九日总府复有仓官之命五月初二日入城吾愬作一绝

前时临别语堪哀，后会无期首重回。

我有巾山缘未继，半年两度入城来。

舒岳祥

舒岳祥　墨

谁传易水廷珪制，缫藉珍藏二百年。

进御近闻翁与叶，琴形带{左革右夸}逐时妍。

舒岳祥

舒岳祥　牡丹

东风常带三分冷，春日自有一种香。

百花合和不可拣，中人如酒令人狂。

马塍卖花只贪早，野翁自爱开迟好。

看花不可见花心，烂漫开时春已老。

梢头茧栗幻柈杅，有许包藏费天巧。

自携尊酒醉花阴，偃仰鹿皮听语少。

舒岳祥

舒岳祥　牡丹

九枝初拆御袍红，艳质煌煌日正中。

曾对集英瞻衮冕，孤臣洒泪立东风。

舒岳祥

舒岳祥　木芙蓉

溪山潇洒最宜秋，缓步何须百尺楼。

乱后见花如故旧，老来得酒更风流。

幽荪暗折谁知处，好鸟一啼人举头。

欲对黄花开口笑，茫然消息也堪愁。

舒岳祥

舒岳祥　暮春山居呈山甫正仲

迳盘如缪篆，石净可横琴。

好鸟连朝在，苍苔一寸深。

拨泥寻笋脉，扫地引蕉阴。

三客谁家有，风流压晋林。

舒岳祥

舒岳祥　暮春书怀寄董正翁寺正

寻春曾作太平民，说著花时泪湿巾。

风雨差池桃杏过，山林牢落鸟乌亲。

书中闷见伤心事，画里思逢避世人。

霄汉故交今隐遁，有山堪买愿为邻。

舒岳祥

舒岳祥　年根雨雪行

雾雨弊弊生穷岁，鸡寒入屋犬窦吠。

老衾破絮少温存，湿薪吐汁无气势。

一冬已近四月晴，残岁垂垂点滴声。

人心无底难为德，一日不作将不食。

年头未有五日粮，井花水满人闭仓。

舒岳祥

舒岳祥　潘少白前岁惠予零陵石一片方不及尽而文理巧秀有山水烟云之状予以

白云际天隅，峰峰争秀出。

浩浩水石滩，归鸟时灭没。

我欲茅三间，巢此重叠峰。

我欲舟一叶，钓此苍茫中。

君从何处得此石，千岩万壑在方尺。

李成范宽格深秀，关仝荆浩骨峭特。

殆非一人之所能，欲穷其源不可得。

君言此物出零陵，远近来去皆天成。

是中能著元次山，刻诗勒颂留孱颜。

后来柳子曾作守，铭记摹写无遗闲。

二子去后精魄在，文章散落水石间。

鬼神往往窃余巧，戏弄笔墨留斑斑。

赠我以作书砚屏，林风石月秋冷冷，

萧斋静对如有聆。元子柳子突出也大奇，

今日之事我为之。

舒岳祥

舒岳祥　平皋木芙蓉千株烂然云锦醉行其中如游芙蓉城也作歌纪之

牡丹一名木芍药，拒霜也号木芙蓉。

好花名尽多重叠，不取枝同取貌同。

悲鸿一声天雨血，落霞万顷江饮虹。

水花已尽岸花出，千朵万朵能白红。

曾共鸳鸯登绣缛，也随鸂鶒上屏风。

金钗俗插嫌花重，玉手高攀与面重。

弄色合欢无限思，九心千叶为谁容。

朝看花开红偏淡，暮见花敛红转浓。

朝开夕敛如趋市，明日风光移别蘤。

平生爱花入骨髓，白头出没与花似。

老我逢花六十秋，花开花落水悠悠。

未吃太平一杯酒，岁岁花开伴白头。

舒岳祥

舒岳祥　平泉佳景

清风截断排檐雨，返景烧成冠岭霞。

定是来朝好春色，海棠须作小桃花。

舒岳祥

舒岳祥　平泉佳景

山狖暗穿插黄叶，沙乌远叫白烟昏。

采兰童子归来晚，一道香风先到门。

舒岳祥

舒岳祥　评花

我欣牟{上艹右含}重，君喜菜花黄。

露浥虀菹味，风摇饼铒香。

均为资食品，作可少羹汤。

若论充冬蓄，何如续夏粮。

书生有定禄，百罋亦须尝。

舒岳祥

舒岳祥　仆有书五千卷藏明恩山房乱后幸存胡山甫寄一榻为吟所闻已迁入作唐

岁久残僧屋，吾书故不尘。

持经入深竹，分韵与闲人。

花气闻慈像，松凉施四雘。

细思贫最好，怀璧每壮身。

舒岳祥

舒岳祥　曝书庭中即事有作因思正仲在雁苍山南为我作小楷杂以和篇当大有可

稍觉干戈定，聊宽旦夕忧。

黍黄鸡应喌，划远犊呼牟。

匣画乘阳展，庭书值雨收。

漳滨想公干，小楷作银钩。

舒岳祥

舒岳祥　七夕

河似琉璃底，水行空影中。

槎浮应恍惚，星会恐朦胧。

七月初七夜，一年须一逢。

经躔那有此，吾欲问天公。

舒岳祥

舒岳祥　七夕呈正仲

金凤璧月清凉境，红蓼青蘯迤逦秋。

漠漠蛛丝穿露重，微微萤火学星流。

何年才子诬躔象，几度佳人候女牛。

一局烂柯经数代，人间隔岁未悠悠。

舒岳祥

舒岳祥　七月初四日赋紫薇花

蹙罗红线贤紧，鎔蜡粉须黄。

野寺花开日，平畴稻熟香。

曾陪红药省，相对紫薇郎。

尚忆丝纶合，新秋雨露凉。

舒岳祥

舒岳祥　七月二日戏为纨扇新体

美人弄纨扇，常恨无秋风。

待得秋风至，弃置在箧中。

弃置不自惜，物理有终穷。

反恐美人宠，随手亦成空。

十五邯郸女，玉指弄丝桐。

秀慧解歌舞，艳彩敌芙蓉。

一朝登上国，飞声凌后宫。

此日邢夫人，正自难为容。

纨扇手所题，主惠余其终。

舒岳祥

舒岳祥　七月十七日夜耫月

迟月呼不出，海气红碧嘘。

何人捧隋璧，上处青松疏。

松间著不得，飞彻万里衢。

散作千山雪，芦花摇江湖。

冰轮虽渐侧，老桂斫不枯。

清光已非昨，来日更可呈。

徘徊情所结，有酒且歌呼。

舒岳祥

舒岳祥　七月十五日竞传有铁骑八百来屠宁海人惧罹仙居祸僦船入海从鸱夷子

年来避世羡渔郎，全载妻儿云水张。

隔苇鸣榔分细火，带苔收网晒斜阳。

一丝寒雨鲈腮紫，半箔归潮蟹斗黄。

欲逐鸱夷江海去，西风无奈稻花香。

舒岳祥

舒岳祥　七月十一日晓闻莺有感

秋晓秋莺鸣绿树，我自徘徊不能去。

年年鸣值晚春时，晓窗共听人何处。

莺莺少驻听我吟，我吟未成泪双注。

来年啼上茧头山，为说老人题此句。

舒岳祥

舒岳祥　七月望日避地省坑存思庵留题时章林出白石可为水晶有旨差路县官同

去家无十里，过岭即他乡。

避地身三到，伤时泪数行。

高檐齐古树，新屋背斜阳。

我欲相邻住，青山志未偿。

舒岳祥

舒岳祥　骑牛歌题厉归真骑牛图

人骑马，我骑牛。

骑马行大道，青丝为辔金络头。

胡衣北笠见者走，扬鞭拽顾矜朋俦。

骑牛入山谷，不羁不勒无拘束。

我只骑牛犊自随，母子相呼烟草绿。

骑马不若骑牛安，牛自肥刍马伤谷。

我见骑马郎，白金入手遭鞭仆。

何如骑牛儿，树下高眠无宠辱。

舒岳祥

舒岳祥　牵牛花

卉中深碧斯为最，绣蝶红蜻宿近枝。

巧补疏篱阴漠漠，善缘高竹实累累。

满承秋露瑶杯莹，半敛朝阳翠袖欹。

入药性寒君莫弃，良医疏滞用随宜。

舒岳祥

舒岳祥　前所咏诸花皆托物以赋者尔未若眼花乃吾身之花岂得遗乎

春去花亦去，何如见此花。

青山飞霭合，白日乱烟遮。

望月惟昏镜，看书似隔纱。

潇湘闻夜雨，此景属谁家。

舒岳祥

舒岳祥　遣兴三绝

读书未尽老髒髒，更把残编往复寻。

六籍精微心已耗，只将韩杜子光阴。

舒岳祥

舒岳祥　遣兴三绝

老怀忽忽如中酒，短发萧萧不受簪。

四壁应闻长叹息，何人知我此时心。

舒岳祥

舒岳祥　遣兴三绝１

小小茅斋傍茂林，朝朝暮暮有鸣禽。

道人心事无憎爱，终夜闻枭也好音。

舒岳祥

舒岳祥　樵童自入园来献海棠因赋二章

只道娇春日，谁知战朔风。

轻霜去人远，爱景入枝花。

依旧风情在，难将艳冶同。

年年摇落后，来恼白头翁。

舒岳祥

舒岳祥　樵童自入园来献海棠因赋二章１

深蔓迷归路，荒蹊未有家。

谁知寒雨里，也作小春花。

菌紫松间茁，菘黄涧底芽。

道人新破戒，窗外种红茶。

舒岳祥

舒岳祥　琴旨

重露洗丛菊。长宇流哀鸿。

瞽月入九地，哑木号太空。

老翁中夜起，清坐寻丝桐。

两片乾死木，和合藏深衷。

七弦说妙义，十指扬春风。

自古知音者，舜文周孔公。

四圣洗忧患，琴与易道通。

舜处嚚傲厄，文居君臣穷。

二叔流谗言，陈蔡靡所容。

物外有变逆，圣道当正中。

感此悟琴旨，瞭然古人胸。

置琴且勿弹，待我读易终。

舒岳祥

舒岳祥　清绝

道人清绝在中宵，清绝因何生寂寥。

最爱读书窗外雨，数声残剩过芭蕉。

舒岳祥

舒岳祥　清明感旧

杨柳家家去下湖，有歌有哭其闉阇。

新孀少妇深深拜，却引新夫拜故夫。

舒岳祥

舒岳祥　秋日东风

旧雨黄鱼簄，新霜紫蟹{上竹下脯}。

吾生了朝夕，何事忆江湖。

舒岳祥

舒岳祥　秋日山居好十首

秋日山居好，新凉读旧书。

黍馨秋社祭，灯灿夜滩渔。

茄摘收花后，瓜尝脱蒂初。

早田三得雨，一饱解忧虞。

舒岳祥

舒岳祥　秋日山居好十首

秋日山居好，园丁贡美蔬。

燃萁酥煮豆，拗颈烂蒸壶。

菰首甜供茹，姜芽嫩漉菹。

秋来风物美，何必去吾庐。

舒岳祥

舒岳祥　秋日山居好十首

秋日山居好，吾居山海间。

意行逢酒住，兴尽放歌还。

稻获归流水，林疏缩远山。

谁知僧快活，饭饱即身閒。

舒岳祥

舒岳祥　秋日山居好十首

秋日山居好，星河顶上悬。

聊随儿女戏，也设果瓜筵。

欹枕看星渡，开窗抱月眠。

溪田六十日，接阙到红鲜。

舒岳祥

舒岳祥　秋日山居好十首

秋日山居好，新凉及早兴。

玉餐阳坞米，冰嚼下洪菱。

海错来蒲港，溪鲜出石屏。

欲从逋客逝，为此未之能。

舒岳祥

舒岳祥　秋日山居好十首

秋日山居好，中秋兴莫违。

四腮鲈正脆，一尺蟹初肥。

白露秔登馔，清霜绢下机。

急舂输井税，无事惠言归。

舒岳祥

舒岳祥　秋日山居好十首

秋日山居好，重阳庶物穰。

剖菱红绽白，剥栗紫含章。

黄雀绵披脊，霜狸玉截肪。

登高惟小圃，何必上重冈。

舒岳祥

舒岳祥　秋日山居好十首

秋日山居好，清凉雁过初。

鸡头消暑夕，鸭脚待霜余。

莫净蜃虻远，瓜香蚤蚁除。

小园新雨过，菜甲自删锄。

舒岳祥

舒岳祥　秋日山居好十首

秋日山居好，疏明入画峰。

猎怜依寺鹿，樵护倚祠松。

雁起西风笛，人居夕照舂。

东山久不到，胜具一枝筇。

舒岳祥

舒岳祥　秋日山居好十首

秋日山居好，秋涛木末横。

龙藏寒水静，鹘击广原平。

红叶茅茨露，黄花曲糵成。

西风轻步履，随意得閒行。

舒岳祥

舒岳祥　秋日书事贻潘少白

树色已非昨，虫声不忍闻。

乱鸦投急景，老树渧长云。

百顷青黄半，一村晴雨分。

凭阑新得句，书赠特山君。

舒岳祥

舒岳祥　秋晚过北渡

凄凉客路趁长川，荷叶无衣柳不绵。

日暮正愁无宿处，乱鸦飞下有人烟。

舒岳祥

舒岳祥　秋晚随意行涧上值老农问劳去年避乱时事

书在心犹在，时艰变易衰。

白云山半寺，红叶水西祠。

农老言多善，乌驯噪总慈。

谁于千载后，见我苦吟时。

舒岳祥

舒岳祥　秋晚随意行涧上值老农问劳去年避乱时事

輞川疏旧业，复望草堂归。

落叶无人径，残阳向水扉。

井萤吹不灭，堑乌暗还飞，

豺虎方当道，何时赋式微。

舒岳祥

舒岳祥　秋夕寄周鍊师

虫声叠哀思，树影弄清辉。

休恨催年老，私惭昧昨非。

倦童眠自语，惊鹤定还飞。

远念周高志，华颠坐翠微。

舒岳祥

舒岳祥　秋夜

院静泉声合，夜深虫语多。

近窗移素榻，欹枕见星河。

舒岳祥

舒岳祥　趋农

种浸清明后，雅耿谷雨前。

未能饥守死，何不力耕田。

溪草凫毛滑，山花雉颊鲜。

倦行聊少憩，茅屋带晴烟。

舒岳祥

舒岳祥　趋俗

残雪高峰外，孤猿细雨中。

看花心未老，问事耳须聋。

时俗同伧父，归休学塞翁。

相随携酒去，猎较祭田公。

舒岳祥

舒岳祥　去春达善分碧桃移植篆畦今春已作蕊达善前有见过之约偶立花下口占

春衫露染玉肌寒，来自于阗植小园。

欲寄平安无好句，不如来此共凭栏。

舒岳祥

舒岳祥　去春帅初尝约为榆林游欲烹羊酿酒为小孟尝既而仆归凤栖后帅初亦往

戴子游西浙，藕花香满船。

因思今日日，又是去年年。

杨果珍闽荔，榆林下剡川。

烹羊曾有约，已失碧桃仙。

舒岳祥

舒岳祥　去年大兵入台仙居幸免今冬屠掠无噍类衣冠妇女相随俱北闻而伤之作

初谓无兵祸，那知酷至斯。

相看不敢哭，有死未知期。

儿向草间没，夫随剑口离。

琵琶犹带怨，况是作俘累。

舒岳祥

舒岳祥　阙题

潮分船出浦，雪破马行沙，

去去三千里，疏疏八九家。

矮壶分乳酪，疏竹看梅花。

虎豹方充斥，风林噪乱鸦。

舒岳祥

舒岳祥　壬辰正月胡子持孙平叔刘正仲诸友於雁苍建赤城先生祠赋唐律一十韵

句读从朱老，经书本释翁。

於蓝青所出，他石玉堪攻。

文启吾乡秀，心知百代崇。

推尊非苟合，议论自难同。

名节道乡峻，词章淮海雄。

诸公交赞誉，此老定磨礲。

旧祀儒宫侧，新祠佛寺东。

开山犹别子，传钵许宗风。

俎豆干戈后，诗书煨烬中。

千年期勿坏，印印此心通。

舒岳祥

舒岳祥　日暮雪将作扫门待之

冻鸦胶树水云迷，雀语相邀作早栖。

净扫门庭延雪集，可容圭璧委尘泥。

舒岳祥

舒岳祥　日暮雪将作扫门待之

夜静烽清月朗天，时时霜鹤唳芝田。

筑台正与仙人约，少驻人间五百年。

舒岳祥

舒岳祥　日食

十月初吉日，四野闻惊呼。

停杯出门看，日食将无余。

有如黑漆盘，来掩白玉盂。

自午而及申，磨眜未还初。

父老涕泗语，便恐天眼枯。

前年六月吉，昼日如煤涂。

众星争光怪，淡月悬天衢。

已谓华生世，不复睹亦乌。

须臾还旧观，田野顿昭苏。

今胡久沦厄，翳昧不可祛。

前时缙绅谓，占度不属吴。

分野受其咎，天道安可诬。

以日诿敌国，不君良可吁。

兹辰为谁食，无路摅臣愚。

太阳万万古，少待收桑榆。

舒岳祥

舒岳祥　三月二十九日立夏喜晴稍有自适意有自旧京来者问钱湖景物又复怅然

黄梅青李夏方装，新绿池塘浴小凫。

此日猫头寒百玉，他时鸿喙煮明珠。

白头偷果从渠乐，绣眼穿花不我虞。

更有长愁无遣处，只今细柳映新蒲。

舒岳祥

舒岳祥　三月二十三日效乐天体

习习东风白荣裘，余寒未尽滞清愁。

柳疑楚舞腰偏细，莺学吴音舌更柔。

好景良辰知古在，骚人墨客几时休。

一年佳致惟春莫，可惜花飞人白头。

舒岳祥

舒岳祥　三月六日英雾四塞涉三日不散木叶屋瓦积尘皆泥粉因记所见

故国乌头白，太空鸡子黄。

蒲茸千顷麦，筠粉万株桑。

错莫昏花眼。朦胧尘土肠。

天河如可挽，洗出太阳光。

舒岳祥

舒岳祥　三月三日欲过小园闻海棠未开翦韭独酌有怀

寻芳自是少闲身，世故纷纷更咈人。

一筹小园初韭脆，三杯荒舍晚醅新。

云藏柳叶裁难断，月入梨花辨不真。

每岁海棠时候近，今年寒重殿余春。

舒岳祥

舒岳祥　三月十七日食梅子有感

春事已随花事残，东风急处省凭栏。

枝头青子生来苦，守得黄时也自酸。

舒岳祥

舒岳祥　三月十七日食樱桃蚕豆知麦熟日至矣示家人为我进一杯也

清明已自断百果，樱豆从头次第尝。

青山四面欲春晚，白发千太照溪长。

偶然坐石云离次，久不窥园竹乱行。

畑石屡空惟食粥。平皋闻道麦须黄。

舒岳祥

舒岳祥　三月之朔邑庠请仆升讲席说诗泮水正仲用前韵纪之因次其韵

春服初成冠与童，聚观王式一衰翁。

圆冠方屦还吾道，续衽钩边见古风。

投戈犹待汉符赤，藏壁不随秦火红。

宁可短衣充博士，莫令城旦属司空。

舒岳祥

舒岳祥　山窗即事思正仲有寄

相怜不相见，不见自情亲。

水僧无影，斜阳树半身。

懒蜂偷柏蜜，饥雀啄窗尘。

吟就怀人杳，书成访驿频。

舒岳祥

舒岳祥　山扉

未要携家入远山，闭门谢俗自安閒。

檐低还许归云底，墙短仍将叠嶂环。

舒岳祥

舒岳祥　尴甫病中归峡作此问之

山甫病归峡，僧言药有瘳。

自怜三岁长，多白几分头。

水鸟工吟夜，阴蛩苦话秋。

诗人多病瘧，强饭更何忧。

舒岳祥

舒岳祥　山甫画松

山甫作古松，意造无定本。

枝枝藏太阴，笔笔涵混沌。

气吞千尺崖，犹作飞瀑滚。

肺肝生洞壑，槎枒出隐岭。

奋臂盘礴余，墨渍笔不吮。

若人盖天机，岂为寻丈窘。

胸中有磥砢，欲出不可忍。

恐是城南树，写形难自隐。

呜呼夹山自有真松图，朝夕左右陈座隅。

伐薪架屋听笙竽，好翁之计诚非疏。

舒岳祥

舒岳祥　山甫还峡石有怀书寄

静者一为别，谁将幽抱同。

行诗求谷友，买纸嘱溪翁。

数点淡云树，一行遥海鸿。

莫因寻薯蓣，深入万山丛。

舒岳祥

舒岳祥　山甫游嵊拜戴安道墓而归新年过我凤栖作此赠别

尚谒死安道，宁忘生阆凤。

千岩几尊酒，百岁一枝筇。

且可耽甜黑，何须醉软红。

谢公离卧处，明月在岩松。

舒岳祥

舒岳祥　山甫游鄞访僧复归山房

麦熟归小隐，诗名留远方。

竹冠山霭重，棕屦石苔香。

扫径怜新笋，临池玩旧芳。

僧交非昔比，吾党惧行藏。

舒岳祥

舒岳祥　山居

雀饮梅凡雪，鱼吞水面云。

山居差有味，世事不堪闻。

野烧穷猪穴，晴霄转雁群。

溪寒春未著，闰月压余分。

舒岳祥

舒岳祥　山行

今日新晴好，东风散麦须。

山泉中琴瑟，岩鸟合笙竽。

总是太平曲，何劳击壤图。

谁知花溅泪，杜老独嗟吁。

舒岳祥

舒岳祥　山斋观物

自古诗人皆格物，山斋观物意如何。

额涂金粉蜂归穴，腹吐银丝蟢布罗。

鸡母载雏行啄黍，雀群欺燕坐争窠。

纷纷扰扰为形役，閒补涪翁演雅歌。

舒岳祥

舒岳祥　山斋排闷

耳聋便稳睡，眼暗总迷云。

树湿直如沃，花香不待焚。

燕归如旧主，蜂健有新君。

莫怪今非昔，从他聚必分。

舒岳祥

舒岳祥　山斋夜坐

新岁才三日，春风便不同。

花前双鬓白，雪后一灯红。

老去心无术，愁来佛亦空。

吾儒真实在，千古获麟翁。

舒岳祥

舒岳祥　少师丞相国公西磵先生挽歌二首

宰辅平生望，儒酸贵日同。

诸贤亲盛德，末俗仰高风。

疲乏悲歌凤，时乖叹卧龙。

经轮兹日泯，忧爱与身终。

舒岳祥

舒岳祥　少师丞相国公西磵先生挽歌二首

咸淳无正史，德佑少守欠。

他日修公传，终身作宋臣。

渊明还死晋，商皓本逃秦。

壮士元无泪，西风自湿巾。

舒岳祥

舒岳祥　诜十二弟以冬菊盆为余寿此花品金色而中心作葱管突起正如金荔子乃

弟以冬菊为兄寿，临风多情为三嗅。

煌煌金碗覆金柈，葱管玲珑明艳透。

重阳曾见金佛头，顶似旋螺踊泡沤。

别有一种金荔子，心中簇簇高堆起。

此时众菊争纷敷，二品於中亦自殊。

况此千林骨立后，何从得此金覆盂。

从来菊号霜下杰，今当唤作雪中英。

雪中松柏不若贞，孔云后凋特晚耳，

冬岭落毛钗乱横。水仙山礬何足道，

此花便是梅花兄。

舒岳祥

舒岳祥　神鳌

清声端是磬浮泗，黑质浑然玉剖荆。

应是任公垂钓得，灵鳌入手出沧瀛。

舒岳祥

舒岳祥　生日仲素惠羊酒作此奉谢

去年蝶轩馈羊酒，主人怜我空无有。

座上六客皆解吟，一翁不吟开笑口。

今年病叟蚤还山，烹鸡炰鳖翁对媪。

五男四妇六稚孙，更有曾孙依乳姆。

往来两载总遭荒，瓦瓶聊以挹酒浆。

山蔬满盘白雪白，野橘堆饤黄金黄。

芒村得此已自足，群奴饥啄撑空肠。

忽闻棠豩有书至，袁诗陈赋两辉煌。

一松正可枯蘖比，五雏真与群鸡争。

举家病瘧涉三月，一日计减一斗粮。

留储到此作素供，问君何为特杀生。

臓神见梦羊踏菜，便呼茗碗来祓禳。

君当戒屠我辟谷，轻身与蝶同飞扬。

舒岳祥

舒岳祥　失题

山云如练静，水云如鹤飞。

细观聚散间，动静皆天机。

是物本无心，出处不可期。

我亦尝出岫，不雨竟空归。

师今恐云去，密密关窗扉。

收卷成坐卧，补缀为衲衣。

此中有深意，宴坐添炉霏。

舒岳祥

舒岳祥　诗诀

蒉桴土鼓为声始，天球河图非琢工。

欲自柳州参靖节，将邀东野适卢仝。

平原骏马开黄雾，下水轻舟遇快风。

历历瑶琴怨遥夜，冷冷玉佩度秋空。

舒岳祥

舒岳祥　施元屏面

高树俯耸江，老屋隐乱石。

水深群鱼集，一网千尺碧。

舒岳祥

舒岳祥　施元屏面

渔翁不食鱼，爱换酒子吃。

临川羡鱼人，似喜网有昨。

舒岳祥

舒岳祥　十虫吟

虫有促织儿，忧人不忧已。

华身有龙鸾，不出工女指。

瓦砾为堂奥，青莎作衣被。

一身可自了，剌剌不能已。

白露夜庭空，凄其行去矣。

金屋白玉床，贵人呼不起。

舒岳祥

舒岳祥　十虫吟

虫有织绢妨，轧轧鸣窗纸。

山翁卧中闻，谓是机上婢。

瓠花日萧疏，豆叶行披靡。

青灯照夜阑，胡为苦如此。

舒岳祥

舒岳祥　十虫吟

虫有络纬婆，如缫复如纺。

豆篱秋雨余，秉烛不须纲。

置之银丝笼，因而入罗幌。

偏资儿女玩，终夜奏繁响。

舒岳祥

舒岳祥　十虫吟

虫有捣米叔，善跳如舂谷。

偶与屋上尘。堕地岂好触。

儿童仰置之，反弓奋腰腹。

欲行复遭抑，屡作不能伏。

非汝懒於舂，其力有不足。

舒岳祥

舒岳祥　十虫吟

虫有卖油公，什伍处阴湿。

长脚如衐蛸，爱莫能助细走不及。

儿童反接之，邀其吐微汗。

所挟虽不多，坐此遭攟拾。

舒岳祥

舒岳祥　十虫吟

虫有避债夫，缉茧枝间缀。

窃食柽松毛，负之以为盖。

首鼠开两端，见人深拒闭。

想汝作债初，已作逃匿计。

小儿不汝赦，推寻见根柢。

计穷挺身走，终日失其竪。

舒岳祥

舒岳祥　十虫吟

虫有转丸蜣，双角牛怒张。

生子牛矢中，转圜技所长。

两两如推车，千百满路旁。

弹丸有不若，累累圆且光。

污秽不自羞，敢比苏合香。

惜哉尔之智，不善择其良。

舒岳祥

舒岳祥　十虫吟

虫有蛀地牛，曲吻利如钩。

趯取尾作首，倒行腹为头。

燥土作陷沙，露喙伺其幽。

小虫误过之，一入出无由。

小儿嫉其然，取彼众中酋。

缚置它穴口，其类亦相仇。

舒岳祥

舒岳祥　十虫吟

虫有撺梭子，头腹俱锐长。

绿衣而绛里，飞跃低踉蹡。

名我固甚善，所愧无筐箱。

维天有南箕，不可以簸扬。

微虫人强名，此岂彼窃攘。

秋田蚱蜢横，暗野如飞蝗。

索索浅草中，不倚两股强。

类中最善类，霜露死其常。

舒岳祥

舒岳祥　十虫吟

虫有虫书鱼，白腻铅粉如。

岐尾细而长，所嗜惟食书。

我老书久废，儿曹复相疏。

经年不启椟，宜尔穴以居。

蚀纸兼齧字，古篆成纡余。

腹中有经传，顾我何空虚。

舒岳祥

舒岳祥　十村绝句

鵁鶄属玉乱横斜，石步柴门下白沙。

长笛一声人见，小舟风紧入蒹葭。

舒岳祥

舒岳祥　十村绝句

深谷元无邹子律，牧童携角上牛吹。

一声吹下柴门近，先报渠娘煮菜糜。

舒岳祥

舒岳祥　十村绝句

朝朝腰斧采荆榛，博米求盐到海村。

白虎当溪侬不畏，祗愁暴吏打人门。

舒岳祥

舒岳祥　十村绝句

麦须剪剪吹成浪，花口吟吟笑作东。

莫道太平无处觅，便於此处见天真。

舒岳祥

舒岳祥　十村绝句

清晨扶杖百花源，风摺乌纱半幅翻。

三十年前风月好，青楼白面碗如盆。

舒岳祥

舒岳祥　十村绝句

青帘悬碗谁夸大，小合留人更放饶。

我有布袍堪典否，如今无客解金貂。

舒岳祥

舒岳祥　十村绝句

桐花开处青鸠醉，桑椹甜时紫鸽忙。

正是三眠三起日，送蚕小妇出烘房。

舒岳祥

舒岳祥　十村绝句

煮来藤竹如轻雾，漉就槽帘不怕冰。

辛苦饥寒缘底事，夜深甓屋尚悬灯。

舒岳祥

舒岳祥　十村绝句

翰林子墨青毡稿，毛颖陶泓白发交。

寄语诸郎须祓涤，一床书卷共衡茅。

舒岳祥

舒岳祥　十村绝句

春风渧渧欺驼褐，客思翛翛著柳黄。

不是兰舟共漂泊，清明保事不还乡。

舒岳祥

舒岳祥　十二月安七日补缀旧诗寄正仲

岁阑思饮酒，人老且捐书。

春日将辉贲，阴风为扫除。

花前看灯蟹，雪后坐庵鱼。

有约君无负，墙根摘露蔬。

舒岳祥

舒岳祥　十二月初八日晓梦归故园

红藤枕上到家园，花木萧疏可若干。

陋巷夕阳人悄悄，旧墙新雨竹娟娟。

数声啼鸟春愁破，几点残星夜话阑。

世事旋消还旋积，只留青史得千年。

舒岳祥

舒岳祥　十二月初六日龟藏夜有感

厉厉岁于迈，栗栗风向遒。

老骥倦长坡，卧樵如罢牛。

时时一长呈，惭与蝼蚁俦。

高鸿志万里，砫缴非所忧。

胡为苦哀鸣，失类中道休。

壮士今则已，偃仰搔白头。

读书有分限，眼暗志未酬。

转蓬从风起，直上晴空游。

流星下至地，化石空山幽。

升沉亦何常，念此涕泪流。

舒岳祥

舒岳祥　十二月初一日醉歌

常年此日正月吉，今年经闰腊月一。

岁阑喜展一月期，胜似戈挥鲁阳日。

搔头偶见鹜陈横，曝背闲看蜂衙出。

一冬妍暖三月晴，薄雪微雨麦垅青。

平皋十亩耡溉毕，明年拟取畑石赢。

归耕还有新权柄，向时樵长今里正。

弟侄推尊不敢辞，斗酒只鸡先自庆。

牧猪酿秫待诛求，卖田买钞博性命。

北人自好南人恶，人事纷纷天未定。

君不见唐任涛宋魏闲，因诗放后逢宽令。

舒岳祥

舒岳祥　十二月二十七日病起行花下闻春禽有感

昨日立春节，今晨春鸟鸣。

前峰宿苍霭，风声和且平。

南翁病来久，起绕花枝行。

花枝向人笑，

婉娈感幽情。摩挲朂小男，

何时看汝成。童稚引我前，

老至不觉惊。艰难亦已极，

须汝见休明。望望替官役，

不顾日月征。

舒岳祥

舒岳祥　十二月十七日归故园酌红梅花下

今年剩有冬一月，今冬先得半月春。

留春借冬皆乐事，但苦世上无閒人。

平皋梅花如雪浪，夜色晨光迷滉漾。

就中红香清且妍，风流故在海棠上，

昨夜月天不寒，梦中走马来花前。

旧时都下千金买，翻弃草莽不值钱。

性情贵远初厌近，久不见之端可怜。

今朝起拣白髭须，未能免俗为花娱。

小车駊騠溪石滑，一竿挂酒悬长鱼。

无人对饮花为伴，小奴亦解吹长管。

花应怜我老而狂，起舞踏影月凌乱。

舒岳祥

舒岳祥　十二月十三日晒药有感

卖药不二价，买书甘一贫。

谁於无妄世，完此不赀身。

酒熟狂连月，花香走四邻。

因思少年事，默默自沾巾。

舒岳祥

舒岳祥　十六日夜月色可爱病体怯风欹枕看窗影殊佳

此夜月明胜月半，可怜衰病自欹眠。

窗前树子如人影，渺渺羁雌叫渚田。

舒岳祥

舒岳祥　十六夜月色佳甚对酒效乐天体招酒伴赏月

八月十六夜，清凉明月天。

新酒虽未熟，陈酒喜未乾。

早稻有余饭，轻衫未为寒。

傍人见我醉，胸中故朗然。

有诗不自作，但咏古人篇。

唤取故山甫，醉即对床眠。

舒岳祥

舒岳祥　十六夜月蚀既

虾蟆新食月，金饼曲如钩。

天道终还旧，书生自隐忧。

星辰秋后烂，河汉夜深流。

我欲骑鹏背，乘风阅九州。

舒岳祥

舒岳祥　十七日夜村市

今岁梅谁待，因迟却未残。

新泉生暗谷，远烧照前滩。

圆景终难久，残灯未肯阑。

沉吟思往事，犹自倚阑干。

舒岳祥

舒岳祥　十三日即事

蒿欺菊丛瘦，蔓压橘枝低。

应俗精神减，伤时梦寐迷。

欹眠中夜雁，薄饭午时鸡。

咄咄真堪怪，秋深杜宇啼。

舒岳祥

舒岳祥　十三日夜山斋耫月

月傍细细水波云，绣撚金描孔翠纹。

夜半冰轮悬净碧，太空不动扫魔群。

舒岳祥

舒岳祥　十四日夜月色颇佳山寒不出门窗间拥絮坐耫殊胜昨夜之微茫也

山居寒重户先扃，自向疏窗爱日明。

欲唤花光来貌取，入檐微见一枝横。

舒岳祥

舒岳祥　十五日雨后微月遗安堂前有栀花一枝行之有效开折为佛供此夜清寒

雨足清寒月色微，风将幽磬落柴扉。

一瓶檐蕁修清供，童子岩腰取水归。

舒岳祥

舒岳祥　十五日月明凄然无况因忆方泳道挽拙斋诗有人哭台明界天昏水石村之

月色清寒早闭门，秋虫依旧语黄昏。

老人心事浑如此，旧住乡岩水石村。

舒岳祥

舒岳祥　十一日夜云月点缀山气如海羁雌暗嗥倏忽东西因育王摩诘云夜登华子

孤舂出苫盖，远火翳层矶。

云月光涎涎，露叶净辉辉。

此时正寂默，沙禽鸣且飞。

舒岳祥

舒岳祥　十一夜月色凄淡数酌竟醉华胥国似可避世也

冬暖熙熙作午晴，红梅花下一壶倾。

衰年未夜先思睡，深闭柴门却月明。

舒岳祥

舒岳祥　十一月初三日插梅花古罍洗中因成四绝

半映寒溪半映山，不妨朱户借清閒。

诗人带得渠风味，也有香名满世间。

舒岳祥

舒岳祥　十一月初三日插梅花古罍洗中因成四绝

正是江村欲雪时，柴门修竹见横枝。

谁知句里生香处，只许疏帘半面窥。

舒岳祥

舒岳祥　十一月初三日插梅花古罍洗中因成四绝

雪中点缀精神好，月下横陈骨格真。

更有风烟生别恨，隔帘遥望李夫人。

舒岳祥

舒岳祥　十一月初三日插梅花古罍洗中因成四绝

洛水湘娥剪晓冰，枝头五出幻飞霙。

夜来鹤踏高枝折，撒下阶前碎月明。

舒岳祥

舒岳祥　十一月初三日夜有兴寻梅

树下春来往，窗间月死生。

寻梅何处好，随意自溪行。

酒债应无数，灯花各有情。

明朝江上路，风雪一诗成。

舒岳祥

舒岳祥　十月初七日山中感兴

日暮空归里，时艰未到家。

稼收迁野鼠，柿熟乱慈鸦。

冬暖生芦笋，人閒对菊花。

亡书何处补，无用自咨嗟。

舒岳祥

舒岳祥　十月初三日追记丙子岁以此日风寻中度平坑岭入马耳峰

岁穷常鲜裕，人老更多悲。

白日无閒客，青山有了时。

乾坤马迹满，风雨鹤巢危。

去岁来坑岭，移家度险巘。

舒岳祥

舒岳祥　十月初三日自邑夜归

北风茅店晚炊迟，吠犬声中踏黑归。

溪上人家应夜绩，松明一点出疏篱。

舒岳祥

舒岳祥　十月初五日夜闻鸡

荒郊寒雁起，深夜早鸡鸣。

木枕违安寝，绳床遣不平。

风霜双鬓晚，岁月寸心惊。

牛具孤忠在，鸥波万事轻。

舒岳祥

舒岳祥　十月初五日重赋菊

昔人十月菊，已恨光景衰。

今兹十月菊，瘦蕊未觉迟。

两年无官历，弦望占盈亏。

人言闰在子，节候固应违。

此物秉坚正，未怕风霜欺。

宁同此身槁，不与清香离。

香性自流传，更过梅花枝。

舒岳祥

舒岳祥　十月二三日嫩晴薄寒山房新构书阁去年此日北兵入是夜自中心墺徙独

雾重月无色，夜来寒有情。

墙根余宿莽，大末弄初晴。

去岁那知有，新冬得此生。

拥炉谈往事，鹹鹆报三更。

舒岳祥

舒岳祥　十月三十日晴暖而梅意殊冷也

良月今日尽，始见小春天。

明日为子正，阳复於此焉。

墙阴委宿莽，已觉青娟娟。

坏壁出冻蝇，亦解飞聁聁。

向来可憎物，今者更堪怜。

梅梢太瘦生，此意正渺绵。

窥园频挟策，粒吐红豆鲜。

正须待一雪，我岂资暄妍。

舒岳祥

舒岳祥　十月十八日闻雁

一声空杳分千响，万里荒凉月正明。

共说江南旧来处，还思沙漠远行程。

如哀如怨知何事，相应相呼出有情。

惊起芦花不成梦，江城应是报严更。

舒岳祥

舒岳祥　十月五日风

十月五日风，俗占端可验。

常年谁能记，两岁入程椠。

去年当此月，初三月未艳。

暮下陈村庄，夜投象原店。

道边人未眠，山曲灯微闪。

时经兵火余，惊问暗窥觇。

往扣瓜葛门，炊糜聊属厌。

仲叔为猪肝，不辞口腹玷。

回思万马惊，心掉舌为舚。

恐恐如有追，昧爽踏霰。

横山过西田，恶风吹欲阽。

萧萧三两家，逋流已先占。

怜我是官人，枯薪许分{左木右忝}。

时艰无沽户，粗粝得充歉。

我行仆忙追，赵坑石排剑。

荒蹊陟崇冈，奔湍啮深堑。

有坞当中心，纸乡家自赡。

主人褐宽博，黄泥补茨苫。

邀我劝我留，铺床展伸欠。

少妇亦解事，炉中添焰焰。

我意自多危，岌岌急风缆。

蓐食入雪楼，山深路犹闇。

冰柱照层崖，霜花滑断磡。

山家喜客来，开门容弛担。

翁媪互行酌，畦菜许分盐。

此日气颇舒，愁新懽得暂。

文叔因饥寒，豆粥怀一啗。

劳薪与鍊炭，至此成鎝砭。

颇怪少陵妻，粉黛未忘艳。

今辰复此日，山庵私酒釅。

扫林三日风，纸帘垂襜襜。

患难几人全，生存吾已忝。

十月五日风，艰难须在念。

舒岳祥

舒岳祥　石莲花

石上原无藕，林间自有莲。

开花高似雪，垂实软如绵。

不入江妃笑，只令山鬼怜。

芙蓉生木末，可证楚人篇。

舒岳祥

舒岳祥　石上种剑蒲其脊成矣非陶隐居所谓溪荪者耶

昆山片玉天生润，雁荡移来手自栽。

禅客久亲清少病，山童勤拂净无埃。

叶端洒洒通心露，根畔疏疏引水苔。

必有事焉还勿助，此方端自养原来。

舒岳祥

舒岳祥　石台纪游

苍山面长溪，势若饮奔马。

层台跨其脊，万古绝萧洒。

登临惟兹时，朋从未云寡。

迢迢因榛莽，靡靡眺原野。

白云与翠霞，夐在履舄下。

穷秋向摇落，霜菊摘盈把。

赏心孰与同，幽抱欣已写。

邈矣千载期。

舒岳祥

舒岳祥　食莲有感戏为古兴新体

青蘯先各秋，调遣入窗几。

荷花如六郎，一笑忽堕水。

美人坐生愁，揽衣中夜起。

繁华难久持，零落自兹始。

所思在远道，千里复万里。

何处无芙蕖，秋江总相似。

折取莲蓬看，蜜房缀蜂子。

青茧初脱衣，瑶轸中含髓。

食莲须食心，心中苦如此。

舒岳祥

舒岳祥　食鹿肉谢正仲见{馍莫换鬼}

山寺曾闻叫，悲哉失侣音。

能鸣终召祸，善走竟成禽。

设罟须新雨，寻踪恋旧林。

衰年资血味，生杀亦何心。

舒岳祥

舒岳祥　示儿

蜕蝶将舒魄尚凝，如痴如梦复如醒。

风吹海水飞成雪，月入梅花脉作冰。

有口勿言唯饮酒，无家可著不如僧。

眼前喜见行王政，已有添丁充践更。

舒岳祥

舒岳祥　试杨日新笔次韵答戴帅初

闻尔又归青嶂住，四明西畔越东头。

山当篱外偏环屋，水到门前总合流。

得句苦迟难附置，怀人不见更登楼。

扫除儿女相思话，好作阆风十日游。

舒岳祥

舒岳祥　收心

山寒猨梦断，地远雁魂归。

猎火云中树，渔榔月下矶。

官梅撩枝痒，池草见天机。

百岁风前烛，收心坐翠微。

舒岳祥

舒岳祥　守岁行

一年辛苦岁终成，夜杵相闻晓甑香。

缸面浮蛆初滃滃，小槽压作春檐鸣。

东邻麦磨连日响，饼料已蒌牙长。

磨刀霍霍割红鲜，银鬣翻光趁湖上。

岁阑无事且招邀，邻曲披榛共来往。

为言今岁胜去年，来岁应须更胜前。

去年除夜各走险，荒村千里无人烟。

今年山舍一炉火，妻子甥孙相对坐。

巷翁里媪在眼前，共酌瓦盆行果蓏。

只怜旧岁去无还，惜此须臾未去间。

多情一宿尚难别，况是相同一岁阑。

固知无计得留驻，只怕眠中不知去。

添灯续火甚殷勤，起写桃符觅诗句。

舒岳祥

舒岳祥　书事

倚徙白头杖，哀伤赤子兵。

斜封今不用，直指近方行。

商鞅何妨徇，桑羊儘可烹。

击蒙须用此，尽箠惜刑轻。

舒岳祥

舒岳祥　衰至和王达善

衰来知已渐，老去不容迟。

居长常先导，徐行且远期。

相看飘鹤发，久坐绽乌皮。

百岁休嫌短，修名千载垂。

舒岳祥

舒岳祥　帅安屡书有相访之约且求予文集知予有藏山之志也近因弥大过我知其

流水不还剡，落花终到鄞。

偶逢归峡客，乃是寄书人。

古刹藏山志，他生结愿因。

烦君同校正，字字莫留尘。

舒岳祥

舒岳祥　水阁新成与潘胡二子小饮

小月龟藏意，横陈燕息初。

一间规画舫，数板束方渠。

隐几时听雨，开窗即钓鱼。

天寒须共饮，吾已久捐书。

舒岳祥

舒岳祥　水金莲

波心隐隐金椎出，只道冯夷先导来。

笑口渐开黄玉罋，丹心初见小莲胎。

步花想见江妃佩，烧烛那从水殿回。

传记无闻今始著，莫嫌闲客少诗才。

舒岳祥

舒岳祥　睡魔

睡魔如瘧鬼，日日应期来。

符篆烧难却，茶枪战不开。

中宵翻醒去，当昼又潜回。

应是五穷数，留君共酌杯。

舒岳祥

舒岳祥　四皓像

商山深处养灵根，白发昂藏满面春。

一出汉庭安汉嗣，颇疑倾得戚夫人。

舒岳祥

舒岳祥　四月初四日正仲子堂可大及梅所周鍊师会耕养堂

白月一家好，青山四坐迎。

短筇看虎迹，高枕听蛙声。

草具枇杷足，拟庐熠{耀光换火}行。

相逢总佳士，更喜著弥明。

舒岳祥

舒岳祥　四月初一日积雨新霁偶成

渺然清兴忆江湖，缚住此心安破庐。

新绿池塘鱼散子，落红园径鸟将雏。

青梅成后少佳果。苦荬出来无好蔬。

老疾已艰登陟具，谁能为作卧游图。

舒岳祥

舒岳祥　四月二十四日雨中分酒饷山友

欲言林下趣，思共涧边行。

细雨枇杷熟，空江杜若生。

离居非远道，向夕自含情。

偶此开松酒，分将一榼倾。

舒岳祥

舒岳祥　四月六日绝粮用银盏易谷作诗别之

从此与君别，临行更一倾。

纵令愁作海，谁送酒如渑。

已悟兴亡理，空留物我情。

不知陶靖节，何物了平生。

舒岳祥

舒岳祥　四月一日霖潦新霁痼疾稍瘳乍归故园拂剔丛莽

衰翁病起头初里，拄杖穿林探笋生。

悄悄菰蒲看鸟上，疏疏杨柳见人行。

一春长雨花全瘦，半日佳晴蝶便轻。

小立绿阴青子下，稼华洗尽总幽情。

舒岳祥

舒岳祥　四月一日始闻莺

是是黄莺爱绿阴，数声消遣别春心。

傍人只把莺花并，不道花时却懒吟。

舒岳祥

舒岳祥　松花

偃蹇不入俗，随春也作花。

高攀许樵子，轻扫落僧家。

功用虽非药，风标正似茶。

秋风收子食，辟谷胜胡麻。

舒岳祥

舒岳祥　送陈用之远游

流水写清音，青山发令姿。

左右惟所取，囊箧恒相随。

君游且有日，欲访燕赵奇。

此行犹在眼，已作久别思。

君如生马驹，腾踏不可羁。

王良施辔勒，往献白玉墀。

胸中二三策，和扁为国医。

南士方世用，砭鎝贵适宜。

腰间黄金印，季子何必归。

丈夫轻四海，吾老不可期。

何以为君赠，梅花千里枝。

何以为我报，千首纪行诗。

舒岳祥

舒岳祥　送达善归玉塘

霜降水泉涸，风紧草木枯。

柴扃常自闭，淡泊守园庐。

晨有客来访，裹饭如桑舆。

世事不欲论，幽怀咏唐虞。

蚩尤作五兵，轩辕力诛除。

战伐从此邕，祸患引八区。

兹事伤我心，何由返古初。

我辈惜榆景，来往莫相疏。

舒岳祥

舒岳祥　送潘少白赴连山馆

桐木深坑岭，菊田高弟家。

闻渠能馆致，去我使人嗟。

箬长潜沙笋，兰开傍石花。

古琴留挂壁，此意澹无邪。

舒岳祥

舒岳祥　送潘少白游桐柏宫

桐柏旧题句，方瀛新记文。

因君重拂拭，为我致殷勤。

仙过峰停鹤，龙藏井閟云。

金丹如可鍊，此去访方闻。

舒岳祥

舒岳祥　送山甫还峡中

到处图松树，何曾忘却山。

相携溪路断。愁踏夕阳还。

田狖吟桑空，山鸡饮石间。

所忧无可醉，天上酒星闲。

舒岳祥

舒岳祥　送帅初游浙西

吴下吾游地，因君思又飘。

水花香外雨，沙鸟梦边潮。

载洒浮官舫，吟诗上驿桥。

三高祠下过，为赋楚辞招。

舒岳祥

舒岳祥　送王奕世归玉塘

故人今有子，过我乞铭文。

红树催年老，青灯话夜分。

诗笺传父业，隶笔张吾军。

万里青州路，沂公几代坟。







卷321

舒岳祥

舒岳祥　送俞宜民归马耳峰

晴雪集林薄，朝阳熙陇苗。

青天堪数雁，白路自通樵。

愁我未归客，别君还过桥。

何时烧短烛，软语更终宵。

舒岳祥

舒岳祥　宿龟石寺

朼来谁主我，野寺得闲行。

借屋安书庋，就岩搘饭铛。

山晴分雁转，水暖见鱼生。

无事人情好，相逢总笑迎。

舒岳祥

舒岳祥　宿龟石寺

出深无横吏，客至气和平。

野寺鸣钟罢，安眠到五更。

舒岳祥

舒岳祥　岁莫送正仲还雁苍

岁穷终有别，人老得无愁。

眼看书先废，材衰句懒酬。

计年知晚易，论学愧东丘。

欲就宁川志，开春与子谋。

舒岳祥

舒岳祥　岁晚寄帅初

车鱼鄮城馆，书画剡溪船。

饭颗诗应瘦，灯花人未眠。

空林带冰月，老屋架霜烟。

寂寞凤栖叟，思君又一年。

舒岳祥

舒岳祥　踏莎偶成三首

坐避窗边瀑，行便石上莎。

清池写癯貌，空谷应悲歌。

暮色东西合，虫声寤寐多。

离愁谁与洗，举斗酌明河。

舒岳祥

舒岳祥　踏莎偶成三首

两山天一路，孤石水分流。

多难身衰日，新凉病有瘳。

侯封竹万个，奴课橘千头。

生理能如此，真堪隐去休。

舒岳祥

舒岳祥　踏莎偶成三首

玉宇浮丛雁，黄槐带化蝉。

青山一长啸，白日关欹眠。

机断虫虚织，囊空藓叠钱。

去年真可怕，戎马暗山川。

舒岳祥

舒岳祥　啼乌词

月明双影带霜栖，长忆青梧玉井西。

前度碧窗惊晓梦，女奴驱遣莫教啼。

舒岳祥

舒岳祥　题存思庵壁

香饭炊鱼白，新醅擘蟹黄。

秋风元不恶，乡思自难忘。

田水闲无用，山云薄有光。

篆畦消息好，一路木樨香。

舒岳祥

舒岳祥　题巾山翠微

逆水游鲲去不回。两鬵插背尚崔嵬。

月将塔影和峰转，风作潮花入寺来。

星斗四垂双阙壮，乾坤一览八窗开。

山僧高卧还知否，人世如今换劫灰。

舒岳祥

舒岳祥　题李唐松月

明月青松枝，幽人岩下步。

劝君早归来，草头已多露。

舒岳祥

舒岳祥　题零陵石屏

大山插洪澜，定是关仝笔。

缣素不能永，壁石写雄逸。

舒岳祥

舒岳祥　题零陵石屏

青峰插天隅，淡月如可吸。

江流疑有声，孤舟舞蓑笠。

舒岳祥

舒岳祥　题零陵石屏

大山如大国，小山如小邦。

低树无附丽，洪涛恣舂撞。

舒岳祥

舒岳祥　题零陵石屏

大浪所簸摇，青山为俯仰。

云何峰外雪，亦与相下上。

舒岳祥

舒岳祥　题刘君英石屏

天碑万古閟嶙峋，自我来追此日新。

旭日小村鸠唤妇，寒霜疏木雁来宾。

路长桥断谁家店，天远舟行何处人。

万顷黄芦秋色里，是中著我坐垂缗。

舒岳祥

舒岳祥　题潘少白诗

海飓既过天泬寥，瓦檠弄焰静自摇。

特山吟稿适在案，读罢不知山月高。

早从唐体入圆妥，更向派家事掀簸。

尽囊六卷要我删，子自得之何秘我。

燕骑纷纷尘暗天，少陵诗史在眼前，

我才衰退空茫然。君能於此更著力，

唐体派家俱可捐。

舒岳祥

舒岳祥　题汪日宾西楼附山甫达之

不忘西来意，开窗西复西。

柳悬鱼怒颊，蒲缚蟹团脐。

县近更传信，寺围钟到齐。

山翁出山处，放杖得新题。

舒岳祥

舒岳祥　题王德渊水西藁

子有婉微句，藏之平淡间。

想子无愠色，熙熙发容颜。

吉人罕暴戾，详缓心自閒。

吾知子用意，欲拘陶韦还。

欲以静息竞，欲以柔镌顽。

坐使听者心，悠然和且安。

子来索我语，我与子无言。

评茶及品水，此事在舌端。

还有分别否，归鸿没远天。

舒岳祥

舒岳祥　题王任所藏林逋索句图

清新半树横枝句，冷淡暗香疏影诗。

谁见当时苦吟态，只应童鹤在旁知。

舒岳祥

舒岳祥　题王任所藏林逋索句图

隐几何思此意微，鹤眠未熟觑吟机。

踞炉炙脚童全野，应是前村踏雪归。

舒岳祥

舒岳祥　题王任所藏林逋索句图

千秋万古梅花树，直到咸平妈受知。

若道此图真此老，何人觌面敢题诗。

舒岳祥

舒岳祥　题王任所藏林逋索句图

身后不遗封禅藁，吟梅全是自题真。

画工岂识凌云意，童子趋炎鹤附人。

舒岳祥

舒岳祥　题萧照画卷

远峰没空苍，近树森立壁。

丛篁郁长汀，茅茨露半脊。

归舟何处家，中流弄长笛。

或恐画师身，留此黯淡迹。

舒岳祥

舒岳祥　题萧照山水

烟雨峰峦无古今，断崖迷径静愔愔。

隔溪樵子遥相语，昨夜克流尔许深。

舒岳祥

舒岳祥　题萧照山水

林穷磵绝石崖倾，临水幽朋更欲登。

拟共前峰成小隐，晓来云尽见高棱。

舒岳祥

舒岳祥　题萧照山水

翩翩凉树下茅堂，揖客柴门去栈长。

山外横舟篷不启，谁知世有送迎忙。

舒岳祥

舒岳祥　题萧照山水

何人一舸下清溪，列壑攒峰想旧栖。

不雨石林元自湿，无云山路只长迷。

舒岳祥

舒岳祥　题杏花翠羽

物色春来多入画，赵昌片幅落吾家。

翠禽欲起还林去，可是多情为杏花。

舒岳祥

舒岳祥　题余文叔山间四时之楼

轻财好事余文叔，磊落襟期端不俗。

外方避地客来多，我亦从君借书屋。

屋前曲径绕沦漪，池上高楼新结束。

一条碧涧贯虹飞，几片青霞排闼宿。

四时自换景自留，是中云月无春秋。

家家见山长在眼，处处有山堪起楼。

不如此楼能著我，磨墨题诗楼上头。

主人之贤乐复乐，青山曾见此客不。

舒岳祥

舒岳祥　题赵大年小景

三株五株依岸柳，一只两只钓鱼船。

水天鹎鸭斜飞去，细草平沙兴渺然。

舒岳祥

舒岳祥　题正仲瓠斋

大瓠秋成实，垂垂挂旧林。

剖坚容五石，济急直千金。

瓢饮希贤乐，匏尊共客斟。

许由嫌汝聒，掷去是何心。

舒岳祥

舒岳祥　题正仲真游园

借问真游趣，华胥路不赊。

青黄随涧柳，红白任岩花。

适意弦歌鸟，无私鼓吹蛙。

秋风榛子熟，撒雹散林鸦。

舒岳祥

舒岳祥　题周梅所藏小景画卷

小鸭鸦乌烟柳坡，鵁鶄属玉满晴莎。

惠崇不作大年死，惆怅江湖春水多。

舒岳祥

舒岳祥　天门山

烟树连天远，渔樵两地分。

仙舟沧海路，僧锡石桥云。

落日人行少，空村犬吠闻。

谁知隐沦者，绝迹在人群。

舒岳祥

舒岳祥　天门杂咏

棋寻五老智识长，茶煮八公肌骨仙。

应是青牛遗旧迹，不知白鹿去何年。

舒岳祥

舒岳祥　田公姥词

田公布衣五尺长，田姥角冠八寸强。

平生布施不造殃，教养儿孙耕与桑。

田公姥，生为农家夫与妇。

寿考百年作田祖，岁岁田头管风雨。

春三秋九享鸡豚，环珓神灵如对语。

田公姥，听侬歌，

看侬舞。使我仓有秔，

使我庾有稌，使我囷有黍。

使我富牛羊，千斯牸兮百斯牯。

田公姥，侬肴芬芬兮侬酒湑湑，

官税既输兮公役不烦。男不为人驱，

女不为伧妇，读书识字应门户。

舒岳祥

舒岳祥　田家即事

饱暖无他事，天心亦易回。

缫车翻急瀑，麦磨响轻雷。

履辟行泥笋，衣蒸过雨梅。

荒村断鱼肉，随兴酌出杯。

舒岳祥

舒岳祥　田家纪事

蒙蒙土雾连三日，父老传经十七年。

蚕月人家多忌讳，麦秋时候好安眠。

桑鸠逐妇应嫌雨，社燕依人不避烟。

短策绿阴新似沃，顷筐朱实写来圆。

舒岳祥

舒岳祥　田舍偶忆菖蒲

山窗偶闲静，无事忆菖蒲。

怪石磨剑脊，西风拂虎须。

性贞偏爱洁，节劲固应癯。

何日新书室，清泉手自{奭

右斗}。

舒岳祥

舒岳祥　停云诗

我怀同人，如暵望雨。

天地崩裂，干戈间阻。

陈编孤哦，槁梧自抚。

思而不见，援桂延伫。

舒岳祥

舒岳祥　停云诗

千山月白，露气蒙蒙。

四顾戃慌，素霭成江。

飞萝扫屋，悬泉挂窗。

之子不至，世孰吾从。

舒岳祥

舒岳祥　停云诗

小园宛宛，水木鲜荣。

子念及此，我宁忘情。

曩岁中都，我归子征。

以子出处，用观我生。

舒岳祥

舒岳祥　停云诗

俯仰换世，昨梦蚁柯。

故交零落，屈指无多。

孔时尹任，夷清惠和。

各言尔志，夫也如何。

舒岳祥

舒岳祥　同正仲赋趙桐彩蝶

守著趙桐不为香，翩如凤子往来忙。

徘徊最爱真红色，摇曳偏垂五彩裳。

宁号孟蝉随鬓袅，莫为鬼蝶幻身藏。

惜花却似诗从性，日舞中间夜宿房。

舒岳祥

舒岳祥　同正仲赋凤仙花

本爱真红一种奇，后来紫白自繁滋。

青冠轻举真仙子，彩羽来仪瑞凤儿。

石竹通家分异样，园葵附谱亦多姿。

莫嫌性急难撄触，我以为规胜佩韦。

舒岳祥

舒岳祥　桐

峄阳浑璞凯风心，此是姚虞膝上琴。

我有全琴元不斲，时携枕簟卧清阴。

舒岳祥

舒岳祥　桐乳

桐乳深藏鸟，苔花暗语虫。

谁能借修竹，为我宿清风。

舒岳祥

舒岳祥　铜雀瓦砚

摩挲岁久马肝死，洗涤尘开鹹眼鲜。

铜雀何人收废瓦，铭文犹记建安年。

舒岳祥

舒岳祥　退之谓以鸟鸣春往往为以夏鸣耳古人麦黄韵鹂庚之句乃真知时山斋静

麦熟即快活，汝不食麦空饶舌。

前时斗粟银百星，老农无银色菜青。

此鸟年年啄草子，今年草根救人死。

鸟无所食饥奈何，见人食麦喜且歌。

催人锻磨尤殷勤，前身恐是老农身。

大麦炊糍先祭祖，小麦作饼赛田神。

姊捉麦，姊捉麦，

姊娣相随筐有获。田间滞穟纵复横，

伛偻东阡与西陌。婆饼焦，

断消息。而今麦熟婆当还，

莫忧饼焦儿不食。脱布裦，

村村雨满田无路，平生不惯著新衣，

两腿泥深逐牛步。脱破袍，

与郎裁衫两髀高。田头赫日曬额焦，

脱衣挂树踏桔槔。画眉叫，

画眉叫，抹截梳装趁炊早。

夫妇如宾有古风，乌头白颊宜相好。

上堂问讯白头翁，蚤晚寒温候不同。

善事阿姑姑不恶，粗茶淡饭是家风。

提葫芦，沽美酒，

布帘书字邻家有。沽来行馌望田头，

先酌翁瓯奉姑舅。不学前村百舌儿，

说非说是摇花柳。不学桑间鸠妇相勃磎，

天阴逐去晴归来。大妇偷，

我费偷，辨说贡直令侬羞。

浅铺薄遍煮苋汁，二升麦饼鹘突流。

爷饭饭，奉亲约已渠非讪。

谁倚阑干十二红，鲜鲜翠碧乱芳丛。

烛烧花蜡夜嫌短，词斲锦囊尊不空。

此事有分求不得，不积压归去从耕农。

舒岳祥

舒岳祥　挽爱山李德夫

不为时新刺绣纹，鹄袍鹤发自相北。

襄阳须有汉耆旧，彭泽终为晋隐沦。

往往名场跻后辈，时时相衮问斯人。

如今天道平如概，得失荣枯一幻尘。

舒岳祥

舒岳祥　挽董知镇

曾行栲源路，相访竹溪频。

事帝清心理，於人笑面春。

升堂惊挂影，下榻忆延宾。

风雪深尊夜，梅花满座茵。

舒岳祥

舒岳祥　晚出

数树远烟藏枣栗，半村疏雨下牛羊。

诗人过眼助成句，吟罢不知归路长。

舒岳祥

舒岳祥　晚晴

九十日春长雨雪，喜君今日咏新晴。

绿阴四面招人坐，芳草前头试我行。

少驻飞花终有别，爱听啼鸟忽无声。

东坡已作秋阳赋，欲赋春阳恨未成。

舒岳祥

舒岳祥　晚易斋

百年客鬓双白，四海春风一青。

百舌枝头分村，黄鹂叶底丁宁。

舒岳祥

舒岳祥　晚易斋

泳道东湖联句，正仲篆畦和篇。

半世清风朗月，十年闷雨愁烟。

舒岳祥

舒岳祥　往时予有湖湘之游同年黄东发提举以清江楮衾赠别藏之四年矣山房夜

我昔向湘潭，故人贻我别。

珍於锦鲸赠，未数绨袍脱。

温如阳春曦，白似腊天雪。

香收禅榻云，光映书斋月。

政尔独眠佳，毋使恶卧裂。

阴寒不内侵，和气无外泄。

自从离乱来，袍{媪女换衤}罄攘夺。

惟此寄僧房，与书俱不灭。

我本生蠹鱼，自爱纸中裕。

宛如蚕作茧，蛾吐眉眼出。

夜来实肃霜，子美衾如铁。

忽忆此青毡，覆我俭且洁。

中有布衾铭，此铭无冷热。

舒岳祥

舒岳祥　为胡后山提干咏南麓古松

志在千寻上，根蟠十里间。

不除当路树，为作对门山。

田近龙常见，枝低鹘可攀。

向来戎马入，世故涉艰难。

舒岳祥

舒岳祥　为昆石蒲苗删去焦叶戏成

细雨幽窗晓露垂。雁苗昆石两相宜。

老翁拔白知无用，且为昌蒲镊退髭。

舒岳祥

舒岳祥　闻鸡早起

钟扣星辰动，鸡号天地开。

夜来新过雨，行处旋生苔。

白日一窗转，飞霜两鬓摧。

劳生何所恋，只忆两三杯。

舒岳祥

舒岳祥　闻鸠有作喜为晴兆也是日开霁又喜其占之有验再赋之以贻达善季辨天

雨久成淫昏，新晴如改过。

渐向东皋耕，还思北窗卧。

昏眼喜天晴，观书惊学大。

流泉出淈泥，轻风不场堁。

归途未须忙，差谷聊避破。

小园迟能来，早茶看落磨。

舒岳祥

舒岳祥　闻禽献咏

郭公莓熟郭公语，谢豹花开谢豹啼。

万斛愁消一樽酒，庄生物理底须齐。

舒岳祥

舒岳祥　闻霰

卷幔江湖二十年，青山兀坐学枯禅。

夜来雪急敲窗纸，忽忆吴江听此眠。

舒岳祥

舒岳祥　闻鄞兵入仙居二首

独岭斜阳笠，深溪夜雨灯。

多忧未归客，万事不言僧。

兵甲今如此，台明昔未曾。

欲言徵敛数，天远有谁能。

舒岳祥

舒岳祥　闻鄞兵入仙居二首

细雨残阳外，孤村乱水中。

饥年才半菽，白发听疏舂。

世事何曾了，吾生会有穷。

深衣敛形日，差我一枝筇。

舒岳祥

舒岳祥　闻有海船入鄞作诗附寄正仲

华馆多髯客，深山短发翁。

钟声更点外，萤焰烧痕中。

春日同倾酒，寒溪数过鸿。

天门通海路，诗寄鄮城东。

舒岳祥

舒岳祥　问信

凤栖老子近何如，骨格崚嶒久病余。

新酒得时招近局，小楼无事忆亡书。

眼昏长道青灯暗，头痒空将短发梳。

昨夜西风吹海动，磨刀准拟脍鲈鱼。

舒岳祥

舒岳祥　问信红梅二章

花到红梅真有韵，人生白发未宜愁。

只须竟就花前醉，如此风流不外学。

舒岳祥

舒岳祥　问信红梅二章

冻白千林须雪重，暖红一点着春多。

哑驴瘦策平皋去，如此风流奈老何。

舒岳祥

舒岳祥　乌盐角行

山中一种乌盐树，剥皮为角开春路。

牧童把去上牛吹，烟草茫茫没远陂。

一声两声兮桑青柘绿，三声四声兮麦绽秧肥。

山花如火遮眉目，吹此田家太平曲。

三年不听此曲声，劂却地皮人痛哭。

舒岳祥

舒岳祥　无题

堕马乌支懒画眉，博山宿火翠烟微。

绿窗不妇香尘护，暖日青虫化蝶飞。

舒岳祥

舒岳祥　无题

江山有恨非吾土，花鸟相逢故恼翁。

百岁唯余二十五，一春强半又成空。

舒岳祥

舒岳祥　无题

豩草鸭头相间绿，山榴雉颊一时红。

白鸥飞起无寻处，衮入梨花柳絮中。

舒岳祥

舒岳祥　无题

宇宙千年更帝霸，春秋万世正乾坤。

阴阳定位纲常立，於此推寻见本原。

舒岳祥

舒岳祥　无题

杏花寒气退三舍，柳絮春光减二分。

帘外游丝飞冉冉，窗间野马走纷纷。

舒岳祥

舒岳祥　无题

绿树阴中春雨过，乳鸦声里晓寒生。

纸衾木枕清如水，暗想山城又杀更。

舒岳祥

舒岳祥　无题

清江似酒能迷客，绿酒如江不醉人。

似酒似江俱莫问，伤心最是艳阳春。

舒岳祥

舒岳祥　无题

欲问醉乡过睡乡，两乡相接两相忘。

海棠应是此乡物，醉晕深如午睡长。

舒岳祥

舒岳祥　无题

寻花不问村远近，爱酒能论巷浅深。

江上几家官酿户，如今南北忘追寻。

舒岳祥

舒岳祥　无题

灶户炊秔香似乳，山童切饼细如丝。

黄鹂衔得春愁句，玉管吹成杨柳枝。

舒岳祥

舒岳祥　无题

白鸥沧海寻盟主，黄鸟乔林命友生。

燕子不来人独自，东风扶我趁花行。

舒岳祥

舒岳祥　无题

春风万里虞姬草，夜月千村蜀帝花。

已矣莫论如许事，菜畦黄蝶绕田家。

舒岳祥

舒岳祥　吾道

闻恶休三唾，怀贤赋七哀。

衰年催白发，细雨足红梅。

江海归诗卷，乾坤换劫灰。

老儒何所用，吾道自须回。

舒岳祥

舒岳祥　五月初四日浴阁成

罢农亦易中，麦黄秧已绿。

早蝉发高林，晚莺隔修竹。

壶觞休倦劬，草阁一开浴。

翛然非吾故，佳眠恣清熟。

舒岳祥

舒岳祥　五月二十八日四绝

鸟独沉啼意，萤低照去踪。

艰危吾辈老，寂寞此心同。

舒岳祥

舒岳祥　五月二十八日四绝

蜂影过窗急，雏声出树繁。

经时不吐句，此日独窥园。

舒岳祥

舒岳祥　五月二十八日四绝

雨来元有路，内过本无痕。

小立清溪曲，欹眠白石根。

舒岳祥

舒岳祥　五月间与正仲立耕养堂前见石榴一花吐初因以荆公诗并俗语作对云万

石屏溪上晚风柔，深念沉思註易楼。

好酒自能和性气，闲愁何必上眉头。

十风五雨天常顺，万绿一红春更留。

灶婢解炊新麦饭，提鱼仍就篆畦游。

舒岳祥

舒岳祥　五月一日寄正仲

信处村非远，别时山更多。

花风起晴浪，草露落明河。

世事老休问，故人今几时。

朝来新酒禁，煮饼卧岩阿。

舒岳祥

舒岳祥　物化

扰扰孰分形，纷纷谁与明。

蝼蛄擘地走，蚯蚓上阶鸣。

随事皆天道，因人见物情。

蝉吟兼蝶舞，风韵喜轻清。

舒岳祥

舒岳祥　西洞宿云

悠然岸帻看云归，出处无心也太奇。

未是为霖苏旱日，出山不似宿岩时。

舒岳祥

舒岳祥　溪上小憩

鹊立碧峰远，鸡啼清昼宽。

青苔留客醉，白发借书看。

方枕藤花软，一瓶丹井寒。

此时无二事，藜杖共盘桓。

舒岳祥

舒岳祥　豩鱼

红白豩鱼也可怜，夜凉沙静枕流眠。

澄潭百尺无机事，自古何人作钓船。

舒岳祥

舒岳祥　喜见早梅花

朔雪吹吟屋，春风驻酒家。

野塘冰上雁，断柳月中鸦。

玉馔寒沙笋，金虀夜雨芽。

开窗有新事，喜见梅花。

舒岳祥

舒岳祥　喜山甫相过

阆风有诗派，一派落山房。

新思如春柳，另来庆更长。

相逢无可说，不见自难忘。

此是空圆意，雨余荷叶香。

舒岳祥

舒岳祥　喜山甫相过

梦回春草远，病起故人来。

耿耿孤灯话，沈沈细雨杯。

千愁双鸟过，一笑百花开。

世事渺烟水，相携卧绿苔。

舒岳祥

舒岳祥　喜食新麦

乱后归田好，残生似可延。

余花恋余景，新麦起新烟。

亩浍藏科斗，园林带杜鹃。

妻孥共甘苦，一醉慰饥年。

舒岳祥

舒岳祥　喜帅初归剡

吴客多流越，君寻古剡归。

民贫官箠急，岁歉米船稀。

岭鹿三丫入，溪鲈一尺肥。

榆林知可隐，安得翅能飞。

舒岳祥

舒岳祥　喜闻邻家食早麦

七十三翁饮上池，始知糠籺也生肥。

麦须似笔山雌下，荷叶如钱海鴆飞。

天运无穷人自老，川流不返志多违。

旧时此日尝新日，蚤笋窗前一尺围。

舒岳祥

舒岳祥　戏述任翻诗句酬储梅癯见和之作

我爱巾山去复回，城中平地起崔嵬。

前村清景何人占，绝顶新凉几夜来。

鹤起露翻松磴响，僧吟月上竹房开。

任翻鍊得清新字，想见斯人百念灰。

舒岳祥

舒岳祥　戏咏玉簪花金线草二物

金线草头蜂展翅，玉簪花颔鹭生儿。

窗前野草皆天巧，也有閒人为赋诗。

舒岳祥

舒岳祥　戏赠陈用之羡渠食笋也

食笋肥胜肉，胸吞千亩宽。

汗青终日对，水墨一窗寒。

吾子风流甚，此君冰雪完。

每思参玉版，莫作北伧看。

舒岳祥

舒岳祥　戏赠牛女

掷果久怜潘岳好，投梭不入幼舆痴。

彩云似扇羞郎面，新月如弓学妇眉。

喜鹊成桥终有别，阳乌出海且教迟。

如何自古占天者，不说经躔有动移。

舒岳祥

舒岳祥　戏作

莫笑山居僻，山居号令明。

芭蕉工报雨，鸲鹆解知更。

樵长专封拜，诗坛拥甲兵。

开窗一壶酒，新句赏新晴。

舒岳祥

舒岳祥　夏日山居好十首

夏日山居好，清风报断梅。

林深蚊却退，山合鸟飞回。

一霎过云雨，数声深水雷。

绕园寻蠹笋，聊以荐山杯。

舒岳祥

舒岳祥　夏日山居好十首

夏日山居好，吟来亦自豪。

焚香诵周易，痛饮读离骚。

莫讳无三甲，吾今已二毛。

芜编三日卷，空费一生劳。

舒岳祥

舒岳祥　夏日山居好十首

夏日山居好，还思童冠时。

汗流修举业，浴罢间题诗。

边事廷绅奏，朝除邸报驰。

槐花时节近，新说合新知。

舒岳祥

舒岳祥　夏日山居好十首

夏日山居好，茅檐水饼香。

蕉衫身俭洁，纱帽顶清凉。

润叶桑藏井，新梢笋过墙。

莫言炎热苦，胜处苦寒乡。

舒岳祥

舒岳祥　夏日山居好十首

夏日山居好，凉风树下生。

三茶还可瀹，二韮尚堪烹。

永日闲言语，平生实讲明。

前空飞赤电，燕坐不须惊。

舒岳祥

舒岳祥　夏日山居好十首

夏日山居好，清溪一笛风。

瘦躯便褐短，寡发爱梳忪。

细雨明归鹭，斜阳饮远虹。

有时吟未稳，饮步自书空。

舒岳祥

舒岳祥　夏日山居好十首

夏日山居好，鸡鸣桑柘烟。

笋摇知狖过，草偃觉鹅眠。

休问田园计，聊随饮食缘。

经营空自苦，烦恼更谁怜。

舒岳祥

舒岳祥　夏日山居好十首

夏日山居好，虫鸣山更幽。

青鞋紫藤杖，玉醴绿翁瓯。

飞露吹黄葛，凉风洒白头。

已知时雨顺，更有虎狼忧。

舒岳祥

舒岳祥　夏日山居好十首

夏日山居好，日长宜学文。

金门堪避世，亩亩不忘君。

林宿三冬雪，岩藏万里云。

屈伸吾道在，何必杂人群。

舒岳祥

舒岳祥　夏日山居好十首

夏日山居好，藤床面北林，

荷心风百顷，秧底月千寻。

幽鸟珍毛羽，流泉响磬琴。

此中多乐事，客至亦能吟。

舒岳祥

舒岳祥　芗岩山居孟夏二十绝

独鸟怨遥夜，冷萤明远陂。

且弄碧萝月，莫问出山期。

舒岳祥

舒岳祥　芗岩山居孟夏二十绝

无色庭前石，无声石上琴。

此时寂寞意，千载有知音。

舒岳祥

舒岳祥　芗岩山居孟夏二十绝

凯风引柔蔓，时雨滋绿苔。

寂寞无一事，空壑生悲哀。

舒岳祥

舒岳祥　芗岩山居孟夏二十绝

晨霞冠山椒，夕虹饮涧曲。

熊蹯未入唇，羊胛早已熟。

舒岳祥

舒岳祥　芗岩山居孟夏二十绝

桑枯隐寒墟，牛羊杂乱石。

林果摇青黄，已纵飞鸟吃。

舒岳祥

舒岳祥　芗岩山居孟夏二十绝

钟声澄万室，月影散千林。

岑寂岩栖客，应观不转心。

舒岳祥

舒岳祥　芗岩山居孟夏二十绝

鸟鸣青溪中，人行彩虹外。

洗药归去来，声迹两幽晦。

舒岳祥

舒岳祥　芗岩山居孟夏二十绝

微泉静后闻，去鸟空中灭。

耳目吾不营，烟景相与悦。

舒岳祥

舒岳祥　芗岩山居孟夏二十绝

幽鸟时一啼，前峰晚来翠。

人语惨澹中，复向烟雨外。

舒岳祥

舒岳祥　芗岩山居孟夏二十绝

迢递川观明，氤氛夏条绿。

於焉冲抱盈，缅然散烦溽。

舒岳祥

舒岳祥　芗岩山居孟夏二十绝

绿树塞柴门，青山压茅宇。

遥遥望来峰，日夕多风雨。

舒岳祥

舒岳祥　芗岩山居孟夏二十绝

蛙声合川隰，荷叶等阶除。

悠然故园思，今雨后何如。

舒岳祥

舒岳祥　芗岩山居孟夏二十绝

远水去微茫，近峰互明晦。

偶与农夫言，飞雨霭而至。

舒岳祥

舒岳祥　芗岩山居孟夏二十绝

旭日原隰丽，积雨条枚新。

万物此萧散，宇宙一欠伸。

舒岳祥

舒岳祥　芗岩山居孟夏二十绝

雉子行傍丛，鹿麑下饮涧。

近人固数惊，无心复远患。

舒岳祥

舒岳祥　芗岩山居孟夏二十绝

种松为老伴，栽菊充岁粮。

新国苦长役，遗民怀故乡。

舒岳祥

舒岳祥　芗岩山居孟夏二十绝

珍禽好毛羽，高飞不啄粟。

路旁挟弹儿，何自规其肉。

舒岳祥

舒岳祥　芗岩山居孟夏二十绝

兹峰虎蛇善，月下人去来。

濯足瀑水源，山扉终夜开。

舒岳祥

舒岳祥　芗岩山居孟夏二十绝

夕阳挂东峰，光色笼远树。

西峰急雨来，童子渡溪去。

舒岳祥

舒岳祥　芗岩山居孟夏二十绝

雨云冒山头，晴云出坞口。

东峰有龙湫，雨我私百亩。

舒岳祥

舒岳祥　消忧

兀¤栖塘上路，春草思悠悠。

绿树双黄鸟，青山一白头。

诗书自有厄，盗贼本非仇。

天道知难问，吾贫不肯忧。

舒岳祥

舒岳祥　小窗一首寄帅初

爱酒不嗜饮，行藏一小窗。

斜阳屐樵磴，细雨笠渔砿。

红树桥边独，青禽石上双。

永怀草庐葛，来访鹿镀¨庞。

舒岳祥

舒岳祥　小春闻提壶鸟戏成

越鸟忧兄行不得，蜀禽劝客不如归。

何如听此提壶语，美酒沽来总息机。

舒岳祥

舒岳祥　小阁省心

避地逃名花时臧，春风何事转桑枢。

退藏小阁收心静

闲下危阶放步徐。

身到衰时方学道，眼当昏处始观书。

一生日力悠悠度，总悔从前作计疏。

舒岳祥

舒岳祥　小酌送春

春风元逐土牛来，欲去金钱买不回。

莫道莺花抛白发，且将蚕豆伴青梅。

落花流水辞梁苑，芳草斜阳上楚台。

孝子不嫌闲寂坐，绿阴如屋两三杯。

舒岳祥

舒岳祥　晓寒独立红茶花下

长物乌皮几，宜人白氎裘。

晓霜花口噤，午雨柳绵收。

毛发匆匆变，光阴冉冉休。

直须瓜芡熟，长枕卧清秋。

舒岳祥

舒岳祥　晓凉

秋风万里清，客子最含情。

山路残星在，柴门野水鸣。

平田闻雁起，落月有人行。

破箧无书册，何须眼复明。

舒岳祥

舒岳祥　晓起观梅

玉气占虹贯，珠光照夜阑。

凄凉兼水净，的{左白右朱}与星残。

欲折先呵手，谁来独倚栏。

白螺{奭右斗}晓露，

起向月中看。

舒岳祥

舒岳祥　晓霜成花日色凄淡炙背南檐记所闻见

十月二十月二日，霜凇成花泥淈淈。

黑旗一点飞过村，成民缩头那敢出。

又闻鄞骑入连山，搜捕乡兵火庐室。

台明隔岭易张皇，纷纷徙家藏谷实。

须臾又报兵首擒，向来安民今未毕。

老夫开户望前山，且炙南檐半窗日。

舒岳祥

舒岳祥　谢达善见惠碧桃古体

碧桃有佳实，方春开白花。

花悦悦花者，实惠能诗家。

咏花不咏实，未解写叹嗟。

水苍充朝佩，天碧泻露华。

空青珍莫采，帝珠净无瑕。

水波远涵竹，霄影浮副瓜。

春山净梳掠，秋烟澹笼遮。

卵色未有别，胆形图更加。

清酸笑金橘，寒脆压银茄。

瑶池漱灵液，萼绿蒙翠纱。

一食润燥吻，再食思无邪。

三食换仙骨，四食凌飞霞。

回首谢玉塘，吾诗不妄夸。

舒岳祥

舒岳祥　谢刘文伯惠好翁牋

春膏夸莹净，云母斗轻明。

吾子诚不俗，老夫安用名。

虽非时态尚，犹见故人情。

雅兴因君动，新吟恁几成。

舒岳祥

舒岳祥　谢弥大惠万岁藤杖

青山节节皆龙冢，蜕骨崚嶒幻此藤。

栗楖生来呼上座，猕猴拾得奉胡僧。

子能致此须牙具，我试携之气力增。

欲上泰山宾出日，便须著脚共猱升。

舒岳祥

舒岳祥　谢御史王素竹免里正之役

绣衣御史当霄立，星次周流到上吧。

万里东隅观出日，十年幽蛰听惊雷。

顿令绝学知书贵，解使贪官觉贿灾。

恩及老生何以报，只将颂语献行台。

舒岳祥

舒岳祥　谢周拙翁惠万岁藤杖

周老手中杖，天封顶上藤。

战龙纷可解，斗虎死堪乘。

险路扶胜仆，深林肯伴僧。

山中行住坐，赖此好交朋。

舒岳祥

舒岳祥　辛卯正月二日蝶轩蚤作

鸦背闪晴天，轻明紫翠烟。

年将人老大，形志影周旋。

鸟语催晨枕，梅花照夜编。

池塘春草句，此意有谁传。

舒岳祥

舒岳祥　辛巳自寿

六十三翁自荷天，乱余骨肉几家全。

不材幸度龙蛇岁，多病休催犬马年。

我老思亲空有恨，人生不饮更堪怜。

差池九子森童冠，屡舞交酬且眼前。

舒岳祥

舒岳祥　新成小斋曰剡雪舟以兴有所思也

银河枕上客星来，残梦西窗水鸟啼。

身入布衾如卧雪，当年曾泛戴公溪。

舒岳祥

舒岳祥　新历未颁遗民感怆二首贻王达善曹季辩胡山甫戴帅初诸君皆避地客也

故国山河成断绝，孤臣江海自飘零。

窗间取月离离白，树下窥天碎碎青。

一雁不来山驿静，千梅欲动客愁醒。

新来未赐王春历，三尽尧阶自有蓂。

舒岳祥

舒岳祥　新历未颁遗民感怆二首贻王达善曹季辩胡山甫戴帅初诸君皆避地客也

寒气著人身似病，世涂多故鬓如银。

劫灰今信胡僧说，野燐多应战鬼新。

兵甲纵横满天地，衣冠颠倒走风尘。

古今历数归仁义，河洛图书属圣神。

舒岳祥

舒岳祥　新凉

惭愧秋风慰白须，夜凉早已入籧簒。

白莲社里几人在，黄菊尊前万事疏。

老妇自欣瓶有粟，儿童休恨食无鱼。

故园红桂通消息，定有新诗一起予。

舒岳祥

舒岳祥　新脱船场提调之役柳堤閒步

两两三三溪上童，口吹麦叶送迎翁。

花间缓步阴阴日，柳畔閒行款款风。

山鸟何愁头也白，野棠无愧面能红。

太平五十年前过，烦恼今知万境空。

舒岳祥

舒岳祥　行海村

天远鸣榔双桨浦，夜凉吹笛十家村。

如今鬼出无人过，深闭柴门自断魂。

舒岳祥

舒岳祥　续十虫吟

早有摇橹郎，楚楚绿衣裳。

怒目只自躁，奋臂倚枝长。

附桑寄螵蛸，亦入秘术方。

折之插屋壁，经时子穰穰。

竹篱疏复密，牵牛花低昂。

迎风新意气，顾盼何昂藏。

如逢大车辙，毅然亦敢当。

不如捕鸣蝉，脆美不尔伤。

舒岳祥

舒岳祥　续十虫吟１

虫有搏蝇虎，似嬉无纲罟。

群蝇争嘬时，潜身入其聚。

蝇初玩其小，突然能攫取。

生擒加面缚，不辨头翅股。

蝇为人所憎，同欲畀兹虎。

其奈彼实繁，日食能几许。

舒岳祥

舒岳祥　续十虫吟２

虫有白蚁虎，食蚁功有取。

大厦初落成，白蚁郛其础。

日繁实有徒，岁久仆梁梠。

闻尔能食之，往求数十许。

纵之穴窍中，种育成生聚。

食蚁既无余，虎自缘庭户。

亦复生几案，往往入筐{上竹右吕}。

主人反厌憎，拥篲务屏去。

客谓主勿然，前劳宜论叙。

舒岳祥

舒岳祥　续十虫吟３

虫有齧桑羊，两钳如角怒。

玄甲类蛣蜣，亦如龟背负。

我有十亩桑，苦为渠所蠹。

食必食其心，树死又飞去。

不知从何来。鑽凿不到处。

上下开两窗，隐匿巧多路。

嗟哉啄木鸟，刚吐柔不茹。

舒岳祥

舒岳祥　续十虫吟４

虫有齧菊羊，齧脑脑则死。

不谓食且尽，细察理不尔。

微躯细於蝇，玄甲而利嘴。

顶上一粟红，鲜明大如虮。

方当四五月，苗盛新怒起。

上下截其茎，於中寄生子。

脑瘁子乃哉，分枝从此始。

种菊须摘脑，不摘分披靡。

理有捐而益，未用分愠喜。

舒岳祥

舒岳祥　续十虫吟５

虫有土中狗，翼短身则长。

行地如狗子，两臂健擘张。

纵横成穴道，堀堁身蔽藏。

握之人手中，排抉力其强。

夜飞能打人，有物凭为殃。

收之入药录，虻蛭同其良。

君看医师术，可谓宰相方。

舒岳祥

舒岳祥　续十虫吟６

虫有水走马，八脚成四蹄。

映日如薸叶，点点水中开。

得食时争嘬，忽然各东西。

天牛非觳觫，水马非駃騠。

形容贵其似，翁舞为醯鸡。

舒岳祥

舒岳祥　续十虫吟７

虫有天水牛，两臂徒甚修。

长尾龟其类，玄痛鳖与俦。

细评无甚似，大概勿深求。

终身混沮洳，亦与蝦蛭游。

或云能羽化，为蝉槐树头。

清高乃如许，亦足掩前羞。

舒岳祥

舒岳祥　续十虫吟８

虫有蝌蚪子，初化厕群鱼。

鱭鱭穿绿藻，洋洋泳深蒲。

俄然生臂股，去尾登泥涂。

回首谓群鱼，幸来相就居。

神鲤为鱼长，不肯受辱污。

答云我龙种，岂与尔为徒。

舒岳祥

舒岳祥　续十虫吟９

虫有报雨蛙，竹树能攀援。

青褐随所处，肤如凝脂鲜。

长颈而方颔，顾盼升高颠。

久晴初得雨，清声满林园。

红蕉映白日，碧苇覆清泉。

幽居乐清净，饮露如风蝉。

俯视蝦蟆辈，迥然异凡仙。

能鸣复善晦，所贵身名全。

舒岳祥

舒岳祥　雪村闻鹃

故国亡来身已非，千年犹诉不如归。

参天古木魂迷路，谁与黎侯赋式微。

舒岳祥

舒岳祥　雪后喜晴和正仲近诗

今朝天气好，寒减暖初增。

微醉无灰酒，闲居有发僧。

芳情花下月，艳眼雪中灯。

久废赓酬事，新诗忽启滕。

云开青镜晓，病起白头人。

阳洞林光动，晴檐鸟语真。

黄花修故事，新酒接比雘。

火急输官米，寒舂连夜频。

舒岳祥

舒岳祥　岩间宴坐

蛩泣草根露，鹤鸣松顶风。

标格既有异，音韵那能同。

我家水石村，圆月出中峰。

樵子时往还，野客多仙踪。

杳杳林表磬，冥冥岩下钟。

雾重时作雨，衣翠湿重重。

孔窍明似藕，肌骨通玲珑。

岩花时嗅馥，掩冉纷青红。

万叶互戛击，琴瑟间笙镛。

我当大闷时，一啸来清风。

凤鸣相应和，龙吟谐律筒。

窍竹去其节，清响合商宫。

累黍以为律，旋变为无穷。

仙人授刀尺，度数合纤洪。

此诀留岩石，千古苍苔封。

舒岳祥

舒岳祥　岩云

岩云黏壁白，瀑雨点帘斑。

诗句鸦初晓，乡愁日半山。

故人来沼上，好鸟韵窗间。

树近夜先到，村空春未还。

【卷08】

舒岳祥

舒岳祥　雁

老雁移屯百万回，黄埃极目碛沙飞。

春风万里梅花路，淼淼江南人未归。

舒岳祥

舒岳祥　燕嬉舟

西湖锦舫帘垂额，越上乌篷铁簇头。

江堰不通人已老，竹深荷净且迟留。

舒岳祥

舒岳祥　杨白花

杨白花，懊恼随风渡江水。

将心莫托少年郎，少年一去轻万里。

杨条插地便生根，花性飘扬似梦尘。

恨不筑城高万丈，花飞莫放出重门。

舒岳祥

舒岳祥　杨花

断茸冉冉青楼外，浮影悠悠紫陌间。

晴日暖几真得所，游丝野马与俱閒。

舞经林苑莺衔去，飞去帘栊燕掠还。

莫把芦花来比拟，秋深客子更愁颜。

舒岳祥

舒岳祥　杨柳筏

作此横舟古柳间，八风不动只如山。

夜来雨涨牂牁没，却道舟移过别湾。

舒岳祥

舒岳祥　杨柳清明近二首

杨柳清明近，棠梨烟雨愁。

红来千树色，白尽几人头。

歌哭同途去，繁华转眼收。

铜驼千古恨，只为一尊休。

舒岳祥

舒岳祥　杨柳清明近二首

杨柳清明近，梨花气候寒。

谁家争蹴踘，客子泪阑干。

茇舍凤栖小，芹泥燕子宽。

西湖吾旧梦，见说不堪看。

舒岳祥

舒岳祥　野老

野老巢居江上成，相亲幽事远浮名。

的村饮酒携孙去，远寺寻兰领犬行。

麦老秧高关念虑，花开果熟有将迎。

旧时风俗今谁有，见尔令人忆太平。

舒岳祥

舒岳祥　夜读达善烧痕漫抄次来韵奉谢

桓桓松柏岁寒知，白发相逢也自奇。

犹记小儒曾共勘，绝怜后藁未全窥。

斯文定价何必我，自古趋名存者谁。

惟有立言差不朽，夫君此计未应痴。

舒岳祥

舒岳祥　夜坐

黄昏风雨后，清夜圣贤心。

松月生池底，窗灯间竹林。

嚥津芝{术八换儿}味，洗耳石泉音。

早秫传消息，清香慰暑襟。

舒岳祥

舒岳祥　一春四十日天气未佳花事行复已矣太息成吟

积翠林塘十亩阴，雨中不觉变流音。

江山万里登楼眼，宇宙千年隐几心。

有客不来还日暮，掩书无语自春深。

倚阑欲数排檐竹，故故飞花点袖襟。

舒岳祥

舒岳祥　一蓑

蓬窗漏晚风，蓑衣盖秋雨。

蒲白早潮来，小儿事扶橹。

三尽鲤鱼飞上天，渔翁醉卧不能举。

舒岳祥

舒岳祥　一叶

欲排江渚千鸿阵，先舞庭皋一叶秋。

细路桑麻高下屋，平湖风雨往来舟。

人间酒熟花为客，梦觉残灯月上楼。

故旧凋零我老矣，少年安肯与同游。

舒岳祥

舒岳祥　贻山甫

多病空余老，劳生为苦思。

偶然新得句，长是不眠时。

鼠搅歉无肉，傭逃怨食糜。

此怀谁可诉，只恐则山知。

舒岳祥

舒岳祥　贻正仲

月生鲸海上，人在雁苍中。

一巘环村转，双溪到海同。

百年能几见，七十有三翁。

为此当心恻，诗成走递筒。

舒岳祥

舒岳祥　移苇

洗箨移来栗玉乾，翠禽相顾自依然。

从今风雨西窗外，更忆吴江泊钓船。

舒岳祥

舒岳祥　已丑正月二十四日避地盐楹入省坑存思庵和旧韵

到此于今四，情深即故乡。

新松积压改径，旧竹不依行。

平施天犹病，周回日载阳。

邻人{馍莫换鬼}鸡黍，厚意未能偿。

舒岳祥

舒岳祥　已丑正月二十四日避地盐楹入省坑存思庵和旧韵

雪蕻羊白，菘芽栗肉黄。

为谁端有此，正尔未能忘。

觉后心无愠，修来面有光。

道人参妙趣，一炷石炉香。

舒岳祥

舒岳祥　忆筇竹杖词

筇竹杖，筇竹杖，

敬斋惠我侔璯璽。万里岷江下峡船，

大竹一筒中贮两。四明直在海东头，

我得一条长在掌。蛟龙已蜕脊骨全，

色如黄玉中心坚。节围五寸茎似笔，

重如铁石声铿然。杖兮杖兮吾与尔，

曾入千岩万壑里。虎豹远遁兮魑魅不逢，

走及狙公兮追及鹿子。忽不见兮谁从，

宁入水兮为龙。

舒岳祥

舒岳祥　忆篆畦

流水人千里，清风酒一尊。

乌头何日白，鹤发几人存。

石树根基壮，秋虫羽股繁。

殷勤问来使，元亮欲归园。

舒岳祥

舒岳祥　易庵道人归雁苍两月矣作诗趣之

一入雁苍山，山苍雁落湾。

石螀鸣杼下，沙鸟宿窗间。

吾子动多悔，老夫今稍闲。

密云疏雨里，心事极相关。

舒岳祥

舒岳祥　阴雨向月余三月初一闻鸠鸣有作

春雨蒙蒙来，花时昏昏过。

山深多悲风，闭户只欲卧。

此村无杜鹃，不知桑叶大。

滩声自不恶，赖此洗尘堁。

晓闻晴鸠呼，云阴似将破。

故园何时归，麦饭出舂磨。

舒岳祥

舒岳祥　萤

老来不用映书帷，草上流光数点微。

却忆江村无月夜，篮舆一路照人归。

舒岳祥

舒岳祥　萤

熠熠孤光阖复开。黄金一点亦微哉。

凌风欲作炎云助，入屋翻疑夜雨来。

本为微明生腐草，谁知残照落莓苔。

暗飞只合藏表影，罗扇收来却是灾。

舒岳祥

舒岳祥　萤

每向坳塘照，多从曲径烧。

无烟知有焰，著草不曾焦。

杂燐因风乱，随星没夜遥。

老来疏简册，四散任渠飘。

舒岳祥

舒岳祥　咏芭蕉

虚明旱藕千丝透，清冷寒泉百脉来。

绿烛怕烧先自障，青牋欲寄倩谁裁。

正怜夜雨敲篷响，只恐秋风裂扇开。

月下徘徊清影动，却疑翠凤下瑶台。

舒岳祥

舒岳祥　咏趙桐花

朱草文明瑞，兹花上品朱。

巧{嗟口换王}红象珥，阔制紫云襦。

丽夺炎精盛，名沾御赐珠。

且贪颜色好，鹤顶似他无。

舒岳祥

舒岳祥　咏蝶

前身曾学昭仪舞，时样工为京兆眉。

拣尽好枝无可意，倦寻芳草歇多时。

晓畦雾重狂须减，风槛花飞悮与随。

不但蛛丝深著避，更知红袖亦堪疑。

舒岳祥

舒岳祥　咏豆蔻花

春晚愁偏重，垂头向下生。

牡丹怜与叶，蕙草爱分茎。

悬袋双鱼意，含胎少妇情。

幽姿如冷淡，那敢拟倾城。

舒岳祥

舒岳祥　咏豆蔻花

舌吐梅仁颗，心含豆角花。

折来无处著，留取爱名嘉。

舒岳祥

舒岳祥　咏佛见笑

锦堂得此添春色，金屋从他著丽人。

老佛见之怜且笑，少年休以妄为真。

梵天宝相宜方驾，海岛金沙合效颦。

可是好花多刺手，汉滨游女礼防身。

舒岳祥

舒岳祥　咏海棠

一年春潋滟，二月锦阑干。

绿嫩难扶醉，红轻最觉寒。

欲知花有恨，来向雨中看。

泥饮须通晓，千枝放烛残。

舒岳祥

舒岳祥　咏凌霄花

凌空千尽走龙蛇，隐映柴门野老家。

拚把长缨縻落月，乱飘丹粉染晴霞。

猿猴升惯能收药，蝴蝶低飞不到花。

最爱豹林种处士，紫英香里岸乌纱。

舒岳祥

舒岳祥　咏龙

曾见老人潭上坐，忽然不见石泓深。

至今月白风清夜，潭底时闻似笛吟。

舒岳祥

舒岳祥　咏密囿花

繁枝密密宜樊圃，以此能当密囿名。

不信嫩茎藏劲刺，试将纤手触红英。

毛身秦女自正色，鸟爪麻姑无俗情。

方朔窃桃何处入，只应列子御风行。

舒岳祥

舒岳祥　咏鸂鶒

双双游戏水仙宫，著锦衣裳舞镜空。

晴浴桃花红影里，雨眠莲叶翠香中。

文禽自是风情别，野鹭休将品格同。

寄语虞罗须并取，莫令失侣各西东。

舒岳祥

舒岳祥　咏竹拂子谢潘可大

天封竹拂子，赠我意何勤。

白马惟余鬣，苍蝇合避人。

柄双疑共产，身粉止留筋。

可鄙棕毛贱，堪同尘尾珍。

书斋添道气，入室许嘉宾。

舒岳祥

舒岳祥　咏篆畦垂丝海棠

夺胎锦带仍添丽，借面芙蓉特太癯。

睡去不禁春露压，醉来谁倩晓风扶。

长条莫恨无新叶，纤瓣还能著细须。

火急提鱼花下饮，明朝千点乱青芜。

舒岳祥

舒岳祥　咏紫荆花

自古惟闻棠棣咏，后人多感紫荆回。

固知天理随机触，亦本诗人起兴来。

枯条谁缀桃花米，嫩蕊初挼撒酒媒。

野老门前栽一树，才开桐角此花开。

舒岳祥

舒岳祥　用韵寄胡元鲁因梅所袖达

宾鸿风逆断来縢，鱼腹书沉未上罾。

镊白秋风鍊药院，研朱仙露读书灯。

青峰极目先榆景，黄鸟收声有木冰。

欲部都城初破事，愿君秉笔直无朋。

舒岳祥

舒岳祥　用正仲茅字韵

月白溪头石，霜清屋上茅。

岁行天自运，人老志还劳。

冬菊忘年友。寒梅耐久交。

向来金碗醉，今日对陶匏。

舒岳祥

舒岳祥　幽疥

必不耐喧聒，况遭疥痒牵。

此物有朋党，一搔千窍连。

幽阴及肘股，烂漫罗肋肩。

城狐及社鼠，不如汝穴坚。

蚁虱犹外患，尔独腠理穿。

百药既不醒，取说聊自完。

闲邪自检束，敛容如见贤。

彼亦畏天理，亦有负其顽。

既不废谈笑，亦不妨食眠。

万事贵隐忍，此方老子传。

舒岳祥

舒岳祥　游龟石寺

旧说龟为石，今知石化龟。

溪分剡溪秀，亭近镇亭遗。

沙鸟穿青樾，岩花覆碧漪。

逢僧知雅素，携看古廓碑。

舒岳祥

舒岳祥　游潘墺魏都冶墓庵

弄日微阴驾笋舆，柴桑五子共携扶。

云门钟鼓先朝赐，丞相门庭近日殊。

绿树两行溪贯串，青峦百摺路萦纡。

惟余守冢鹰窠在，采捕令严无牧刍。

舒岳祥

舒岳祥　游天王寺

客子倦行役，閒寻古刹林。

双岩来势尽，汇水去声沈。

经神千人会，然灯七佛深。

松行喧万籁，僧定不知音。

舒岳祥

舒岳祥　游永庆寺

惨澹芜城暮，萧疏野树寒。

登山不惮远，反恐下山难。

舒岳祥

舒岳祥　有感

风雨翛翛花事阑，余寒迤逦麦秋天。

一春不见飞蝴蝶，几夜安闻叫杜鹃。

林外画眉谁妩媚，花间绣眼自便聁。

上林不家嘤鸣否，此日春归一黯然。

舒岳祥

舒岳祥　有怀寄二林

去矣两黄鹄，归与一老翁。

秋虫阴雨里，夕鸟水云中。

今古唯愁在，乾坤总幻空。

诗成无寄处，沙上伫来鸿。

舒岳祥

舒岳祥　有怀寄正仲

往事泇泇逝，新愁衮衮生。

风来看木末，月上候潮声。

偶鸟分枝泊，邻蛩护穴鸣。

洗忧思学易，闻尔著书成。

舒岳祥

舒岳祥　有怀正仲还雁峰诗

松声夜半如倾瀑，忆坐西斋共不眠。

一鼓轻雷惊蛰后，细筛微雨落梅天。

临流欲渡还休笑，送客归来始惘然。

掩卷有谁知此意，一窗新绿待啼鹃。

舒岳祥

舒岳祥　有田妇献水麦甚闰不知滹沱玉食曾有此否感怅作诗

牟麦未全黄，和灰熟煮香。

嚼来冰响齿，嚥下露生吭。

肉似鸡头韧，形疑鲎子长。

食芹应配美，吾欲献君王。

舒岳祥

舒岳祥　又戏和正仲赋剪春罗

昔时剪彩聊为假，今见裁罗却是真。

叶底彩窠本机户。花边线草是鎝人。

独客书斋思拆补，静姝绣阁学缝纫。

晚花开遍幽畦草，石竹山丹及丽春。

舒岳祥

舒岳祥　又咏万岁藤杖酬正仲并谢元惠主人潘少白

不求海上千金药，且觅山中万岁藤。

潘子入林亲拣得，舒翁履险力扶能。

乞君瘦硬苍龙节，伴我清羸病鹤形。

莫向潭边令照影，忽然变化老谁恁。

舒岳祥

舒岳祥　余名宴居之室日一枝巢赋诗以自遣

世事随流水，年华逐北风。

雁横残笛外，人老夕阳中。

听雪三间永，催梅百榼空。

沿溪漉明月，只在最高峰。

舒岳祥

舒岳祥　渔父词

占断江鸥万里天，不贪城市卖鱼钱。

前村酒熟不归舍，枫叶芦花相伴眠。

舒岳祥

舒岳祥　渔童

丫角长身者，依然发懒梳。

只将星子饵，钓得尺来鱼。

险阻行来惯，风波舞自如。

曾因潮岸塌，收得古人书。

舒岳祥

舒岳祥　渔翁

大男举网锦鳞红，稚子轻摇一榜风。

微雨斜阳身半显，瓦瓯醉酌主船翁。

舒岳祥

舒岳祥　虞美人草

楚妆不入汉王宫，宠爱如花司色空。

世上女儿休笑我，当年曾伴拔山雄。

舒岳祥

舒岳祥　虞美人草

咸阳一炎烧天戏，重瞳将军帝业空。

欲据彭城作盟主，汉王随手定关中。

垓下楚歌闻太晚，帐前惊起途已穷。

当时楚士尽汉归，只有战兮心不离。

悲歌泣下计何短，项王去后知属谁。

世传姬死横中道，怨魄悲魂化青草。

年年摇曳舞春风，枝似柳条花似蓼。

罗衣犹自作吴妆，也似美人颜色好。

有人传曲入丝桐，宛转吴音泣帐中。

试将此曲花前奏，花能起舞腰肢弓。

但疑此事史无书，项王溃去姬何如。

只应歌罢王自走，不为虞兮一回首。

死耶禽耶两不知，流传想像寄花枝。

人生变化那可料，蜀王曾化为子规。

楚王剽悍骨肉叛，项伯私汉无亲臣。

范增怒去黥布反，生死相随一妇人。

吕雉前曾入楚军，项羽还之亦有恩。

虞死不怜王土葬，帝王岂为儿女仁。

道人能识此花名，老人为造花枝曲。

我歌此曲花当舞，更使今人泪相续。

舒岳祥

舒岳祥　与正仲同游故园

向老工诗句，残春尽树花。

君来相映发，吾得减咨嗟。

著帽风前侧，挥毫醉后斜。

避尘如避虎，篱外便云遮。

舒岳祥

舒岳祥　雨后月明起坐戏成

雨后月明，如醉而醒。

不见其形，但见其影。

我梦初回，非曙非暝。

道人无言，起舞弄景。

永鸟无声，一鹤自警。

清风南来，露坠炯炯。

我病不饮，酌此清冷。

超然顿悟，九万俄顷。

舒岳祥

舒岳祥　雨余草树间羽虫乱鸣山斋晚酌朋辈已散听之不减孔稚圭两部鼓吹也既

秋虫不用喙，动羽哀更清。

夜长不肯默，我眠渠自鸣。

我则异於是，鼻息为雷声。

止作不以力，大音自天成。

鼻吼耳不知，此乐尤难名。

舒岳祥

舒岳祥　玉扑花

花开压迳枝堪挽，花落铺阶雪不飘。

茧老蛾成投绿水，香乾蝶散了长条。

满地月明浓不扫，无人梅落怨难销。

老人另有心中事，愧尔投瓜乏报瑶。

舒岳祥

舒岳祥　喻客

踏雪相过客定嘉，瓦灯何事冻成花。

捕螳者雀雀忧弹，甘带为且且畏蟆。

寒拾相逢成一笑，触蛮互胜足长嗟。

人生保是争名利，名利看来细似麻。

舒岳祥

舒岳祥　寓言

妾家有高楼，高高入青天。

欲作万丈梯，倚空无攀援。

良人在恨里，一去几经年。

长路与天接，举足蹑星躔。

妾欲寻夫婿，解甲戈鋋。

携手上云霓，真到天河壖。

牵牛与织女，不知妾相怜。

姮娥惠神药，燕婉成天仙。

舒岳祥

舒岳祥　寓言

昔有贵公子，闻鹤九皋禽。

其先本胎化，栖止必瑶林。

遣使三往聘，致之千黄金。

清唳复善舞，节奏合瑶琴。

日给费鱼米，延之如玳簪。

衔杯为主寿，千岁无遐心。

有客为主谋，禽荒可倾国。

此物非洁清，其志本贪冒。

遗矢玉阶阴，吞腥金塘侧。

当以禽养禽，毋令食人食。

主人颔其言，从此成捐斥。

萧条风雨晨，蹭蹬霜雪夕。

鹤将辞主去，顾视亦凄恻。

谓客君少留，行当蹈吾迹。

客亦惨不乐，相看泪沾臆。

舒岳祥

舒岳祥　元夕龟藏夜坐

冷火寒斋酒一樽，黄柑分遗及诸孙。

菜园罗帛灯千眼，说著承平暗断魂。

舒岳祥

舒岳祥　远浦归潮

远眺沧洲十里强，早潮举网夜鸣榔。

倦游不作吴松客，白发归来乐故乡。

舒岳祥

舒岳祥　约平叔高秋泛海

乘桴欲看日生东，借子门前一席风。

白石凿余云补穴，青峰开处月浮宫。

持螯斫鱠万事足，踞壳食蜊千劫空。

剩欲作诗招酒社，恐君户小趣难同。

舒岳祥

舒岳祥　约诸友九日游东山

语石双蛩碎，鸣轩一叶锵。

黄花无旧客，白发又重阳。

日月双飞翼，乾坤几战场。

人生一百岁，不饮自堪伤。

舒岳祥

舒岳祥　杂言

琐兮尾兮胡中露，鹹之鹆之在乾侯。

朝吟九叹复五噫，暮赓七歌并四愁。

白日噎噎，中林幽幽。

墐塞两版，蒙茸一裘。

屋漏煤堕，糜搅粕浮。

美人不来兮岁暮谁谓。霰雪滮滮，

落叶如雨。

舒岳祥

舒岳祥　再次韵酬正仲

好翁须好客，相映柳和花。

自是曹刘匹，非分唐宋家。

书空因学草，品水为知茶。

爱酒欣逢伴，临风醉墨斜。

舒岳祥

舒岳祥　再和前韵答达善季辩

居屦送人征影远，布裘知我涕痕零。

初愁冻雪无狐白，忽喜晴霄现卵青。

欲向华山成稳睡，不禁楚泽自长醒。

桃源自昔无秦历，草木荣枯是瑞蓂。

舒岳祥

舒岳祥　再和前韵答达善季辩

北固漫夸城立铁，钱塘休说浪翻银。

江山不改英雄泯，宇宙无穷战伐新。

过眼烟花空似锦，到头富贵总成尘。

旧时都下逢除夕，果食花饧祭灶神。

舒岳祥

舒岳祥　再寄正仲

涧碧山红锦步障，晚菘早韭五侯鲭。

莫道乱来无乐事，床头流水作琴听。

舒岳祥

舒岳祥　再题巾山二绝贻王如山监簿

北山自负任翻句，多少诗人阁笔休。

戎挟两峰怀袖去，并它句子一时收。

舒岳祥

舒岳祥　再题巾山二绝贻王如山监簿

天将秋露沐云鬟，故遣松巅鹤势盘。

诗客惟看半江月，不知一半在阑干。

舒岳祥

舒岳祥　再赠

不惜此时别，毋忘别后音。

相随溪上影，共息树边阴。

水落行田蟹，霜晴出谷禽。

何须拘改岁，有兴即相寻。

舒岳祥

舒岳祥　暂山

薄暮悲欢意，无家去住间。

三间临水屋，半树夕阳山。

石雨疏成密，沙潮去未还。

数旬成卧病，转成转多艰。

舒岳祥

舒岳祥　葬沈氏墓

连夜频梦见，那知是与非。

天高难告诉，佛近且皈依。

修竹坟三尺，寒梅石四围。

有儿年十七，他日望传衣。

舒岳祥

舒岳祥　早凉出邑

暑浊难为酒，秋清易得诗。

出门残月在，骑马晓风吹。

山石藤萝构，荒园枳棘篱。

新条闻快活，归路不妨迟。

舒岳祥

舒岳祥　赠别君英

相去十五里，不来几半年。

知君农事段，疏我话诗篇。

置石桐阴涧，开门海口天。

老人愁此别，把酒菊丛边。

舒岳祥

舒岳祥　赠别山甫

劳君出南峡，从我上东山。

辟恶香萸紫，延年细菊斑。

看云独无语，覆斗且徐还。

说到忘机处，沙鸥也自閒。

舒岳祥

舒岳祥　赠冯法师

我昔登巾山，曾题翠微阁。

清诗照江月，月落诗不落。

踏露沐长松，辽东一只鹤。

千载还归来，塔杪栖寥廓。

过我沧海东，复作羽衣客。

问客何处来，乃是巾山郭。

旧题雷卷去，恐我有新作。

赠之锦绣段，归哦耿林壑。

舒岳祥

舒岳祥　赠敏求

抄书满架笔无尘，自是餐霞洞里人。

性癖贪吟如好色，话终更仆尚留宾。

爱花更缩栽蔬地，开径还通指竹邻。

不是不贫贫得雅，如今金坞总输贫。

舒岳祥

舒岳祥　赠星翁

星翁言我寿，更寿复何求。

老病花生眼，愁吟雪满头。

髀消经万险，面皱积千忧。

十载不看镜，今朝见自羞。

舒岳祥

舒岳祥　赠杨佳孙

作诗意得在句先，下笔下写意所到。

世间惟俗最难医，剖石得玉加精巧。

初如面壁无所睹，一点圆明通万窍。

杨生杨生听我言，老语谆谆毋乃耄。

生平十九未可量，淘洗晶荧方入妙。

一再三见志愈坚，嘉子至意为倾倒。

舒岳祥

舒岳祥　赠医博士范心斋

疾病之所生，风寒燥湿毒。

浸淫侵臓腑，脉络起丝粟。

有药所不攻，鎝砭功始录。

有如龙潜见，岩穴通隐伏。

又如善用兵，洞窟皆驱逐。

毛皮与腠理。一二数可烛。

刺俞已及髓，投穴不中肉。

春回九地底，冰崖芽众绿。

范子故书生，於此见也独。

十年从良师，神秘卷箧椟。

我疑秦卢扁，垣墙能外瞩。

又疑华佗子，披臓先剖腹。

范生何大奇，方书可无读。

我老目已昏，烦君为濯涤。

更阅十年书。细字蝇头黑。

与子作佳传，当与太史续。

舒岳祥

舒岳祥　赠渔者

本是浮生江海客，持螯斫鱠酒家村。

一瓶说与长年道，三日提鱼一到门。

舒岳祥

舒岳祥　赠渔者

红蓼青芦媚一川，夕阳偏丽晚秋天。

吹沙已老松鲈上，日日江头望钓船。

舒岳祥

舒岳祥　赠正仲别

一年三过我，此去定经年。

雪压登鱼渚，云生落雁田。

壮游今已矣，老别自潸然。

心事有难说，斯文属子传。

舒岳祥

舒岳祥　赠周此山

梅花台越路，来往此番新。

风月三间屋，乾坤六尺身。

枕中铅汞术，笔下蕙兰春。

听说西江事，庐目面目真。

舒岳祥

舒岳祥　樟树

樛枝平地虬龙走，高干半空风雨寒。

春来片片流红叶，谁与题诗放下滩。

舒岳祥

舒岳祥　柘溪道中有感

得势茅欺蕙，安成爵笑鸿。

吾年已如此，役役又西东。

舒岳祥

舒岳祥　枕上闻蛩有感

桑鸟催耕缘底事，草虫促织竟何成。

春风秋月祗垂泪，北斗南箕空得名。

有客悲歌持筑击，何时至治以韶鸣。

吾侪吟咏还如此，哀乐不知何处生。

舒岳祥

舒岳祥　正月十日新晴观正仲所写篆畦藁

乱离又活十年身，帝闵吾徒已甚仁。

近厚施为回世运，至和涵养合天真。

花间醉客能骑马，柳外鸣禽似唤人。

酬唱小编情性好，伊祁留得一分春。

舒岳祥

舒岳祥　正月十四日小园偶坐

天地元从雪后新，开帘闲坐看回春。

谢公梦觉池生草，杜老羹成涧有芹。

正是泰和嘉气象，好调寒暖养精神。

花前不著多忧客，百舌何妨报事频。

舒岳祥

舒岳祥　正仲次帅初前韵见示数日相访再次韵酬之

绝怜幽谷此相亲，屋角来禽作小春。

梅笑故知情熟客，犬锓不是眼生人。

青灯知子别来意，乌几扶吾病后身。

莫怪柴门长日掩，俗交正复厌频频。

舒岳祥

舒岳祥　正仲次韵谢证明亦翁之作此意佳甚不次韵为报

人言乍见易得好，以我观君久更佳。

古来善友晏平仲，顾沮孔子胡为哉。

不如寒拾两相遇，抚掌吃吃笑口开。

虽然是中有机事，笑人恶念自堕邪。

不如见恶亦弗笑，恻然悯悟自叹嗟。

醉翁四十早自号，君上五十衔始题。

好翁地位君须到，除拜甚称何歉怀。

他衔叙爵此叙齿，称位不以官高低。

他年同入隐逸传，佑须羊马卧青苔。

舒岳祥

舒岳祥　正仲访余棠溪帅初来会正仲时余欲归阆风未能决书呈三友

晴云高举雪云低，日日占天候不齐。

菘白僵成蒋白笋，麦黄淹作韭黄虀。

江湖吐日鼋晞甲，山路成泥兽印蹄。

老去欲休官不许，夜来魂梦旧山豩。

舒岳祥

舒岳祥　正仲过凤栖临行赠别

甲子春晴好，凤栖理去鞍。

江湖一叶小，风雨对床寒。

鼻鼾声何壮，灯花夜未阑。

纷纷多盗日，吾党敢求安。

舒岳祥

舒岳祥　正仲过我一宿蓐食而行叙怀追饯之

又见王师下海夷，书生笔砚自非宜。

风尘宇内成百战，花坞山中自四时。

故旧凋零今已矣，江山寂寞子何之。

篮舆载雨忽忽去，一饭无因许别离。

舒岳祥

舒岳祥　正仲入鄞叙怀送别二首

此别未知长与短，一春风雨助凄然。

欲随流水入城去，更系扁舟话柳边。

芒草斜阳新住蝶，落花飞絮乱啼鹃。

雁苍山好须回首，便邮秋风在眼前。

舒岳祥

舒岳祥　正仲入鄞叙怀送别二首１

遇事无心心自放，如今心事放尤难。

酒开愁绪汤浇雪，书润枯肠火养丹。

欹枕啼鸦分晓色，把杯归雁破春寒。

君来访我连朝雨，三日新晴理去鞍。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，先暝启黄昏。

狐叫青峰迳，僧归白石源。

分灯三户市，打鼓七郎村。

莫管啼乌绕，吾今已断魂。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，涌海出安更。

溪寺鸣钟罢，山城禁火明。

梅光初点滴，鹤睡自凄清。

还念故人远，灯花结未成。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，出峤二更初。

蓐食催鸣确，蒙头静著书。

清霜闻吠犬，细火有归渔。

一盏解寒酒，风炉著雪蔬。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，有待到三更。

水鸟隔烟叫，山樵踏雪行。

诗成嫌烛短，酒渴爱菹清。

此际谁为伴，梅边送影横。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，绝妙四更残。

欹枕清无寐，扒窗独起看。

流鸿曳衡突，跃鲤散微澜。

颇记倦游日，孤舟宿雪滩。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，初出五更头。

清旭辉相映，余光淡未收。

烟消江树出，霞弄市岚浮。

忆昔趋丹陆，鸡人唱晓筹。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，尊酒共论文。

冻茁沙中笋，冰芽涧底芹。

人生半歌哭，世事异传闻。

风宪分流品，儒生免出军。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，政自使人怜。

久废登山屐，愁催下濑船。

衰年免黄帽，旧习守青毡。

东浙承平地，如今是近边。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，特地向人明。

海驿催传箭，荒鸡误报更。

平生大敌勇，末暮小诗行。

老矣今安用，深杯送此生。

舒岳祥

舒岳祥　正仲思归作篆畦今夜月十诗非篆畦月乃雁苍月盖杜子美鄜州月之意也

篆畦今夜月，故意照人衰。

一梦十年过，千愁万里来。

只今安粤徼，何日悔轮台。

吟罢四百字，更倾三五杯。

舒岳祥

舒岳祥　正仲有诗因次和再别

好客分明为我来，不嫌茅舍似鸡栖。

归云古树如新画，久雨苍崖失旧题。

别我此行正月尽，怀君老眼两行啼。

丈夫出处有常度，不为黄金颜色低。

舒岳祥

舒岳祥　栀子花

六出台成一寸心，银盘里许贮金簪。

月中不著蝇点璧。春过翻疑蝶满林。

陆地水光山院静，炎天冰片石坛深。

杨州只说琼花好，漠漠风水何处寻。

舒岳祥

舒岳祥　中秋风雨夜深见淡月起酌一杯

风卷浮云去复来，月明惨澹半帘开。

人生乐事不可料，万壑千岩共一杯。

舒岳祥

舒岳祥　中秋与山甫登楼小酌

莫笑斯楼小，因高势自尊。

江山图万井，烟树点千村。

斫却月中桂，烹他海上鲲。

乘槎八月半，与子探河源。

舒岳祥

舒岳祥　中夜对月有省

风开半村雨，月吐四更潮。

静处常参省，从来本寂寥。

天机双鹤唳，霜信一鸿飘。

短发梳还痒，寒鈍凝不摇。

舒岳祥

舒岳祥　种麦后栽补桑柘至田家憩息

桑柘疏时补，篁茅密处删。

水边黄叶路，雨外夕阳山。

一鸟自啼足，两牛相对闲。

山翁留壁记，子丑话时艰。

舒岳祥

舒岳祥　重游龟石寺

一龟先过水，更有一龟寻。

鸟出石潭底，笋穿沙树心。

平桥连断岸，古佛坐乔林。

竹里何人住，时闻啸咏音。

舒岳祥

舒岳祥　周梅所还谭山

柴门万物静，秋色栖四山。

风篁自洒扫，云鸟相往还。

而有玄寂士，冷然鸣辔环。

此客不喜饮，举瓢酌潺湲。

来即无所期，去亦不可攀。

抱月入绿萝，枕石秋菲间。

舒岳祥

舒岳祥　周梅所携正仲再和书韵见示次韵报之

少日从军辉绿滕，如今一室与云朋。

低眉深才车中妇，背俗空悬木上罾。

保幸传衣归六宜，莫忘受记出燃灯。

相期何止诗篇事，大节无城誓饮冰。

舒岳祥

舒岳祥　昼睡

生平慕睡乡，逃暑最为良。

渴爱煎茶响，饥闻煮粥香。

百年依白社，一枕熟黄粱。

童懒呼难动，贪眠到夕阳。

舒岳祥

舒岳祥　槠树

凌轹风霜四十围，白猿不上最高枝。

明堂未构村何用，抛掷玄珠满地皮。

舒岳祥

舒岳祥　渚宫秋思

石树表独立，瓦蛩相与言。

双鸥定渔社，一犬护柴门。

抱翁非吾土，浮家何处村。

枕边黄黍饭，用此了乾坤。

舒岳祥

舒岳祥　瞩物

灼灼日及华，朝荣夕已坠。

牵牛泫碧露，见晛歘憔悴。

拒霜舒晓红，惟愁夕阴至。

蜻蛚庇其根，亦复多愁思。

容色岂不佳，浮脆何足贵。

念此令人嗟，百年何流驶。

所以靖节翁，把菊有深意。

舒岳祥

舒岳祥　篆畦春日有怀正仲

别来成隔岁，即是久相疏。

咏物追唐律，名亭学史书。

荑柔春霰后，花韵午晴初。

閒日有閒谭，人生无逸居。







卷322

舒岳祥

舒岳祥　子瞻在惠州以十月初吉作重九和渊明已酉九月九日韵余去年以此日奔

去年十月吉，四山戎马交。

携家走万壑，惟恐草莽凋。

今日复此日，回睇龙舒高。

青黄杂远树，丹碧暧微霄。

黄华一斗酒，慰此两足劳。

念兹一釜内，触之成烂焦。

我穷天所怜，怀水解郁陶。

冥心听回斡，聊以永今朝。

舒岳祥

舒岳祥　紫木笔花

簪笔侍臣辉荷橐，丝纶郎省照薇花。

管城不任中书职，咄咄书空蘸晚霞。

舒岳祥

舒岳祥　自次前韵酬马奥诸丈见和

得肉鸢归树，无鱼鹤下田。

此中藏世界，他处少人烟。

可怪衣偏裻，何妨屐下穿。

乱离多少事，史笔若为传。

舒岳祥

舒岳祥　自次前韵酬马奥诸丈见和

久别形容改，相逢涕泪收。

少陵歌里哭，元亮饮中忧。

岩瀑和冰下，溪楂避石流。

故园春早动，归计莫悠悠。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

前垅摘茶妇，顷筐带露收。

艰辛知有课，歌笑似无愁。

照水眉谁画，簪花面不羞。

人生重容貌，那得不梳头。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

田头车水妇，拘水要流通。

乌帽掀炎日，青裙鼓晚风。

翻翻循故步，踏踏似虚空。

听取劳歌意，生身莫嫁农。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

江上提鱼妇，朝朝入市闉。

宁船留稚子，换酒醉良人。

不著凌波袜，长垂溅水裙。

浑家同泛客，笑杀别离津。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

溪头波及水妇，力小憩中途。

奉佛澄斋钵，供姑洁饭盂。

煮蔬甘胜肉，洗布白于酥。

酿黍修时祀，家簄不用沽。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

欲识农家乐，听予行馌词。

两家从结发，一饭亦齐眉。

世上恩多薄，田间礼莫违。

不须言富贵，头白镇相随。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

闺中寄衣妇，夫婿在辽阳。

夜静剪刀响，天寒鎝线长。

自伤乖匹偶，不肯绣鸳鸯。

早愿王师息，我欢远故乡。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

田家舂米妇，隔宿办朝粮。

举臼红颜汗，投舂玉腕扬。

鸡窥筛下米，犬舐簸前糠。

未奉翁姑食，炊尘不敢尝。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

种麦谁家妇，青裙皂角冠。

坐夫无燥湿，自小习艰难。

窠浅愁鸦窃，株成畏马残。

夜来新得雪，浊盎慰初寒。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

妇啼如此苦，束夺一何豪。

尺布不得著，长年空自劳。

剥衣聊赎命，覆体不生毛。

念欲全家去，乾坤何处逃。

舒岳祥

舒岳祥　自归耕篆畦见村妇有摘茶车水卖鱼汲水行馌寄衣舂米种麦泣布卖菜者

卖菜深村妇，休嗟所获微。

芜菁胜乳滑，莱菔似羔肥。

橐里腰钱去，街头买肉归。

种蔬胜种稻，得米不忧饥。

舒岳祥

舒岳祥　自和前韵答达善

一字不轻王达善，忽看唾玉落钩银。

共评中说跻尊魏，谁草玄经饰美新。

大泽深山容避地。蓬莱弱水叹扬尘。

与君同勘丹经诀，长饭青精养谷神。

舒岳祥

舒岳祥　自和前韵答达善

幽幽丛薄无尘到，渺渺菅茅有露零。

松曲似腰元自直，潭澄如眼赂谁青。

千愁渓涊那能浣，万事凄迷不欲醒。

阴晦终逢开霁日，宫槐称影度阶蓂。

舒岳祥

舒岳祥　自寿

阆风老人五十九，白头饥冻荒山走。

偶然脱命得生还，闾里相看惊老丑。

今朝初度最可怜，五子三孙在眼前。

老妻俗作无而饼，问讯鸡娘渠未肯。

海水潮小未登鱼，霜后黄柑亦自疏。

穷人作事天不与，只有红梅相媚妩。

为渠一笑买村酤，老夫自歌稚子舞。

明年六十更可歌，大乱不死奈我何。

舒岳祥

舒岳祥　自用韵再赋海棠

含羞沧海畔，移种蜀江干。

对此花枝重，不应诗语寒。

半开须与醉，足睡更来看。

说与花神道，当筵莫放残。

舒岳祥

舒岳祥　罪言

匪兕匪虎吾道非，鹹之鹆之侯不归。

山南山北靡有定，瀼东瀼西生计微。

颓墙宿莽露泥泥，荒田野菊秋菲菲。

和止安息，我行安之。

噫吁嘻！过殷墟兮麦渐渐，

览周原兮黍离离。黍麦之秀，

黍麦之有。无麦无禾，

不耕胡取。白骨兮成豩，

膏肉兮成泥。已焉哉！

想自古之如彼，匪斯今之可哀。

死莫懲於既往，生胡保其将来。

东溟之滨，相夺相攘。

杀人填海，浩浩不盈。

轮回报复，此死彼生。

天假手於王师，使尽殪於秦坑。

痛临渊而一吊，悲万古之茫茫。
