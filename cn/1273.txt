丘逢甲集 - (清末)丘逢甲著，(共)黄志平、丘晨波主编
　一　青少年时期的诗作
　　（一）各体诗作　一百七十四首
　　　学堂即景
　　　万寿菊
　　　竹垣雅集（一名“牛车北上”）
　　　穷经致用赋（以题为韵）
　　　穷经致用（调寄西江月）
　　　赋得天容海色本澄清得清字七言八韵
　　　请试他题以试场即景得殊字五言六韵
　　　春三月选初表兄游拺东将归送行二律　二首
　　　恭祝汝玉兄令堂游太孺人五秩　三首
　　　法华寺
　　　竹溪寺
　　　嘲寺僧
　　　城南眺望
　　　竹溪寺池莲
　　　至郡城数日即游竹溪寺与诸名士吟咏终日归见览青叔及汝玉汝修兄步七十二峰羁客韵诗依韵奉和　二首
　　　郡地热甚汝玉汝修昆仲与览青叔皆袒胸跣足因取陈司马香根三五罗汉脚句联成一首　香根下句聚谈谈米贵
　　　月　华
　　　忆　梅
　　　燕
　　　雨　夜
　　　作　客　用前韵
　　　台湾竹枝词　四十首
　　　女儿酒　三首（限微、真、麻韵）
　　　典衣买书　二首（限冬、歌、青韵）
　　　白　燕　二首（限先、庚韵）
　　　青　冢（限支、鱼、阳韵）
　　　五妃墓（限支韵）
　　　黑　蝶（限先、阳韵）
　　　老　伶（限东、支、麻韵）
　　　老　妓　二首（限文、寒、尤韵）
　　　老　僧（限鱼、萧、阳韵）
　　　老　马　二首（限灰、先、侵韵）
　　　酒　痕（限冬、支、庚韵）
　　　花　影（限冬、江、支韵）
　　　梦蝶园　三首（限东、真、阳韵）
　　　钞诗吏　二首（限支、阳、庚韵）
　　　品　茶（限先韵）
　　　蜂　王（限麻、庚韵）
　　　蚁　阵（限鱼、肴、侵韵）
　　　军中闻笛（限东、真、阳韵）
　　　逢旧识妓　二首（限先、尤、咸韵）
　　　镜（限灰、元、青韵）
　　　轿　二首（限阳、庚、覃韵）
　　　乞　花　二首（限冬、支、庚韵）
　　　圆　槕（限东、鲁、蒸韵）
　　　烧香女（限支、麻、青韵）
　　　苔　二首（限东、灰韵）
　　　舟中听客话故乡事　三首（限冬、青、尤韵）
　　　菊　枕（限斋、阳、侵韵）
　　　典　琴（限灰、尤韵）
　　　泥美人（限真、先韵）
　　　戒　烟　二首（限佳、真、先韵）
　　　寄家书（限寒、歌、青韵）
　　　避　蚊（限元、阳韵）
　　　下第别妓（限微、元、萧韵）
　　　逃　婢（限鱼、庚韵）
　　　水仙花　（按：此首未见于《诗畸》，录自台北版《丘逢甲遗作》）
　　　赋得“马饮春泉踏浅沙”得泉字五言八韵
　　　夜出吴淞口放洋　（以下十五首追录己丑入都之作）
　　　舟次登莱间书感
　　　大沽口待潮
　　　塘沽坐火轮车抵津门　二首
　　　北平守
　　　蔡村夜发
　　　黄金台
　　　琉璃厂
　　　下斜街邸中春晓　二首
　　　潞河舟次
　　　南归舟中见槎山
　　　静安寺
　　　归舟口号
　　　哭吕汝修同年　三首（按：举人吕赓年卒于己丑秋重九日）
　　　辞别维卿师
　　　净翠园敬步维卿师元韵　十二首
　　　辛卯首春招同赖俊臣徐炯尔赖远澜苏祥其王师竹林行仁游玉枕山由大仙岩抵碧云寺题壁　二首
　　　宿碧云寺叠前韵　二首
　　　题吕汝玉茂才家所藏宣和美人图　有序
　　　部　子　四首
　　　失　题
　　　台湾县八景（台中八咏）
　　　瑶峰晴雪
　　　焰山朝霞
　　　度山观海
　　　大墩眺月
　　　双澳渔火
　　　梧汊归帆
　　　鸳湖问荷
　　　龙井品泉
　　　瀛壖八咏（台湾八景）
　　　东溟晓日
　　　西屿落霞
　　　安平晚渡
　　　沙鲲渔火
　　　鹿耳春潮
　　　鸡笼积雪
　　　澄台观海
　　　斐亭听涛
　　（二）诗　钟　二百一十五联
　二　柏庄诗草
　　　柏庄诗草
　　　立春前一日与吕大瑜玉游部子山用前冬游韵　四首
　　　人日过筱云山庄用厉樊榭“立春后一日集瓶花斋”韵
　　　早春园居　二首
　　　鸣桂馆与谢四颂臣夜话
　　　早春园花次第开放各赏以诗　十六首
　　　　梅　花
　　　　桃　花
　　　　李　花
　　　　橘　花
　　　　水仙花
　　　　梨　花
　　　　山茶花
　　　　夹竹桃
　　　　含笑花
　　　　玫瑰花
　　　　菊　花
　　　　桂　花
　　　　树兰花
　　　　夜合花
　　　　鹰爪桃
　　　　仙丹花
　　　吕大瑜玉许分红梅一本未至诗以催妆
　　　早春即事
　　　题村外壁
　　　夜寒甚不寐作
　　　春日书怀
　　　上元后一夕斌儿痘殇志痛　二首
　　　拨　闷　四首
　　　种　菜
　　　书　感　二首
　　　春日漫兴
　　　老番行
　　　乞归已逾三载感赋　二首
　　　邻居皆农家者流也春作方忙为作农歌以劝之　八首
　　　得友人书述怀奉答　四十韵
　　　送维卿师入都用陆放翁送曾学士赴行在韵
　　　谈　兵
　　　梦汝修
　　　友人以租字韵诗索和因书所见　二首
　　　去思词　四首
　　　二月十一夜梦至一所茅屋数椽水竹明瑟有素衣女子出见手一册题曰忏碧吟展卷多缠绵哀思之音阅未竟有风筝坠前庭杏花上蓦然而醒止记其断句四语曰春酿微阴柳絮飞无影日落红不扫衬香勾印遍春痕亦忘其何词也
　　　病中喜闻冬间所种梨已花
　　　游仙词　十二首
　　　读　史　二首
　　　春　暝
　　　病热后不寐喜谢四颂臣见过
　　　颂臣和旧作鸥字韵诗叠韵酬之　二首
　　　病起书怀
　　　读宋史岳忠武传作
　　　大甲溪歌并引
　　　走　笔
　　　园中唐棣花盛开同三弟崧甫作　四首
　　　千叶桃花
　　　柳
　　　萱　花
　　　修禊之夕积雨寒甚追感旧游怃然成咏　四首
　　　柬颂臣
　　　新　竹
　　　三月五日小园偶成用樊榭山房韵
　　　病起戏柬瑜玉颂臣
　　　柬吕三鹤巢
　　　雨中春思
　　　送黄大令芝生还浙　二首
　　　寄吴鼎卿熊瑞卿鹾馆　二首
　　　虫豸诗　五十首，有序
　　　　蚕
　　　　蟹
　　　　蝶
　　　　螳　螂
　　　　蜣　螂
　　　　虱
　　　　蜾　蠃
　　　　蜂
　　　　蚊
　　　　蚤
　　　　蝗
　　　　萤
　　　　蛇
　　　　蚁
　　　　醯　鸡
　　　　科　斗
　　　　蟋　蟀
　　　　蛙
　　　　螺
　　　　蟾　蜍
　　　　蜈　蚣
　　　　蝉
　　　　蜘　蛛
　　　　叩头虫
　　　　蝇
　　　　蛾
　　　　虫
　　　　蠹
　　　　蜴
　　　　青　蚨
　　　　蜻　蜒
　　　　蚓
　　　　猬
　　　　蜥　蜴
　　　　茶婆虫
　　　　蜉　蝣
　　　　络　纬
　　　　红飞鼠
　　　　蝼　蛄
　　　　蛴　螬
　　　　蜮
　　　　蠖
　　　　蚱　蜢
　　　　蝎
　　　　水仙子
　　　　蛤　蚧
　　　　蔗　虫
　　　　蝙　蝠
　　　　应声虫
　　　梦中神剑歌　有引
　　　废　园
　　　题杨太真外传　十首
　　　纵　酒
　　　驴　八首
　　　与吕大谢四夜话近事
　　　三月正当三十日
　　　蜀先主　二首
　　　山　蚕
　　　孔　雀　二首
　　　闲居杂兴　二首
　　　初夏雨中　二首
　　　读南史杂咏　十首
　　　宿北斗街晤熊瑞卿
　　　浊水溪歌
　　　雨阻云林道中
　　　诸罗杂咏　十首
　　　台南郡署寓斋夏日即事　二首
　　　唐之观察以净翠园诗见示有怀旧园主人维卿方伯师　四首
　　　之见和前作叠韵奉酬　四首
　　　署台南守包君哲臣容旧嘉令也有德嘉人其人士思以诗歌颂之属为先唱包君在嘉予适掌教罗山署南守予又崇　 文主讲也为采舆论属词焉以予嘉人汇以赠包君　三首
　　　重过台南道署忆自丁亥入署读书文酒之会极盛至园亭新筑唱和之作裒然成册觅旧梦而难忘思坠欢之莫续用前净翠园即事诗韵赋寄维卿师时师方入觐将南还也　十二首
　　　外　编（一八九二年七月至一八九四年）
　　　七夕旅中寄内
　　　七月十六夜大风雨
　　　自山中以茯苓为沈太夫人寿赋呈维卿师
　　　台人舆颂篇上维卿师六十韵　并引
　　　双峰道中
　　　苗栗县
　　　台北秋感　三首
　　　杨　花　六首
　　　贺林峻堂内弟朝崧新婚
　　　云林晓发
　　　过鸿指园　二首
　　　崇文书院寒夕寄怀邓季垂明府嘉缜四首
　　　次韵奉酬陈仲英太守文见赠之作　二首
　　　宋高宗
　　　热风行
　　　台山有虎谣
　　　谢四以蹭蹬诗见示即次其韵
　　　草阁新成喜赋
　　　割花叹　有引
　　　冬晚陪家大人游山
　三　岭云海日楼诗钞
　　卷一　乙未稿（一八九五年）
　　　离台诗　六首
　　　江秋意
　　　潮州舟次
　　　舟中望阴那山
　　　舟入梅州境
　　　客　愁
　　　题东山杨子仙庙　三首
　　　东山杨子仙宫题壁　二首
　　　乙未秋日归印山故居因游仙人桥作二首
　　　乌石岗②晚眺
　　　予题杨子仙宫诗赞仙也吾宗之彦与邑人士和章稠叠不仙之赞而赞赞仙者戏为玄语以答雅贶　四首
　　　有书时事者为赘其卷端　四首
　　　中秋夕乌石岗眺月同三弟崧甫作
　　　附：崧甫原作
　　　附：颂臣和作
　　　还山书感　二首
　　　小　住
　　　题读白华草堂诗集
　　　重阳前数日风雨忽集慨然有悲秋之意
　　　重九日游长潭　六首
　　　白　鹊
　　　阮生行
　　　潮州喜晤温慕柳同年别后却寄　四首
　　　送谢四之桃源　二首
　　　野　菊
　　　山　兰
　　　过五桂书屋赠杨碧堂明经　元琳
　　　久不入城寄怀徐翰俦院麟省吾信麟昆季
　　　漫　题
　　　极　目　时闻甘肃有警
　　　读史书感
　　　山　村
　　　题省吾拈花图　四首
　　　采菊歌
　　　菊枕诗　四首
　　　补　裘
　　　天　涯
　　　伯群宗兄以贞寿集言见贻并乞题育堂先生遗像书此报之　有序
　　　茹衡南大令庆铨过访去后赋寄
　　　秋雁歌
　　　叠韵答衡南　二首
　　　燃灯歌
　　　兴福寺
　　　景忠祠吊故明孝廉林丹九先生一桂二首
　　　再叠前韵答衡南　五首
　　　镇平城北近校场半里许有奇石离立山谷间邑人所名为石伯公者也予援南宫故事字之曰石丈并缀以诗　三首
　　　当　歌
　　　寻镇山楼故址因登城四眺越日遂游城北诸山十二首
　　　倦　客
　　　翰俦见予题石诗为纪事四绝句见赠次韵答之四首
　　　钟髯歌赠钟生
　　　放生鹅歌
　　　次韵答翰俦二首
　　　次韵答伯群　二首
　　　村居书感次崧甫韵　二首
　　　附：崧甫原作
　　　题美人障子
　　　题丘星史立马图二首
　　　岁暮作
　　　除夕次颂臣韵
　　卷二　丙申稿（一八九六年）
　　　山居诗　五首
　　　洞　天
　　　赠刘生
　　　杂　诗　三首
　　　微　雨
　　　傅绍和淦用寄怀翰俦韵寄赠依韵答之
　　　答绍和用题杨子仙宫韵写怀见寄　四首
　　　和徐勉士丁麟七十自寿
　　　梅　子　二首
　　　见　雁
　　　苦雨行
　　　李　花
　　　傅绍和以重游镇平诗索和次韵
　　　镇平城北山曰蕉岭又曰桂岭书院所由名也蕉桂故粤产今此山乃无萌蘗之存濯濯者虚有其名矣若于书院补植以存名实亦山城一故事也因赋二诗寄衡南大令　二首
　　　芷亭和予题杨子仙宫诗兼代仙答书此报之
　　　答刘玉丞镜莹
　　　答翰俦论山歌
　　　题村人画扇
　　　山中有鸟鸣昼夜不绝声名曰早归以声似也诗以寄意　二首
　　　次夜复闻鸟鸣感续二绝句
　　　雨中漫成长句
　　　陈孝廉庭凤见访山中赋赠
　　　次颂丞感怀韵　二首
　　　初芷亭未相识先梦见予于澹定邨寓楼及过访适符所历因赋其事见寄作此答之
　　　愁　云
　　　庐山谣答刘生芷庭
　　　送颂臣之台湾　八首
　　　古别离行送颂臣
　　　重送颂臣
　　　春第相从有年去岁复间关渡海随予来粤今乃请携家归台并以绢乞诗为永念怆然赋此
　　　春　愁
　　　张琴柯以所摹其先德万里归舟图索题为赋四绝句
　　　题张仙根芝田历代宫闱杂事诗卷　四首
　　　梅州喜晤梁辑五光禄国瑞话旧　八首
　　　次韵陈汝臣见赠　四首
　　　次韵仙官诗
　　　次韵仙官七言古诗
　　　题刘生廉让居图　二首
　　　铁汉楼怀古
　　　凌风楼怀古
　　　题画山水
　　　联仙蘅观察元和怀古诗韵次答　二首
　　　叠前韵答联仙蘅观察　二首
　　　金山吊宋安抚使摧锋寨正将马发墓
　　　往　事
　　　客邸晚怀　二首
　　　大风雨歌
　　　答王晓沧
　　　题之海画扇
　　　谒潮州韩文公祠　二首
　　　去岁秋初抵江今仍客游至此思之怃然　二首
　　　香港书感　二首
　　　乞陈颐山乔森作画
　　　菊坡精舍作
　　　九眼井南粤王所凿，王饮之而寿。今尚存。二首
　　　鲍姑祠
　　　镇海楼二首
　　　古　诗　五首
　　　次陈颐山见赠韵答之
　　　叠前韵呈颐山先生并上许仙屏中丞
　　　闻言者屡有改科举之议叠颐山见赠韵简温慕柳同年金山书院
　　　珠江书感
　　　珠江行乐词
　　　长句赠许仙屏中丞并乞书心太平草庐额时将归潮州
　　　奉题仙屏中丞舟行杂咏诗卷并以留别　三首
　　　颐山农部为作朝台吊古图于箑并题一律次韵答之
　　　仙屏中丞见和前诗感事述怀叠韵奉答　三首
　　　再叠前韵奉答仙屏中丞　三首
　　　羊城中秋　三首
　　　广州晤刘葆贞编修可毅
　　　仙屏中丞手书“扫除万事付诸命，卓荦高才独见君”楹帖见赠赋谢
　　　赠梁诗五孝廉　二首
　　　珠江重有感叠前韵　二首
　　　秋暑酷甚戏咏
　　　秋　怀　八首
　　卷三　丁酉稿（一八九七年）
　　　韩山书院新栽小松　四首
　　　乞李晴帆香溪画珠江泛月图
　　　烈妇墩行
　　　海军衙门歌同温慕柳同年作
　　　烈妇篇为广东候补从九品冯景厘继室方孺人作
　　　题俞伯惠旦呆人听瀑图
　　　伯惠以其先人禹勤刺史柳阴洗马图索题为赋四绝
　　　次韵陈衡仲正常招饮可园　二首
　　　衡仲以西瓜见饷兼约可园赏月　二首
　　　题冰霜俪洁图　四字为汪柳门先生书，以旌陈母郑太安人者，令子以画梅写其意征诗。
　　　送黄翼臣桂荣秋试　二首
　　　对月放歌答友人
　　　题陈衡仲可园图
　　　寄怀许仙屏中丞　四首
　　　家芝田漱秀市菊数盆见赠时已冬十月矣感其晚芳摛我郁抱聊赋拙什以质芝田　三首
　　　寄家菽园孝廉炜萱新加坡　三首
　　　长至日张景唐少尉以所著地理辨正再疏见示为题册首
　　　题梅花帐额　二首
　　　闻胶州事书感
　　　答王贡南同年　贡南访予不值，留诗而去。四首
　　　纪梦诗　二首
　　　岁暮杂感　十首
　　　贤母诗为家幼春亦春茂才令慈黄太孺人作
　　　家琼楼瀛海晴溪灏过访兼赠阳明碑刻寒支文集即送其归上杭　二首
　　　除夕诗　三首
　　卷四　戊戌稿（一八九八年）
　　　戊戌元旦试笔
　　　水仙花诗奉家君命作　二首
　　　日蚀诗
　　　广济桥　俗名湘子桥四首
　　　答台中友人　四首
　　　赠池滋膺同年伯炜二首
　　　刘彤轩以画梅及诗卷见赠用卷中过梅岭韵答之　四首
　　　王姑庵绝句　有序十六首
　　　元夕无月　五首
　　　梅痴歌即为题行看子
　　　次韵贺师伊生子
　　　千秋曲
　　　黄田山行
　　　为家芝田题其先祖裕敏公遗像　有序二首
　　　送潮州诸孝廉公车北上　三首
　　　送何孝廉朝章北上何故门下士且尝佐予军今亦回籍于潮感昔勉今辄有斯作　二首
　　　送何士果同年寿朋之京兼寄怀梁诗五孝廉　三首
　　　闻镇平事书感
　　　说　潮　五古二十首
　　　春日游别峰寺　四首
　　　西　上
　　　杀鸮行
　　　闻海客谈澎湖事　二首
　　　寄怀刘幼丹先生成都　四首
　　　喜雨词
　　　春日杂诗　四首
　　　得颂臣台湾书却寄　二首
　　　寄怀维卿师桂林　八首
　　　寄怀陈省三望曾许韫伯南英游宦广州　二首
　　　潮州春思　六首
　　　诒炜集题词为许仙屏中丞侧室梁夫人作
　　　侍香集题词为孝女许曼仪作　十二首
　　　次韵答陶生　名鹏保，字宾南，江苏丹徒人。改名鸿勋，后改名逊。
　　　次韵答陶生
　　　红楼梦绝句题词为菽园孝廉作　八首
　　　附：崧甫原作
　　　潮阳东山张许二公祠为文丞相题沁园春词处旁即承相祠也秋日过谒敬赋二律
　　　水帘亭
　　　岩泉义士祠
　　　菽园以镜映选诗图见寄赋此奉答
　　　自　笑
　　　秋溪即日　二首
　　　对月书感　二首
　　　凉　夕
　　　次韵答王晓沧广文
　　　次韵晓沧秋雨感怀
　　　次韵再答晓沧　二首
　　　漫遣三叠前韵　二首
　　　次韵答晓沧冬日见过草庐
　　　书怀次晓沧韵
　　　寄怀萧伯瑶布衣常
　　　次韵晓沧淮徐海水荒奉檄劝赈之作
　　　十四夜月
　　　十六夜月
　　　忆旧述今次韵答晓沧见赠十绝句
　　　书事叠前韵　十首
　　　晓沧不工画而为谢叠峰少尉作小幅山水自题诗其上戏为书此
　　　江楼秋感
　　　疾风甚雨海山苍茫遂有斯作
　　　嗟哉行
　　　黄香铁先生钊故宅有楼翼然今斥为酒家矣与客饮此追话遗事感赋六绝句
　　　凤皇台放歌
　　　题王晓沧广文鹧鸪村人诗稿　三首
　　　赠马总戎　名维骐，号介堂，云南哈迷州人。四首
　　　题康步崖中翰咏出塞集　八首
　　　王汉卿农部宗海出都扺潮小住将归武平赋别　二首
　　　题带经而锄图
　　　谢芝叟惠菊　二首
　　　次韵和马总戎都龙纪胜四绝句
　　　题画竹　四首
　　　闻河决题画竹
　　　说剑堂集题词为独立山人作
　　　题梁佩琼女史霭飞素阁遗集
　　　题风月琴尊图为菽园作
　　　感　事　二十首
　　　意溪访陆处士故居　四首
　　　小春泛舟北溪作
　　　沙陇过郑太史邦任
　　　莲花山吟
　　　岁暮与晓沧游西湖山作　六首
　　　小除日与晓沧游开元寺遂西过叩齿庵傍城根园池扺南门登楼晚眺作　四首
　　　岁除日与晓沧登金山
　　　除夕示五弟时甫三绝句
　　卷五　己亥稿上（一八九九年）
　　　元旦试笔
　　　滋膺同年以吟草偶存及西楼吟集见示题此归之　四首
　　　绮　疏
　　　吴秀才赠水仙花赋谢　二首
　　　为林生题拜梅图　图为王孝廉作二首
　　　琼　楼
　　　春　寒
　　　雨中春望
　　　蓬洲扇
　　　游东津
　　　元夕无月感赋　四首
　　　春日寄怀菽园新加坡　二首
　　　李伯质太守士彬屡牍乞退归志决矣相处四稔不能无言　三首
　　　附：答书
　　　长美乡灯宴示族人
　　　送王晓沧之汀州
　　　赠柳参军　二首
　　　西园作　二首
　　　塔山雨归
　　　和平里行　有序
　　　牡丹诗　二十首
　　　赠沈絜斋观察世丈守廉二首
　　　附：和作
　　　感旧抚今叠韵再呈絜斋世丈　二首
　　　和晓沧买犊　四首
　　　晓沧惠香米兼以诗贶赋此为谢并送之汀州
　　　题　画
　　　次韵答马竹坪孝廉　名兆麟，诏安人，时馆和平里
　　　叠韵再答竹坪
　　　马荦飞孝廉如龙斋中小集答竹坪
　　　答庄柳汀孝廉学忠用与竹坪唱和韵　二首
　　　重答竹坪柳汀
　　　叠韵答荦飞　二首
　　　戏叠前韵柬同集诸君　二首
　　　江　乡
　　　揭阳林虞笙孝廉伯虔得砚十二方于京口背缩镌周石鼓文者四汉碑者八盖百砚斋故物也拓本见示为题册端
　　　题陈曼生砂壶铭拓本为虞笙作
　　　喜雨兼寿絜斋观察丈
　　　寄怀竹坪　三首
　　　虞笙以题蛱蝶图诗见示为赋此　三首
　　　戏题杏花柳枝画扇送虞笙之葵阳
　　　题桃源图
　　　男儿富贵总由我图画折枝牡丹萱草花而总束以莪草萱花红而牡丹乃白者谓素富贵则无忧也眉仙为琼珊作此而乞予题之
　　　西园重见诗畸刻本为之黯然
　　　荔枝鹦鹉图
　　　东山木棉花盛开坐对成咏　三首
　　　拜大忠祠回咏木棉花　二首
　　　游白牛岩二首
　　　乡间人有误以予为武进士者戏纪以诗
　　　废　园
　　　春　感
　　　题地球画扇
　　　梅石图
　　　寄怀虞笙孝廉葵阳
　　　乞眉仙作东山丝竹图　三首
　　　虞笙寄和予和平里诗次韵答之
　　　扶风君有私印曰“黛玉性情香菱遭际”钤之牍尾意有所感书此为寄　六首
　　　游西岩作　二首
　　　次韵答马生
　　　得伯质太守书知乞归未得赋寄
　　　答潘兰史丘菽园用王晓沧韵
　　　谢林雪斋丰年惠画　四首
　　　丘园八咏为顺德龙山家仲迟驾部诰桐作
　　　紫藤花馆
　　　碧漪池
　　　流春桥
　　　涵碧亭
　　　淡白径
　　　壁花轩
　　　浣风台
　　　绛雪楼
　　　东山春思　二首
　　　春暮游揭阳作　二首
　　　浦喜晤萧伯瑶夜话
　　　得伯瑶和章叠前韵
　　　雨晴渡江舟中叠前韵寄伯瑶
　　　赠夏季平殿撰同龢　二首
　　　风雨中与季平游东山谒双忠大忠祠兼寻水帘亭紫云岩诸胜叠与伯瑶夜话韵　二首
　　　叠韵答夏季平见赠
　　　有忆叠前韵　并序
　　　重有忆叠前韵
　　　叠韵答李生
　　　柳汀赠诗述及台事叠韵答之
　　　游东岩叠韵答柳汀
　　　叠韵赠林生
　　　祝文信国公生日日得伯瑶风雨中见怀诗答寄叠前韵　二首
　　　叠韵寄答荦飞兼怀隽卿
　　　西园小集叠韵酬萧墀珊永声琼珊永华两上舍兼简眉山人
　　　游白牛岩用前游韵　二首
　　　白牛岩次季平韵
　　　金顶寺赠僧能意　二首
　　　游西山海潮岩用前游韵　二首
　　　叠韵答夏季平　二首
　　　与季平访柳汀用季平赠僧能意韵
　　　叠前韵戏赠柳汀
　　　与季平柳汀饮东山酒楼　四首
　　　东山酒楼次柳汀韵
　　　季平为书淡定村三大字并书赠马来西极龙卧南阳二语为楹帖赋谢　二首
　　　雨中与季平待柳汀不至戏寄　三首
　　　得柳汀答诗知方卧病次前韵　三首
　　　萧氏西园雅集作　四首
　　　韩祠歌同夏季平作
　　　乞夏季平重书文信国沁园春词并拙作双忠庙联语　二首
　　　端阳日与季平饮东山酒楼　二首
　　　棉雪歌
　　　五月十五夜望月
　　　东山松石歌和郑生
　　　赠姚生
　　　月夜与季平饮萧氏台
　　　萧台宴月和季平
　　　夏夜与季平萧氏台听涛追话旧事作
　　　题絜斋丈鸳湖舟隐图　十首
　　　谢诏安林呈材游戎天骥惠画　二首
　　　送季平之澳门兼订来约　二首
　　　答柳丞
　　　潮阳三生歌
　　　春感次许蕴伯大令韵　十首
　　　舟泊凤皇台寄怀季平
　　　凤皇别寄季平
　　　叠望月韵答柳汀
　　　潮州东门城楼寄怀梁仲遂二首
　　　芷谷居士画大幅水墨云山瀑布二图并题句见赠长句赋谢
　　卷六　己亥稿下（一八九九年）
　　　观芷谷居士画有怀其兄菽蕃先生
　　　寄怀朱苗孙同年
　　　王绂溪山渔隐图长卷高宗南巡时赐惠山竹垆山房僧者也乱后图失展转为裴伯谦明府所得时方重筑山房将以归之因出相示谨次卷中诸臣恭和韵
　　　次卷中自题诗韵再纪四绝
　　　己亥五月二日东山大忠祠祝文信国公生日　五首
　　　东山酒楼放歌
　　　题兰史独立图
　　　叠韵寄李芷汀东沅
　　　题兰史泛槎图　八首
　　　兰史为洪银屏校书作红豆图征诗为题四绝句
　　　次韵和兰史论诗　二首
　　　寄怀菽园兼讯兰史叠次晓沧韵　五首
　　　凤皇道中　二首
　　　凤皇山下投宿文氏家询之盖信国公裔也出其庐陵所刊族谱及公诗文集自订年谱遗像三手书一幅见示感而有作
　　　抵饶平作　二首
　　　谒饶平始迁祖枢密公祠墓作示族人　己亥孟秋
　　　饶平杂诗　十六首
　　　黄子惠曾由沪上同舟至直沽一别十年矣相见饶平县廨尊酒话旧赋此为赠
　　　百丈埔为宋张丞相世杰夫人许氏大战元兵殉节处旧有祠废久矣子惠署县为商复旧迹
　　　山村即目　三首
　　　神龟祠
　　　三饶述怀
　　　闻童谣作
　　　七月十五日饶溪舟次
　　　过黄冈
　　　泊秋溪作　二首
　　　次韵答诏安张尧咨拔萃俞
　　　寄怀谢四颂丞台湾　四首
　　　题画梅石　二首
　　　东山景贤楼（题壁）
　　　题裴伯谦大令睫诗钞
　　　东山秋晚
　　　寄怀柳汀
　　　寄怀荦飞隽卿　二首
　　　次韵和柳汀三十感怀
　　　追和裴君晚登阜民台之作　台在无锡故署，相传周公瑾故第也
　　　东山感秋词次康步崖中翰题壁韵　八月初六夜作六首
　　　子游泥
　　　寄甄山晴溪　皆上杭族人
　　　寄怀晓沧上杭兼示族人　四首
　　　寄家果园孝廉
　　　寄兰史晓沧菽园用晓沧韵　五首
　　　题菽园看云图
　　　题仲迟花里寻诗图　二首
　　　次韵答兰史中秋有怀
　　　刘慧君少拔廿年旧友曾从余义军内渡寓漳来潮见访赋赠
　　　絜斋世丈以西园述怀集苏六十韵诗见示为赋五古四章
　　　重阳作　呈伯质太守
　　　朱梅农来访手诗集见赠用集中李子黼长荣题词韵
　　　朱梅农以兰史书至叠前韵寄兰史
　　　梅农赠诗推奉过常长句答之
　　　题寒机课子图　为谢安臣孝廉母作
　　　果园见访潮州次前寄怀韵
　　　寄怀黄公度遵宪二首
　　　寄马介堂高州　四首
　　　寄题永井完久梦哉空也楼新竹完久，日本人，屡乞菽园索题，为赋此寄之
　　　题朱梅农白云修禊图
　　　朱梅农归羊城三叠前韵为送
　　　沈艾孙为刻石章三赋此为谢　二首
　　　十七叠韵答伯瑶
　　　柬柳汀
　　　访柳汀
　　　柳汀颇急治生诗以调之
　　　九月二十九日十八叠韵寄伯瑶
　　　新池石阙篇
　　　立冬后连日得雨十九叠韵柬伯瑶兼寄兰史晓沧菽园
　　　游双髻山　二首
　　　游灵山护国禅院作　十首
　　　客窗夜话同王晓沧作
　　　和絜斋世丈西园秋兴次翁覃溪阁学韵　六首
　　　再和絜斋世丈西园秋兴次蒋砺堂相国韵　四首
　　　纪黄五娘事　三首
　　　鸡笼金《忆台杂咏》之一
　　　状元来《忆台杂咏》之一
　　　有感书赠义军旧书记　四首
　　　题画竹
　　　和晓沧岁暮感怀次元韵　二首
　　　闻李提摩太有请亲政之议愧而书此　二首
　　　送李伯质太守归里
　　　次韵答兰史香江见赠
　　　九龙有感
　　　己亥除夕
　　卷七　庚子稿（一九〇〇年）
　　　元旦试笔　二首
　　　上元日得海上书是夕对月作
　　　早春有怀兰史用高常侍人日寄杜拾遗韵
　　　林氅云郎中鹤年寄题蚝墩忠迹诗册追忆旧事次韵遥答　八首
　　　蓝溪烈妇篇为上杭族人德祥妻廖氏作
　　　崧里烈妇篇为门下士大埔何寿慈妻萧氏作
　　　将之南洋留别亲友　八首
　　　寄答陈梦石即题其东溪吟草　四首
　　　初发韩江
　　　次浦叠前韵
　　　江喜晤许韫伯大令　五首
　　　次韵伯瑶送别　二首
　　　东山重修景贤楼大忠祠次第落成喜而有作
　　　次韵答伯瑶
　　　咏史四绝句和晓沧
　　　鲁仲连
　　　田　横
　　　赵　佗
　　　钱
　　　次韵答韫伯　二首
　　　浦将发寄许韫伯
　　　哭李芷汀
　　　海中观日出歌由汕头抵香港作
　　　酒楼题句
　　　澳门赠何义士
　　　澳门杂诗　十五首
　　　叠韵答潘兰史送别　二首
　　　戏柬兰史
　　　题画红兰
　　　桃源女史朱伯姬九江先生女公子也能诗画为兰史作小幅而自题绝句其上兰史出观因为书此
　　　兰史招饮酒楼叠前韵　二首
　　　叠韵答陆敬南
　　　答敬南见赠次原韵　四首
　　　有寄四章次兰史韵
　　　题兰史望罗浮图次原韵
　　　题兰史西樵揽胜图
　　　饮香江酒楼即席作　有序四首
　　　席上有赠
　　　即席赠邓恭叔孝廉家让
　　　即席赠黄诏平明经景棠
　　　即席赋长句赠陈剑秋罗持有
　　　即席赠颜恒甫清华，闽人
　　　席上二商索赠书此予之
　　　诏平以三十自寿诗见示长句补祝
　　　赠潘翔初
　　　诏平席上次兰史韵
　　　为兰史赠席上小妓
　　　席上有女校书介剑秋乞诗
　　　欧冶子歌
　　　题骆宾王集　二首
　　　与平山近藤二君及同志诸子饮香江酒楼兼寄大隈伯相犬养春官日本东京
　　　纪　事　二首
　　　七洲洋看月放歌　二月十三夜
　　　昆　仑
　　　二月十五日抵西贡作
　　　西贡杂诗　十首
　　　舟中望茶盘山
　　　饮新加坡觞咏楼次菽园韵　四首
　　　天南第一楼放歌
　　　星洲喜晤容纯甫副使闳即送西行　三首
　　　赠林文庆
　　　答叶季允懋斌见赠　四首
　　　舟过麻六甲即满剌加国三首
　　　由新加坡抵槟榔屿舟中口号
　　　万里梦
　　　吡叻杂诗　二首
　　　游阿易意淡观音阁次壁间韵　阿易译言水；意淡，黑也
　　　槟榔屿杂诗　五首
　　　道君岩　二首
　　　病中赠王桂山四首
　　　次晓沧韵送王佐臣
　　　南道院　二首
　　　尚卿尊兄以相人术行海上相遇槟城书此奉赠
　　　自题南洋行教图　二首
　　　留别晓沧次题行教图韵
　　　舟泊吉隆
　　　芙　蓉　二首
　　　次韵答叶生
　　　赠罗叔羹领事　二首
　　　与林谷宜比部夜话
　　　客楼夕感
　　　南还抵汕头埠闻琰儿球儿殇耗哀感书此　六首
　　　秋日藕华枉过山居次元韵　七首
　　　阴那山行
　　　灵光寺晚眺　四首
　　　王寿山诗　十首
　　　附：王寿山祥光寺联
　　　画兰曲
　　　题叶婉仙女史古香阁集　三首
　　　天　上
　　　古大夫宅下马石歌　有序
　　　南汉敬州修慧寺千佛铁塔歌　有序
　　　重晤梁辑五光禄话旧　二首
　　　戏为张叟题麻姑进酒图　三首
　　　观澜亭题壁亭旁有庵供佛　二首
　　　久旱得雨初霁饮人境庐时闻和局将定　二首
　　　用前韵赋答人境庐主见和之作　二首
　　　三用韵奉答
　　　四用韵奉答
　　　雨中游祥云庵五用前韵　二首
　　　六用前韵奉答　二首
　　　游西岩灵境院七用前韵　二首
　　　闻歌有忆八用前韵　二首
　　　九用前韵　二首
　　　十用前韵　二首
　　　十一用韵　二首
　　　重游清凉洞呈藕华道长　二首
　　　燕子岩
　　　钟文南太守宝熙自美洲回里赋赠　四首
　　　次韵奉答藕华　十首
　　　南岩均庆寺诗　有序四首
　　　寄怀公度　时十二月立春前三日二首
　　　立春前一日侍家大人游薯村题宗人山楼　二首
　　　题墨梅　二首
　　卷八　辛丑、壬寅稿（一九〇一、一九〇二年）
　　　游姜畬题山人壁　二首
　　　雨宿新步次韵答子华　三首
　　　寄题大埔西岩
　　　重　帘
　　　北　望　二首
　　　虬　枝
　　　三月初八夜
　　　褚　渊
　　　梦　觉
　　　东山谒韩祠毕得子华长句次韵寄答
　　　东山寄怀南海裴伯谦县令　二首
　　　眉仙为作独立图三年尚未成作此速之
　　　晨起书所见
　　　杂诗四首答郑生
　　　寄怀瑞凤纶分转诰二首
　　　题太白醉酒图　二首
　　　东山感春诗次己亥感秋韵　六首
　　　有客自美洲归作仗剑东归图为题卷端　三首
　　　题潘兰史江湖载酒图
　　　题丘园雅集图
　　　题红拂图
　　　题倪县令松鹤图　二首
　　　送张别驾之官黔中　二首
　　　述哀答伯瑶
　　　次韵寄谭彤士国恩桂林　四首
　　　次前韵答丁三叔雅　四首
　　　汕头海关歌寄伯瑶
　　　四月十六夜东山与台客话月
　　　四月十七夜东山半山亭望月放歌
　　　天　地
　　　舟过韩江有寄
　　　题　画
　　　客　怀
　　　舟发新步
　　　为潮人士衍说孔教于浦伯瑶见访有诗次韵答之
　　　王晓沧将之官闽中赋别　六首
　　　重送王晓沧次前韵　六首
　　　岁暮感怀次感春韵六首
　　　次韵答伯瑶
　　　苦　旱　二首
　　　喜谢颂臣由台至
　　　次韵答宾南金陵
　　　次韵再答宾南兼寄陈伯严　四首
　　　与颂丞话台事
　　　书感与颂丞
　　　论诗次铁庐韵　十首
　　　送谢四东归
　　　纪兴宁妇女改妆事与刘生松龄二首
　　　次韵答维卿师　二首
　　　附：原作
　　　题陈撷芬女士女学报
　　　送黄钧选之官江右
　　　题画四绝句
　　　题画芙蓉
　　　寄台湾栎社诸子兼怀颂丞　二首
　　　题兰史罗浮纪游图
　　卷九　癸卯、甲辰稿（一九〇三、一九〇四年）
　　　梦题岳阳楼壁
　　　次韵答友人　四首
　　　颂丞表兄再访予浦赋此奉政
　　　饮镇平都司署赏菊为题宋人所画报捷图
　　　次韵和友人除夕自寿
　　　过三河吊翁襄敏墓
　　　题　画　四首
　　　题菊花诗卷　五首
　　　赠谢生逸桥
　　　送温君靖侯梁君少慎谢君良牧饶君一梅游学日本三首
　　　题王伯嵩看镜图　二首
　　　题兰史香海填词图　二首
　　　题黄生印谱　二首
　　　题刘铭伯制科策后　二首
　　　君　山
　　　夜读书感二首
　　卷十　乙巳、丙午、丁未稿（一九〇五—一九〇七年）
　　　题马生美人宝剑图
　　　与高啸桐同客广州　二首
　　　赠秦人毛生
　　　对月同王户部
　　　龙门之桐行赠刘铭伯
　　　送朱古微学使乞病旋里　二首
　　　寄赠国学保存会诸子
　　　醉歌示徐生
　　　放歌与陈伯贞
　　　送长乐学生入陆军学校　二首
　　　去岁往长乐劝学今闻学堂已开喜而有作
　　　次韵答长乐令　二首
　　　海上逢故识伎
　　　次韵答伯瑶
　　　积雨次兰史韵
　　　题陈仲卿昙搔首图二首
　　　将之岭东劝学沈涛园廉访以长句见送次韵奉答兼柬岑云阶张坚白
　　　越台书感
　　　南　园
　　　寄刘铭伯
　　　题王寿山先生人心尽如此图
　　　赠伯澜
　　　珠江夜送啸桐之梧州　四首
　　　寄张坚白桂林
　　　长句与晴皋索普洱茶
　　　陈伯潜学士以路事来粤相晤感赋　二首
　　　沈爱苍于臬署新作小亭
　　　次韵南园小山遇雨
　　　梦　中
　　　对月次韵
　　　十五夜望月叠前韵
　　　南园对月
　　　题沧海遗民台阳诗话
　　　送夏同甫还浙兼讯汤蛰仙
　　　寄和崔兰西七夕感怀
　　　宿西校书堂
　　　题王寿山先生钓月图
　　　中秋白云山能仁寺看月有怀覃孝方周立之二首
　　　题平远凌生自作壮游图　二首
　　　题平远刘生医方集
　　　法政学堂宴日本法学博士梅谦次郎同行结城琢即席有诗因次其韵
　　　送王铁珊　二首
　　　为兰史题所抚张忆娘簪花图
　　　题潘鸿轩百花卷　兰史祖也
　　　次韵答友人
　　　重阳日傍晚登粤秀山
　　　次韵答周立之
　　　再用韵戏答周立之
　　　为友人书屏
　　　送岑云阶春煊移督滇黔　四首
　　　秋怀次覃孝方韵　八首
　　　叠前韵
　　　再叠前韵
　　　三叠前韵
　　　四叠前韵
　　　五叠前韵
　　　岭南春词　八首
　　　百字令　次廖伯鲁韵
　　　满江红　越王台次伯鲁韵
　　　题潘立斋像
　　　调颂丞　四首
　　　题潘鸿轩明经石砚图
　　　题潘鸿轩百果图
　　　韩江有感
　　　书孝方与兰西书后　二首
　　　秋暑得雨
　　　寒　入
　　　书　事
　　　题仲迟月中课读图
　　　短歌赠陈伯澜
　　卷十一　戊申稿（一九〇八年）
　　　春阴和覃孝方　二首
　　　感春和覃孝方　二首
　　　次易实甫观察即席韵
　　　叠前韵　二首
　　　题易实甫所藏张梦晋岁寒三友图实甫自言张后身也
　　　题实甫所藏庐山开先寺宋牧仲施唐人地狱变相图并写经残卷
　　　三叠醇字韵赠实甫
　　　四叠前韵
　　　五叠前韵
　　　禽　言　和姚俊卿孝廉筠六首
　　　送蕴白之京　二首
　　　席上作
　　　题崧甫弟遗像
　　　题凌孟征天空海阔簃诗钞并答所问台湾事　三首
　　　送实甫游罗浮
　　　放歌次实甫将别岭南韵
　　　镇海楼送王豹君方伯人文之蜀次壁间彭刚直韵
　　　叠前韵重送王豹君
　　　来诗有忧滇意三叠前韵
　　　偶思藏事四叠前韵
　　　前诗于彭及楼事殊略为五六叠韵申其意焉　二首
　　　七叠韵答来诗意
　　　八叠韵有感于今之言理财者赋以示王非专为蜀言也
　　　九叠韵重送王豹君
　　　是日之客王方伯外有蒋亦璞廉访式芬潘左阶观察文铎夏用卿　殿撰同龢而主人则丁伯厚侍讲仁长吴玉臣编修道镕汪莘伯广文兆铨及予也十叠前韵
　　　十一叠韵兼寄怀马介堂军门维骐成都
　　　十二十三十四叠韵感喟无端聊复成此
　　　归粤十四年矣爱其风土人物将长为乡人诗以志之十五十六十七叠韵
　　　十八叠韵答玉臣
　　　十九叠韵仍前居粤之感也
　　　二十叠韵有述
　　　二十一叠韵有忆
　　　二十二叠韵哀粤中之穷也
　　　二十三叠韵学使所居为南园豹君方伯与新学使沈君子封曾桐皆能诗
　　　二十四叠韵豹君明日行矣书此以结前诗未尽之意
　　　况晴皋仕任移居清水濠招饮次韵
　　　答人问淡定村
　　　次韵赠亦璞廉访
　　　寄悼邱孟卿四首
　　　戊申广州五月五日作
　　　次王雪澄赠实甫韵　三首
　　　实甫将行赋此为别　二首
　　　李湘文启隆邀同雪澄实甫陶阳二子上涌村啖荔枝作
　　　荔　枝　四绝句
　　　述　灾
　　　五月二十八夜不寐
　　　重过感旧园　园在小东门线香街，赴盛芰舲君之约也。二首
　　　送刘铭伯之美洲　四首
　　　赠阳湖陈生
　　　题忽来道人荡寇志后　伯阳，道人从孙，书以予之二首
　　　湘文叟五月邀往上涌啖黑叶荔枝约六月桂味熟再来叟病不果承画扇见予即次扇中诗韵
　　　赠慈善会诸女士　二首
　　　寿兰史五十
　　　题刘伯端德配范菱碧所画帐额二十四番花信图　二首
　　　重阳夕作
　　　新乐府四章　都门著涒吟社题
　　　留海
　　　花赈会
　　　万牲园
　　　济良所
　　　虫豸诗八首　著涒吟社题
　　　　虱
　　　　蚊
　　　　蝇
　　　　蛆
　　　　蜂
　　　　蝎
　　　　蚓
　　　　蛙
　　　拟杜诸将五首用原韵　著涒吟社题
　　　张肖夫明经索序其集为题一律
　　　晴皋以平蛮三将题名及元祐党籍碑拓见赠并先以诗赋此答谢
　　　赠吴玉臣太史　二首
　　　次韵答晴皋自桂林东下舟泊阳朔见寄　四首
　　　秋兴次张六士韵　八首
　　　菊花诗四律　著涒吟社题
　　　晴皋诗来兼惠黄精次韵答之
　　　十一月十五夜月蚀戏作　时始停止救护二首
　　　山　寺　南园诗社题。玉盒格，底面俱限字二首
　　　旅夜书怀　用《杜禹庙》韵，南园诗社题
　　　十二月十一书事阅报作
　　　送少蘅北上二首
　　　白马乡有怀明义士赖若夫先生有序
　　　寄怀岑云阶尚书杭州并讯高啸桐参议
　　卷十二　己酉稿（一九〇九年）
　　　赠莫生
　　　吴颖芝太守荫培过访兼示守廉纪事诗
　　　叠前韵答颖芝　二首
　　　南园感事诗　有序五首
　　　次兰史席上韵即送北上
　　　忆上杭旧游　十五首
　　　以摄影法成淡定村心太平草庐图张六士为题长句次其韵
　　　以摄影心太平草庐图移写纸本　五言古六首
　　　叠韵再题心太平草庐图并答温丹铭
　　　寄亦璞罗定军次
　　　寄韫白三水
　　　啸桐北上归卧病沪渎屡书来索诗以纪当时之事今春复申前约距亡日仅浃旬耳　二首
　　　春　江
　　　感事诗
　　　宝汉茶寮歌
　　　孟徴以粤秀山无咎室诗见示次韵　二首
　　　题张生所编东莞英雄遗集
　　　古铜兵器歌
　　　秋怀八首次覃孝方韵
　　　秋怀次前韵　八首
　　　越王台　二首
　　　次韵易实甫肇庆道中
　　　少瀛以诗舲自寿诗索和走笔书此
　　　题陈老莲画石芝萱草
　　　题董文敏秋山图　二首
　　　赠张伯纯通典
　　　戏赠蒋亦璞试院
　　卷十三　庚戌、辛亥、壬子稿（一九一〇—一九一二年）
　　　与楚伧千仞闻歌作
　　　兰西将去潮次尘韵送之　四首
　　　清明日游白云山　二首
　　　广州晤汤蛰仙同年
　　　实父以木棉双鹤歌见寄时约游端未果行次韵寄答
　　　再柬蛰仙　二首
　　　蛰仙见和前诗时将归浙仍用前韵　二首
　　　柬沈友卿
　　　春尽夜次韵寄答实甫　二首
　　　赠陈鸿初仲宾
　　　题岳忠武王书前后出师表石刻
　　　题东坡三洲岩题名石刻
　　　装裱宜兰山人狮子图已成题其端
　　　二高行赠剑父奇峰兄弟
　　　送赵渭卿之湘藩任
　　　题楚伧汾湖吊梦图　图盖为访叶小鸾墓作二首
　　　柬秦子质军门
　　　题友卿鸾箫集　七首
　　　游罗浮　二十首
　　　冲虚观　三首
　　　罗浮中秋
　　　丹　灶
　　　洗药池
　　　酒　田
　　　罗浮寄内
　　　答玉邻
　　　有讥衣冠冢诗刻于石者戏为正之
　　　延祥寺
　　　宝积寺
　　　九天观
　　　过白鹤观访何仙姑祠观大小水帘
　　　罗浮五观皆龙门派戏成一绝
　　　华首台　三首
　　　黄龙观　三首
　　　酥醪观
　　　茶山观
　　　稚川手植梅枯久矣拟就故处补植之　二首
　　　梅花观
　　　罗浮异石怪瀑举目即是不止一处也
　　　罗浮山下人家　五首
　　　罗浮山阴特少道观戏成一绝
　　　自罗浮至惠州游西湖泛月放歌
　　　西湖吊朝云墓　四首
　　　白鹤峰访东坡故居
　　　野吏亭
　　　惠州西湖杂诗　二十首
　　　与客谈罗浮之乐并言居山之利因成长句
　　　秋晚过三君祠
　　　寿秦母袁太夫人八十
　　　前　题代二首
　　　自题三十登坛照片
　　　重九日得诗五比京使馆中秋来诗次韵却寄　三首
　　　附：原作
　　　答友卿病中见赠次韵　二首
　　　次前韵再柬友卿　二首
　　　刘郎歌赠伯端
　　　次韵答陈少石方伯
　　　次韵答俞君实廉访　四首
　　　枚伯以长句题罗浮游草次韵答之
　　　新宁刘小芸将为大江南北之游介孝方索诗壮行为赋四绝句　刘名雨林
　　　短歌赠沈星桥叟
　　　游西樵山六首
　　　云泉仙馆次壁间韵与易实甫同游诸子作
　　　次前韵
　　　题粤中遗迹画　四首
　　　　越王台
　　　　榴花塔
　　　　崖门奇石
　　　　绍武君臣冢
　　　波罗谒南海神庙　五十二韵
　　　前诗多见和者所怀未尽复次前韵
　　　思三友行
　　　题仗剑昆仑看瀑图
　　　牛山炮台访梅
　　　少石以实甫唱和诗见示次韵
　　　友人有越边之行戏占送之
　　　谒明孝陵四首
　　　登扫叶楼二首
　　　雪中游莫愁湖四首
　四　对联　像赞
　　（一）对　联
　　　应对黄明修联
　　　应对丁日昌联
　　　台湾丰原慈济宫联
　　　头份义民祠联
　　　赖宗汉结义联
　　　台中大雅乡张氏家塾学海轩联
　　　台南郑成功庙联
　　　挽选初表兄联
　　　赠镇平东山村丘景略联
　　　镇平东山村门联
　　　镇平丘氏故居淡定村培远堂门联　二首
　　　培远堂心太平草庐厅联　二首
　　　潮州韩文公祠联
　　　潮州金山书院玻璃厅联
　　　己亥春联　二首
　　　金山书院藏书楼联
　　　湖山华真人园联
　　　东山书院联　二首
　　　道南楼联
　　　题黄遵宪人境庐无壁楼联
　　　挽唐景崧联
　　　上杭黄坑崇德学堂联
　　　镇平丘幼春卧春堂联
　　　题王寿山祥光寺联
　　　丘氏祖祠神龛联
　　　题镇平文福乡创兆学校门联
　　　题镇平南山林姓五全学校门联
　　　赠丘子康联
　　　挽黄遵宪联
　　　赠丘让亭联　二首
　　　挽刘铭伯联
　　　为丙村谢双玉祝寿联
　　　据丘氏墨迹影印件联
　　（二）像　赞
　　　刘太宜人画像赞
　　　师翁邱广文画像赞
　　　大姑像赞
　　　黄太宜人赞
　　　温慕柳先生像赞
　　　百岁丘母某安人像赞
　　　族人像赞　三首
　　　锡如伯赞
　　　题潘翔初像
　　　东山丘徐氏像赞
　五　文稿
　　（一）少年时期习作六篇
　　　子曰行夏之时乘殷之辂服周之冕乐则韶舞
　　　君子以文　文蔚社课艺，丘氏参加该社获选第一名
　　　龙山寺序
　　　继而有师命　文英社第一名
　　　取人以身修身以道
　　　曰子不通功易事以羡补不足则农有馀粟女有馀布子如通之则梓匠轮舆皆得食于子
　　（二）青年时期文稿三篇
　　　何以安置馀勇
　　　代林尊五上吴鸾旗告贷启
　　　请缨日记序
　　（三）乙未抗日保台时期
　　　筹组与部署台湾义军抗日期间致台抚唐景崧等人书信十九封
　　　　1.上中丞三月初三日
　　　　2.复中丞　三月初九日
　　　　3.上中丞　三月初十日
　　　　4.上中丞　三月十一日
　　　　5.上中丞　三月十二日
　　　　6.上中丞　三月十三日
　　　　7.上中丞　三月十八日
　　　　8.上中丞　三月二十日
　　　　9.上中丞　三月二十三日
　　　　10.上中丞　三月二十四日
　　　　11.上中丞　三月二十七日
　　　　12.上中丞　四月初二日
　　　　13.复孙萼参　三月初三日
　　　　14.复俞同甫三月初三日
　　　　15.与俞同甫　三月初四日
　　　　16.复邓季垂
　　　　17.上同甫　十九日夕
　　　　18.致顾缉庭方伯　三月二十日
　　　　19.致吴霁翁
　　　乙未保台血泪上书四件
　　　第一次上书　三月二十四日
　　　第二次上书　四月初四日
　　　第三次上书　五月初一日
　　　致总理各国事务衙门电　四月二十二日
　　（四）乙未内渡之后
　　　景忠祠题壁后记
　　　请改文基乡为文福启
　　　致丘菽园书
　　　致菽园
　　　菽园赘谈序
　　　菽园孝廉五百石洞天挥麈序
　　　致菽园
　　　致菽园
　　　致菽园
　　　重修东山韩夫子祠及书院启
　　　重修潮阳大忠祠启
　　　东山寿忠社缘起
　　　创设岭东同文学堂序
　　　附：岭东同文学堂开办章程
　　　家筠岩太守晋昕九十九峰草堂诗集序
　　　致丘菽园信五封
　　　　与菽园
　　　　答菽园
　　　　复菽园
　　　　与菽园
　　　　答菽园
　　　致黄公度信
　　　致潘兰史信三封
　　　　答兰史
　　　　与兰史
　　　　答兰史
　　　答梁诗五函
　　　与裴伯谦大令
　　　答仲迟
　　　致李百之信二封
　　　与李百之太守
　　　答百之太守
　　　与沈保叔
　　　答仲仁
　　　致丘果园信二封
　　　　复果园
　　　　与果园
　　　幡然先生七十有一寿序
　　　复沈絜斋信
　　　致陈省三信
　　　敕赠文林郎按察使司经历家人谢君暨子彦士崇祀享祠序
　　　重修潮阳东山大忠祠记
　　　黄公度人境庐诗草跋
　　　开设岭东同文学堂禀稿及续议章程
　　　劝星洲闽粤乡人合建孔子庙及大学堂启
　　　吧罗创建孔庙学堂缘起
　　　在南洋大吡叻埠的演说　庚子年四月二十九日，在闲真别墅
　　　上杭丘朗山先生墓志铭
　　　钦旌孝子袭一等肃毅侯李侯神道碑
　　　恭祝诰封恭人林大母罗太恭人八旬开一寿序
　　　崇俭乡规序
　　　重修员山古寺缘簿叙
　　　三当轩全集诗序
　　　温柳介先生诔
　　　温柳介先生墓志铭
　　　议建丘氏合族松源祖祠序
　　　上杭中都丘氏家谱序
　　　大角湖改修石路引
　　　广东学务公所议绅工部主事丘逢甲覆陈教育计划草案条议
　　　松山书屋图记
　　　宋徵士参少保丞相信国公参军丘创兆先生家传
　　　敕封儒林郎清斋马封翁九旬开一寿序
　　　镇海楼送王豹君方伯赴蜀诗序
　　　谢颂臣科山生圹诗集序
　　　淡定村心太平草庐图记
　　　游宦纪闻
　　　君山口创建石桥募捐引
　　　桥　序
　　　萧母姚太夫人七秩开一寿序
　　　敕赠文林郎选授连江县学训导尔羹丘君墓表
　　　诰授武功将军子端孔封翁暨德配钟夫人六旬双寿序
　　　寿堂叶封翁六十有五寿序　代张制军作
　　　觉世诗存跋
　　　上学部尚书唐春卿书
　　　重修南海神庙韩碑亭记
　　　镇平中学堂同人录序
　　　仓海君庚戌罗浮游草序
　　　汉族客福史序
　　　丘韵香绣英阁诗钞序
　　　丙午日记片断（一九〇六年）
　　补　录
　　　己亥秋感　八首之一
　　附录一
　　　丘逢甲抗日保台档案选编　（戚其章）
　　　传记史料和旧版序跋时人评述选编　（黄志平）
　　　丘逢甲年谱简编　（丘晨波　黄志平）
　　附录二
　　　湘版编校说明
　　　湘版序一
　　　湘版序二
　　　湘版序三
　湘版后记
　粤版后记
















ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1，

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





















丘逢甲集 - (清末)丘逢甲著，(共)黄志平、丘晨波主编




《丘逢甲集（增订本）》编委会


主　编　黄志平　丘晨波

委　员　李尚行　李吉奎　徐博东　罗可群





丘逢甲先生四十岁时（一九〇三）摄于广州



丘逢甲故居——广东蕉岭县文福镇淡定村培远堂，建于光绪二十二年（一八九六），现为全国重点文物保护单位



正门匾额：“培远堂”，清末翰林温仲和题；两侧对联：“培栽后进，远继先芳”（丘氏自拟）



南厢书房匾额：“念台精舍”，清末潮州知府李士彬书；门联：“扫除万事付诸命，卓荦高才独见君”（时任粤抚许振祎题）



北厢书房匾额：“岭云海日楼”，清末进士吴道镕书；门联：“一室读书惟铸我，十年种树当封侯”（夏同龢题）



故居内正堂进士匾；心泰平草庐题匾及上厅联，许振祎题；丘逢甲半身塑像（曹崇恩作）



一九〇四年，丘逢甲在桂岭书院的基础上创办初级师范传习所，一九〇六年更名为镇平县立中学堂（今蕉岭中学）



一九〇一年春，丘逢甲在广东汕头创办岭东同文学堂，地址在同庆善堂旧址（今汕头市外马路第三小学，“同文学堂”匾乃后人制作）



上图为丘逢甲（仓海）先生墓，在广东蕉岭县文福镇印山村；下图为该墓墓碑



丘逢甲台中故居——柏庄遗址（柏庄曾为台湾义军司令部，后被日军焚毁，今仅存遗址）



丘逢甲手书台湾义军各路统领名单



林（林朝栋）、吴（吴汤兴）、邱（丘逢甲）诸绅筹御敌。此画一八九五年刊于京沪报刊，现藏北京历史博物馆



丘逢甲手迹二：《谒明孝陵》，颂辛亥革命，作于一九一一年冬



丘逢甲手迹三：《越王台》，评时事，抒情怀，作于一九一〇年



丘逢甲手迹一：行书律诗，于一九〇三年题赠谢颂丞表兄



《岁暮杂感》，作于一八九七年



《元夕无月》，作于一八九八年



《春愁》，作于一八九六年



“耿耿孤忠，为民族复兴斗士；峥峥大笔，亦诗坛崛起人豪”，台北市新公园内“仓海亭”于右任题联



中日甲午战争后，清政府被迫与日本签订《马关条约》，割地赔款，举国大哗。台湾义军自主抗敌，千馀赴京考试的举人“公车上书”，台湾举人汪春源等积极参加。京沪报刊相呼应，其中以上海《申报》最有代表性，刊出多篇专论报导“邱主政逢甲”等人的相关活动，支持台湾人民自主抗敌卫国的正义斗争。表达了近代中国人民大众的心声和觉醒





粤版出版说明


《丘逢甲集》首版于二〇〇一年，列入国家古籍整理“十五”规划项目，获得了全国古籍整理出版规划领导小组、广东省教育厅、丘棣华教授的资助出版。我们参加了编校工作，由湖南岳麓书社刊行，内收韵文类作品二五五九篇、丘文一〇二篇，今书市难觅。二〇一六年春，广东人民出版社策划、组织各地学者专家合力编纂《世界客家文库》，策划出版了《客家文化书系》，丘逢甲等近现代客家先贤的名篇佳作多列其中。我们有幸再次承担粤版《丘逢甲集（增订本）》的编校工作。

丘逢甲生活在近代中国社会动荡、多种矛盾叠加、遽剧多变的特定时代，他亲历乙未抗日保台事败之痛，内渡大陆后又屡经冷慢阻抑之苦，常借诗言志抒怀，其诗文创作甚丰。他毕生奔走国事，晚年始辑诗作，初名《岭云海日楼诗稿》，未及付梓，辞世西去，遗稿由同怀弟丘瑞甲与丘复整理完成。甲午战败，日本强占中国台湾五十年之久，殖民当局有意湮没；九一八事变后，日本又发动侵华战争，两岸屡遭兵燹，祸患频仍，丘氏遗稿，多散佚海内外，经数十年搜觅、稽考，方有今天的规模。

这次新版，把湘版以来在海内外陆续发现的丘氏诗文作品和相关史料，做了稽考梳理，去伪存真，依序录入，对篇目与少数文字，做了订正或调整，对新增作品做了简注。此外，附录一第二部分的传记史料、旧版序跋和时人评论文字，增选了十一篇，供读者查考参用。为便利当代读者阅读，遵嘱改用简体汉字横排印刷，部分繁体字为避免出现歧义，保留不改，如“馀”“髮”“徴”等。

湘版《丘逢甲集》，由钟敬文、戚其章、杨应彬担任首席顾问，王致远、丘秀芷、丘棣华、林大椿、陈胜粦、徐博东、张磊担任顾问。编辑委员会主任由吴宏聪担任，副主任为李鸿生、张绰、李树政，委员包括王甦、丘晨波、李尚行、李树政、李鸿生、吴宏聪、张绰、黄志平和梁鉴江，审校者为李尚行、王甦、梁鉴江。他们为《丘逢甲集》的整理出版付出了巨大的努力，为《丘逢甲集（增订本）》的出版奠定了基础。《丘逢甲集（增订本）》的出版，知名台湾研究专家徐博东教授拨冗撰序，在此，我们一并致谢。

最后声明，编校者虽尽全力，毕竟水平有限，差错仍难避免，敬希方家读者教正。

黄志平　李尚行

二〇一八年夏于广州





粤版新序


欣悉广东人民出版社刊行新版《丘逢甲集（增订本）》，增补丘氏诗文多篇（首），充实附录史料，订正旧版讹错文字，改用简体字横排，这些为现当代研读者提供了许多便利。新版后来居上，令人欣喜，在此谨致诚挚祝贺。主持编校工作的黄志平、李尚行两位先生年事已高，多年来不辞辛劳，不计报酬，广搜相关资料，认真稽考梳理，依次补入旧版，其不忘弘扬祖国传统文化之初心，以及严谨治学之精神，令我感佩。一再来函索序，盛情难却，今撰文评介推荐，疏失之处，敬请方家读者教正。

古今中外的文艺精品，植根于人民生活和民族历史的土壤之中，至今能熠熠生辉，就是因为它们从不同维度与深度揭示了诗人所处的那个特定时代社会本质的若干方面，表达了特定时代人民大众的思想情感与心声，具有永恒的价值。近代台湾丘逢甲的丰富诗文作品，正属此列，我认为丘诗有如下几个特点：

一、“台湾情结”贯串始终，主体情感强烈鲜明

台湾诗学之兴始于明季，那时赴台宦游的大陆文士，如姚莹、沈光文等的咏台之作，多系采风述异，描叙不同于大陆的山川风习与海景奇观。清末黄遵宪、梁启超的涉台之作，则以平实议事、记叙见长。而丘逢甲则直抒胸臆，奔放炽烈或沉雄悲壮，感人泪下。诚如柳亚子在一九一六年所说：

时流竞说黄公度，英气终输仓海君。

战血台澎心未死，寒笳残角海东云。（《论诗六绝句》）

究其主因，与丘氏的人生经历和时代环境密切相关。丘逢甲是台湾由移民社会转型为定居社会之后出生、成长起来的首批乡村知识分子。他把自己生于斯长于斯的宝岛视为第一故乡，对台湾的草木山川、宅院田园、世态风物和黎民百姓十分熟稔，怀有深厚的感情，而把大陆祖居地则称为“原乡”。综观丘氏两千多首（篇）诗文作品，所描摹、记叙、评议的山川、人物、事件，大多与台湾直接相关，情真意切，有感而发，他爱台、兴台、保台的情志，和怆怀台事、矢志复台的思想信念，贯穿始终，脉络分明，略举如下：

他二十岁时作《台湾竹枝词》四十首，盛赞台岛史地风光、世情风物和特殊气候景观，语言质朴、风格清新：

浮槎真个到天边，轻暖轻寒别有天。

树是珊瑚花是玉，果然过海便神仙。

台湾被东西方列强虎视眈眈的艰危处境，他早有警觉和反映：

压城海气昼成阴，洋舶时量港浅深。

风月有天难补恨，江山无地可埋愁。《台北秋感》

一八八九年夏，丘逢甲连捷进士，去工部报到不久，就以“亲老”告归，执意回台，这在封建科场士林中，是罕见之举。其时有人劝他“捐升改外”，但丘一律谢绝，说：“亲健固容成远志，家贫何术铸黄金？卖文自悔生涯拙，桃李门前春又深。”又说“地瘠何堪再刮皮”（《柏庄诗草》），还说，“亲老怕浓游宦味，调高难作入时音”。候榜期间，他和新结识的客属人士黄遵宪、温仲和等同游“首善之区”，目睹国势危弱、官场污浊、社会积弊和朝官的颟顸无能，大失所望，自忖与其同流合污、蝇营狗苟，不如回乡从教，培育人才，协助首任台抚刘铭传推进兴台事业。他乘海轮南下，有如冲出囚笼的海鸟，归心似箭，欢唱起来：

过尽吴山过越山，闽山指顾彩云间；

双轮一日三千里，不待风潮送我还。（《归舟口号》）

抵台后，恩师唐景崧力邀丘入幕佐治文书，“一年不见丘才子，今日相逢喜欲狂”。但丘逢甲不为所动，坚持返回台中兴教育才，辞行赋诗一首曰：

一第归来海外天，程门重立兴悠然。

秀才风味依旧在，犹似春灯问字年。

上引丘诗说明，丘氏辞官从教之举，并非一时冲动，也非某些论者所说，系源于士大夫的狂狷或富家子弟的冷傲，热爱台湾、谋求宝岛的兴旺和进步，才是他的本衷。

一八九五年保台事败内渡时，丘氏悲愤满腔，哭辞故乡，作《离台诗》六首，其中有两首这样写道：

宰相有权能割地，孤臣无力可回天。

扁舟去作鸱夷子，回首河山意黯然。

卷土重来未可知，江山亦要伟人持。

成名竖子知多少，海上谁来建义旗？

返抵祖居地镇平县（今蕉岭）后，怆怀台事追忆故乡台湾之作，从未中断，更为深沉悲痛，如：

春愁难遣强看山，往事惊心泪欲潸。

四百万人同一哭，去年今日割台湾。（《春愁》）

三年此夕月无光，明月多应在故乡。

欲向海天寻月去，五更飞梦渡鲲洋。（《元夕无月》）

沧落天涯气自豪，故山东望海云高。

西风一掬哀时泪，流向秋江作怒涛。

（《去岁秋初抵江，今仍客游至此，思之怃然》二首之一）

内渡十二年后，丘氏怆怀故乡，矢志复台之情志郁结于心，忧念国家民族的未来，连作《秋怀》诗四十八首，其中一首写道：

年年乡梦阻归鞍，恨不随风化羽翰。

卷土重来心未已，移山自信事非难。

雨馀玳瑁潮初落，月下珊瑚岛渐宽。

地老天荒留此誓，义旗东指战云寒。

丘氏爱台之深，哭台之痛，怆台之殇，复台之志，可谓力透纸背，催人泪下，诗风基调悲壮、沉雄激越，堪称绝唱。中华诗歌史长达数千年，能如此强烈鲜明深挚表达“台湾情结”者，非丘莫属。近年京、沪学界已有论者作此评断，笔者颇以为然。（参见二〇〇四年七月七日《光明日报》刊文，题为《丘逢甲诗中之“台湾情结”》，作者许宗元。）

二、忧念苍生万民，坚持国族至上

国族至尊，崇尚一统，“国家兴亡，匹夫有责”，智仁贤能者，当“为天地立心，为生民立命”，这是中华文化的优良传统之一。丘逢甲父亲丘龙章是关心国事民瘼，恪守儒家理念的乡村塾师，他的仁爱精神和言行风范对丘家子孙有良好影响。甲午战起，日军在朝鲜迅速推进，他忧念台岛未来，于一八九四年中秋，支持捐家财招募“团练”，戍台守土。一八九五年春，丘逢甲奉命率部驻防桃园，拱卫台北后路，他致台抚唐景崧信有十多件，首封报告：

此次将出，家父训以弟兄，协心军事，上答君师，下保乡井，警报日迫，有能效力之处，均不敢辞也。

国家民族的安危与权益高于一切，这是丘族秉承的理念与家规，丘先甲、丘逢甲、丘树甲三兄弟均到义军任职服务。逢甲长子丘琮（念台）在抗战期间，积极联络南洋华侨募捐，支持东北义勇军，为此他不辞劳苦，“两次出关，三次出塞”；“一·二八淞沪抗战”，他亦曾支援十九路军抗日；尔后又组建“东区服务队”，在粤东开展抗日救亡宣传教育工作。他严遵祖训，命年满十六岁的子侄，不分男女，一律参加。

一八九五年秋，丘逢甲保台事败，回到祖居地粤东之后，痛定思痛，探索图强救国、矢志复台的道路。他先是追随康、梁变法维新，创办新学，广育人才，其后又在兴梅地区倡设新式小学教育，培养师资，卓有成效。岭东地区的许多革命志士，都曾拜丘为师或受教于丘氏所创办的新式学堂。

丘逢甲十分敬重在台牺牲的殉国义士和坚守民族气节的乡亲故旧，“碧血纵埋非汉土，赤心不死尚唐年”，“台中义士依然在，伏腊年年奉汉家”。他坚信“大九州当大一统”，强国复台雪耻的目标定可实现。一九〇六年后，丘转赴省城广州，主持广东学务；一九〇九年，他出任广东省谘议局副议长，交游日广，视野大开，对清廷的腐败无能和黎民百姓的苦难深感忧愤，“处处闻饥复闻乱，年年忧雨更忧晴”，“我亦思乡更忧国，倚栏同看夜潮生”。他把目光投向整个中华大地，从新进青年身上看到新兴力量的出现与民族的希望（见《赠谢生逸桥》），把台湾的前途和整个国家民族的命运及浩浩荡荡的民主革命洪流结合起来进行思考、探索，同时从历史与现实中去寻找民族精神的闪光，坚守国族至上的原则，关注苍生万民的苦难，写出了一首首忧国忧民的佳作名篇。如《汕头海关歌》《岁暮杂感》《海军衙门歌》《九龙有感》《述哀答伯瑶》等，这些诗作，揭露了东西方列强频频侵略近代中国的累累罪行，抨击腐败无能的清政府的反动统治与社会的丑恶和黑暗，具有“诗史”的价值。丘氏的喜怒哀乐总是与广大民众相通相连。如友人送来香米，炊成饭香扑鼻，但他难以下咽：“颇闻被灾处，草木无根皮。不知饥民况，能再支许时？念此不能餐，北望挥泪洟。”盛夏时节，友人赠西瓜解暑，他“欲举金刀踌踌甚，深恐神州似此分”。进士出身、饱经磨难，又遭劣绅诬告、被朝廷冷落呵斥的丘逢甲，有此仁爱胸怀和国族至上的思想品格，实属难能可贵，定能永励后人！

三、坚持与时俱进，顺势而为，迎接新时代的到来

十九世纪末至二十世纪初，新旧世界交替，风云变幻，中华大地多种社会力量与政治思潮激荡裂变，丘逢甲也有过迷惘与游移，但终能认清时代主流，从不沉溺于个人的得失荣辱，始终跟随时代步伐，与时俱进，顺势而为，做出贡献。

清末民国初年，救亡图存是国人的共识，然而是实业救国，还是兴教救国，抑或恢复古训古制，或效法西欧君主立宪？可谓众说纷纭，莫衷一是，各有盘算或主张。丘逢甲对时局和世界的大势有较清醒的认识，始终坚持国族至上、苍生为重的政治理念。他坚信“海外阴晴终有定”，热盼“重完破碎山河影，与结光明世界缘”。他任职于广东省谘议局期间，正局长易某年老畏事，隐居鹤山家乡称病不出，丘逢甲则勇于任事，无惧毁誉，主持日常工作。武昌首义成功后，他出面规劝粤省大吏认清时局大势，晓以利害，最终促成了广东脱离清廷而独立。此前，有人对清廷“以九年为期”推行君主立宪，抱有不切实际的幻想，丘逢甲告诫他们：“茫茫时局谁能挽，已似扁舟下急湍。”庚辛年间，又连作《秋怀》诗十六首，其中一首写道：

满目洪流治已迟，谁教天展九年期？

玄黄大化无今古，风雨神州有合离。

四海毕消蛟蜃气，九天同拜虎龙姿。

书生自作华胥梦，千载何妨此一时。

庚辛年间，丘逢甲得知留学日本的青年画家、同盟会会员高剑父、高奇峰兄弟回到粤地，便礼聘他们任教，并作长诗《二高行》予以鼓励：

昨闻大高忽画虎，群雄草泽争惊猜。画虎高于真虎价，千金一纸生风雷。我闻狮尤猛于虎，大高画狮勿画虎。中国睡狮今已醒，一吼当为五洲主。不然且画中国龙，画龙须有真威容。……

一九一一年十月，武昌首义成功，广东接着响应，宣告脱离清廷，同盟会骨干自港入粤主政，组建革命军政府，丘逢甲出任教育部长，旋被举为粤省三人代表之一，赴南京参与筹组临时中央政府，当选为参议院参议员。他喜作《谒明孝陵》诗等十二首，表达他对孙中山领导的民主革命胜利的由衷喜悦之情：

郁郁中山紫气腾，中华民族此重兴。

江山一统都新定，大纛鸣笳谒孝陵。

如君早解共和义，五百年来国尚存。

万世从今真一系，炎黄华胄主中原。

丘逢甲的思想文化遗产和保台卫国的精神，没有过时，其丰富内涵，有待进一步深入探讨和阐发，在此不多赘述。关于倡建“台湾民主国”以利自主抗敌保台的义举，戚其章和我已有多篇专文论述。甲午中国战败，日本虎狼之师兵临城下，且以“台抗京危”相要挟，迫使清廷颁令严禁沿海督抚不得向台湾援助饷械兵丁，各国列强又都各怀鬼胎，坐视拒援。台民在“无天可吁，无主可依，无人肯援”的艰危形势下，丘逢甲和台湾绅民力谋自主自救，“明知末着而不能不拼而出此者”，实是难能可贵的义烈之举！诚如八十年前史家王芸生先生所评：“当割台之势难免之时，台湾有自主之一幕，其事虽昙花一现，然颇足表现我中华民族之精神，尚胜于不战而亡也。”（《六十年来的中国与日本》）

自二十世纪八十年代以来，海峡两岸学术界已先后撰写出版了多部有关丘逢甲的学术论著，发表了为数众多的有关丘氏的论文，对丘逢甲的研究不断深入。二〇一六年春，国家新闻出版广电总局推出《中国人格读库》，由高占祥先生主编，将近现代数十位爱国先贤、英烈的生平事迹，编写成青少年读物，其中普及本《丘逢甲传》已经出版。国家主管部门把它们作为“培育和践行社会主义核心价值观主题的重点出版物”，向国人推荐，足见阐发中华文化的时代内涵、厚植海峡两岸同胞的精神纽带，是全体中华儿女的共同心愿和时代要求。近年来，两岸民间交流日益频繁扩大，社会融合发展正不断深入推进，此时此刻，《丘逢甲集（增订本）》的出版，正逢其时。本人相信，它必定受到海峡两岸学界的重视与广大读者的欢迎。

是为序。

徐博东

二〇一七年冬于北京







上　编





一　青少年时期的诗作


（一八九五年乙未内渡前）

编校者按：一八九五年（乙未），丘逢甲率义军抗日保台，事败，内渡广东镇平（今蕉岭县）。此前的诗作，世传多毁于战火，但其中一部分仍在台湾民间辗转传抄。陈炎正先生、丘秀芷女士等曾多方搜集。一九七八年，陈炎正先生在台中发现丘逢甲自编手抄的《柏庄诗草》尚在，丘棣华女士购回后影印问世，并将陈、丘等收集的丘氏若干诗文作品附录于后。一九九八年，台北世界河南堂丘氏文献社印行了《丘逢甲遗作》。这次编校丘氏乙未内渡前的诗作的主要依据，是上述两个本子，其次是近年在台湾与大陆相继发现的若干丘氏早期作品，共有各体诗作一百七十四首，诗钟一百二十五组、二百一十五联。需加说明的有以下两点：

1.关于《台湾竹枝词》的写作年代。论者计有三说：一是丘琮的“十四岁时之作”说，二是谢颂臣的“二十四岁时之作”说，三是李尚行、丘晨波的“二十岁时之作”说。前两说属传闻，李、丘则据诗作中“一剑霜寒二十秋”和“燕子自双人自独，此情消得几黄昏”等诗句，推定《台湾竹枝词》是丘氏二十岁时作品。其时诗人科举功名未就，将娶夫人廖氏，随父教读往返于台中、台南各地书院，作者建功立业之志和青春思妇之情与诗中所抒发的情志大体相符，故今从李、丘之说，推定为丘氏二十岁时的作品。

2.丘氏青少年时期的作品，有一部分属于参加诗社活动的拟题、限韵的习作，并非源于诗人的实际生活依据。一八八七年至一八九四年，雅好文学的唐景崧出任台湾道员、布政使和台湾巡抚期间，常邀僚属在道署斐亭作文酒之会，在台北组织过牡丹诗社，一时台湾文士，竞为诗学。丘与唐景崧本有师生之谊，常应邀赴约，参加诗社活动，唐氏于一八九三年刊刻了《诗畸》，内收社友五十五人的诗钟和十五人的诗作二百二十首，其中丘逢甲有诗钟二百一十五联和诗作五十一首，它们大半是限时、限题、限韵的习作。律诗的选题往往是随机抽取窄题、怪题，目的是使参加者温习格律、熟用典故，得到作诗的基本训练。所以《诗畸》中所刊诗作，都是数人同题同韵的限时之作（如《逢旧识妓》限先、尤、咸韵，五人同题作诗六首之多），并非源于作者个人的亲身经历与切身感受，不能作为研判作者思想品格与生活经历的依据或佐证。

现在编入《丘逢甲集（增订本）》中的律诗五十一首和诗钟二百一十五联，录自唐景崧编印的《诗畸》。该书篇首有南注生序，南注生即唐景崧之别号。其他各体诗作一百二十三首，则录自台北版《丘逢甲遗作》及相关书刊史志。





（一）各体诗作　一百七十四首


一八七二年（同治十一年　壬申　九岁）





学堂即景


三落书房菊蕊开，玲珑秀色满园堆。儿童扫径尘埃地，灌者观花影上来。





万寿菊


采见南山岁几重，古香古色艳秋容。爱花合为渊明寿，酒浸黄英晋万钟。

一八七四年（同治十三年　甲戌　十一岁）





竹垣雅集（一名“牛车北上”）


长安消息动轮蹄，柳未成阴草未齐。风雨南来人北上，诗心留驻竹城西。

一八七七年（光绪三年　丁丑　十四岁）





穷经致用赋（以题为韵）


光绪丁丑年台湾府学闽粤经古第二名，在台南府童子试时应试之作

君不见董江都之力学也，生涯经史，雨风磨砻，半窗月白，一盏灯红？正其谊而不谋其利，明其道而不计其功。初曾治遍春秋，会心独远；后果见诸事业，应用无穷。

公羊传侧，两眼浮青。园有花而不看，门谢客而恒扃。见道虽明，犹钻故纸；及锋而试，待发新硎。岂真书拥百城，难求遍览；其实理归一贯，无过专经。

学既精通，干旌果贲。策对天人，对详灾异。读书人作宰相，不离正名正分正朝仪；居官者有大儒，何疑家事国事天下事。此皆实学所优为，断非荒经可幸致。

以笔削为依归，任是非之错综；胸有竹而不疑，智有珠而不恐。到此日引经决狱，随手都平；想当年入室下帷，苦心谁共。与其五车之鸿博徒夸，曷若三冬之麟史足用。

宜其三代相推，孔庭得附。理学千秋，心香一炷。况我朝经学是崇，用才是务。士如有志，岂容务博而荒；人待出身，毋致操刀所误。将见研经入选，恒存捧日之心；旋看大用有期，直上凌云之赋。





穷经致用（调寄西江月）


丁丑童子试应试之作

兴起八叉手健，吟成七步才雄。更兼经史满怀中，只觉大才适用。

欲布知时甘雨，愿乘破浪长风。他年位若至三公，定有甘棠雅颂。





赋得天容海色本澄清得清字七言八韵


丁丑童子试应试之作

偶然信步上高城，一片空明入望平。只觉天容真洁净，但看海色最澄清。

微云散后鹏收翼，巨浪低时雁有声。遍览乾坤偕众士，春风得意马蹄轻。





请试他题以试场即景得殊字五言六韵


丁丑童子试时加试之作

奕奕神童象，千秋说晏殊。诗因曾作矣，题诗试他乎。胸里虽成竹，毫端恐合符。笔开花在手，春暖墨留壶。旧样添新样，今吾即故吾。一经遴选出，声价重皇都。

一八七九年（光绪五年　己卯　十六岁）





春三月选初表兄游拺东将归送行二律　二首


篮舆得得逐春风，竞引春光到拺东。万里游踪杨柳绿，一肩行李杏花红。

盛传天禄从今始，拔取人才自古同。肯访故交山径里，白云深处路能通。

几日停车共苦吟，红尘飞不到山林。名高两郡人都识，话久三更月又临。

历劫不磨才子气，著书能得昔贤心。如何遽唱离驹去，春树暮云望复深。

一八八〇年（光绪六年　庚辰　十七岁）





恭祝汝玉兄令堂游太孺人五秩　三首


曾闻画荻教欧阳，合与君家较短长。此母自然生此子，季方真不让元方。

高才世仰三珠树，佳日堂称万寿觞。为问绮筵人济济，绿衣记否杜黄裳。

云拥高空宝婺明，天河风静徹宵清。香飘丹桂莱衣舞，宴赴蟠桃寿酒盈。

银烛座分星万点，玉钩帘卷月三更。昆山应有新翻曲，奏到樽前逸兴生。

思将介寿赋新诗，只恐才疏又不宜。乐奏霓裳疑月殿，衣裁云锦似瑶池。

赞扬已得如椽笔谓芸翁吴夫子及施先生，吟咏须赓绝妙辞。更待韶华添五十，

我来堂上祝期颐。

同郡华岩子邱仙根祝

一八八一年（光绪七年　辛巳　十八岁）





法华寺


同此城南眼界开，登临多为昔贤哀。衔花鹿去余青草，吊古人稀长绿苔。

佛座钟声惊梦幻，旃檀香篆热炉灰。当年蝴蝶今何在，惆怅庄周此日来。





竹溪寺


白云深处见清溪，独带诗情到水西。似我行踪千里雁，唤人魂梦一声鸡。

莲开香国花常在，柳拂沙堤草又齐。岁月蹉跎仍故我，只今唯有乱莺啼。





嘲寺僧


风云龙虎自奇才，向日山门两扇开。□□诸君都不俗，老僧原是俗中来。





城南眺望


锦绣江山峙海东，披襟人在画图中。云迷列嶂千秋翠，日射寒潮万里红。

芳草难消宫女恨，沧桑犹见大王风。我来无限吟诗意，敲破山门碧玉钟。





竹溪寺池莲


红尘脱尽住仙家，映日含风个个斜。叶里如来花世界，水中人影月光华。

绝无妩媚情原淡，剩有香心味转加。过客不知莲子苦，夜□留与碧云遮。





至郡城数日即游竹溪寺与诸名士吟咏终日归见览青叔及汝玉汝修兄步七十二峰羁客韵诗依韵奉和　二首


宝刹能容自在身，刚逢时序玉调辰。草经过雨犹分润，花落随风各有因。

莫咏暮云嗟两地，不须明月作三人。思量浊世惟堪醉，莽莽蛮州市用银。

利锁名缰笑此身，为偿诗债又芳辰。暂邀庄子寻残梦，更向菩提问夙因。

风舞莲花鱼出水，日遮榕影鸟亲人。茫茫沧海槎何在，夜冷星河一带银。





郡地热甚汝玉汝修昆仲与览青叔皆袒胸跣足因取陈司马香根三五罗汉脚句联成一首　香根下句聚谈谈米贵


三五罗汉脚，聚谈烟一殻子亦。清风吹我襟，相视何逆莫汝修。

一欹青藤枕，一挥槟榔箨汝修。其一笑不言，独倚柴门角仙根。

有个静临池，添书字数幅汝玉。红映两盆花，青摇万竿竹汝修。

茫茫天地宽，何处非安乐。明朝游竹溪，诸子皆可作汝玉。





月　华


辛巳年四月十四夜，同人在汝玉试寓坐谈，忽见月华如彩，推吟之。

月明如水玉阶凉，五色缤纷吐异光。天为文人留艳福，故教来照聚星堂。

一八八二年（光绪八年　壬午　十九岁）





忆　梅


欲暮时光薄冷天，迢迢芳讯故山前。美人觞月成前事，良友弦诗记昔年。

对雪无聊初中酒，寻香有梦小游仙。春风预报花消息，遥忆琼英倍惘然。





燕


春风院宇呢喃燕，同是天南海上来。为恋新巢不归去，故山辜负碧桃开。





雨　夜


报遍谯楼鼓，空斋冷意加。残灯人忆梦，寒雨客思家。入海巢无燕，谈天井有蛙。不眠闲倚枕，香透胆瓶花。





作　客　用前韵


一作南来客，疏狂积有加。有诗皆寓感，无梦不还家。得失非关马，官私怕问蛙。空山当此节，开遍古梅花。

一八八三年（光绪九年　癸未　二十岁）





台湾竹枝词　四十首

台湾竹枝词　四十首[1]

唐山流寓话巢痕，潮惠漳泉齿最繁。二百年来蕃衍后，寄生小草已深根。

东宁西畔树降旗，六月天兴震叠师。从此东周遗老尽，更无人赋采薇诗。

印收监国剧堪嗟，泪洒孤坟日已斜。城北城西千万树，哀魂应化杜鹃花。

北园荒草几经春，监国不亡国岂沦？若究[2]祸端肇亡国，九原应怨董夫人。

自设屏藩障海滨，荒陬从此沐皇恩。将军不死降王去，无复田横五百人。

师泉井上[3]阵云屯，夜半潮高鹿耳门[4]。如此江山偏舍去，年年荒草[5]怨王孙。

馆娃遗址许禅栖，云水僧归日已西[6]。话到兴亡同坠泪，可能诸佛尽眉低。

鼾睡他人未肯容，开山新议达宸衷。荒山逐渐开硗确，草草何能便濬封。

教士都凭器识先，海东旧院剧云连[7]。岱云去作三山雨，灯火荒凉四十年。

峰头烈焰火光奇，南纪岗峦仰大维。寄语沸泉休太热，出山终有冻流时。

菊满东篱荷满池，少寒多暖鹭洲诗。星轺不到鸡笼岛，寒彻罗衣总未知。

浮槎真个到天边，轻暖轻寒别有天。树是珊瑚花是玉，果然过海便神仙。

水仙宫外水通潮，潮去潮来暮又朝，几阵好风吹得到，碧桃花下听吹箫。

竹边竹接屋边屋，花外花连楼外楼，客燕不来坭滑滑，满城风雨正骑愁。

任他颜色照银泥，一样朱唇黑齿齐。螓首蛾眉都易事，教人难觅是瓠犀。

牛车辘辘走如雷，日日城东去复回，红豆满车都载过，相思载不出城来。

番社曈昽曙色开，枪雷箭雨打围回，黍罂酒热朝餐早，手擘奇柑煮鹿胎。

门阑惨绿蜃楼新，道左耶稣最诱民。七十七堂宣跪拜，痴顽齐礼泰西人。

竹子高高百尺幡，盂兰胜会话中元[8]。寻常一饭艰难甚，粱肉如山饷鬼门。

罂粟花开别样鲜，阿芙蓉毒满台天；可怜驵侩皆诗格，耸起一双山字肩。

大东门接小东过，衾艳衣香羡此多，闻说花田重征税，花排花串价增高。[9]

盘顶红绸裹[10]髻丫，细腰雏女学当家，携篮逐队随娘去，九十九峰采竹芽。

相约明朝好进香，翻新花样到衣裳，低梳两鬓花双插，要斗时新上海妆。

唱罢迎神又送神，港南港北草如茵。谁家马上佳公子，不看神仙只看人。

一剑霜寒二十秋，大王风急送归舟。雄心尚有潭边树，夜夜龙光射斗牛。

铁笛吹来竹外烟，梅花消息素怀牵。瑶台芳讯来何暮，惆怅溪桥欲雪天。

为怜归燕一开门，斜日红棉易断魂。燕子自双人自独，此情消得几黄昏。

好吟应是太痴生，笔墨因缘记不清。谁把四弦弹夜月，新词唱遍赤嵌城。

鲲鯓香雨竹溪孤，海气笼沙罨画图。衬出觉王金偈地，斑支花蕊绿珊瑚。

番檨花开又一年，不寒不暖早春天；开正复喜开春宴，赢得诗狂更酒颠。

新岁尝新已荐瓜，春风消息到儿家。绿磁正汲南坛水，一树玫瑰夜点茶。

晚凉新曲按琵琶，茉莉花开日已斜，一担香风满城送，深宵散作助情花。

半种花园半种田，儿家生计总由天。楝花风后黄梅雨，满地珍珠不计钱。

黑海惊涛大小洋，草鸡亲手辟洪荒，一重苦雾一重瘴，人在腥风蜑雨乡。

风光绝胜说江城，树裹湖容一片明。拟刺朱家船子去，万荷花里读书声。

红罗检点嫁衣裳，艳说糖团馈婿乡[11]。十斛槟榔万蕉果，高歌黄竹女儿箱。

贺酒新婚社宴罗，双携雀嫂与沙哥。鼻箫吹裂前峰月，齐叩铜镮起跳歌。

白露满天蝙蝠飞，寒阶枯坐水生衣，竹丝闻续烧三丈，心烬待郎郎未归。

生平未睹此中天，好向居人叩末颠。遍地槟榔传几代，从头乞为话便便。

一年天气晴和来，四序名花次第开。手把酒杯酬徐福，如今我辈亦蓬莱。

一八八七年至一八九一年（光绪十三至十七年　丁亥至辛卯　二十四岁至二十八岁）

编校者按：自《女儿酒》至《逃婢》为止，七律三十四题五十一首，为丘氏参加台南、台北诗社活动时的拟题、限韵之作，录自唐景崧所编之《诗畸》卷八。





女儿酒　三首（限微、真、麻韵）


梨花熟后菊花新，并作兰闺廿载陈。玉瓮蕴香珍酒母，金樽留宴待冰人。

碧桃窗畔藏琼液，黄竹箱边泛麹尘。姊妹双封开不得，流涎莫误宋东邻。

一瓮珍同碧玉瓜，十千待价在儿家。瓦窑消息通泉郡，溪水温柔酿若耶。

绮岁味逾新制麹，黄封香蕴未开花。芳名两字销魂甚，酣酒居然国色夸。

珠娃生日瓮头春，贵比云英未嫁身。一样黄花称女子，廿年红友属佳人。

酒星旧侍天孙室，香露愁过妒妇津。笑煞杭州帘下店，佳名处处效施颦。





典衣买书　二首（限冬、歌、青韵）


自笑难登箸作庭，贫中书仅购零星。轻裘付与长生库，一卷携归问字亭。

寒士性情能耐冷，秀才风味喜横经。何时借读来中秘，照我朝衫太乙青。

一瓻难借读三冬，典到青衫费足供。入库酒痕双袖满，拥城书味十分浓。

输金共论文章价，脱布思罗锦绣胸。相国寺前碑版好，易安夫妇最情钟。





白　燕　二首（限先、庚韵）


梨花影里语缠绵，色相全空羽化年。雪满谢庭迷故垒，月明汉殿见飞仙。

心经素伴寻鹦鹉，血色红啼笑杜鹃。合把诗篇呈老铁，相逢正是白衣旋。

双飞疑染雪痕轻，玳瑁梁前结素盟。紫颔封侯休问相，乌衣辞垒笑逃名。

景文佳句珠成串，燕国前生玉比清。为语主人须爱惜，此身踪迹最分明。





青　冢（限支、鱼、阳韵）


年年塞上草如丝，遗冢谁怜绝世姿。埋藓坟高朝汉远，葬花土暖入秋迟。

魂归月黑琵琶冷，泪洒冬青毳幕悲。蕙恨兰愁三尺地，更无碑篆署阏氏。





五妃墓（限支韵）


玉带歌残吊古词，五云散后剩荒碑。地疑崖海全妃墓，人比湘江二女祠。

三尺土乖同穴望，百枝签乞进香诗。凄凉魁斗山头路，十首哀吟范九池。





黑　蝶（限先、阳韵）


前身合是漆园庄，栩栩来登粉墨场。雾里滃迷花世界，雨馀霉涴彩衣裳。

栖香宛肖鸦儿色，染笔谁描凤子妆。自向花丛留幻影，梦魂飞出黑甜乡。





老　伶（限东、支、麻韵）


妆束登场唤可儿，十年领队属专司。新班歌舞颜如玉，老辈头衔鬓似丝。

金镂尚留残曲本，青衫无复旧风姿。故交多少郎官在，怕说翩翩美少时。





老　妓　二首（限文、寒、尤韵）


刻意留欢不住欢，欢场变相讶鸠盘。雨云迎送韶华去，风月消磨兴味阑。

半世声名钱树子，旧时情态玉绵团。几回欲作商人妇，怕守空船水上寒。

脂粉生涯局未收，年华无计共春留。烟花队里迟青眼，风月场中易白头。

暮齿美人伤坠溷，多情荡妇怕经秋。当年纵使归金谷，房老相呼也自羞。





老　僧（限鱼、萧、阳韵）


颓唐年纪打包馀，枯木堂前见客疏。传钵偈先遗弟子，铸金像早拜休屠。

禅心历炼莲花座，僧腊消磨贝叶书。记得少年曾说法，左街承宠赐绯鱼。





老　马　二首（限灰、先、侵韵）


未靖边尘志敢灰，关山顾影一徘徊。成功空剩千金骨，展足原非百里才。

刍豆旧恩依虎将，桑榆晚景痛龙媒。可怜末路英雄感，移到天闲上驷来。

曾共将军百战来，九边无事废长材。识途尚望能收效，伏枥虽鸣不乞哀。

内府画图传骏骨，胡沙风雨梦龙堆。生成汗血天山种，那怕驹光日日催。





酒　痕（限冬、支、庚韵）


曾记寻欢酒不辞，旧痕重认倍相思。榴花裙污犹留处，杏子衫轻未褪时。

环影似分杯底印，麹香疑带盝中脂。匆匆一醉杭州梦，襟上重题白傅诗。





花　影（限冬、江、支韵）


绝似佳人影里逢，赏花不独爱花容。风摇槛曲疏还密，月印窗痕淡复浓。

院本新歌云破弄，宫词佳句日高重。碧桃更肖离魂女，隔树亭亭向阿侬。





梦蝶园　三首（限东、真、阳韵）


二百年前老道人，曾从此地托闲身。草鸡已叹雄图改，花蝶犹寻旧院春。

心事自同黄蘖苦，遗民犹见白衣新。如何栗主无人祀，有客伤心荐藻苹。

赤嵌城外客游春，半亩荒园寄慨频。南峤飘零唐义士，西台痛哭宋遗民。

骑鲸正拓红彝地，化蝶来居白帽人。故里新昌残碣尽，大书特为表贞珉。

烽火神州战伐同，有人遗蜕在瀛东。结茅鸡爪生番外，种菜牛皮旧壤中。

一卷金经参梦幻，廿年火宅托英雄。问伊议祀浮梁邓，书院何如此地崇。





钞诗吏　二首（限支、阳、庚韵）


柏署春凝燕寝香，官闲时节吏偏忙。如刀判罢萧何笔，古锦探来李贺囊。

研麝手寒桦烛下，涂鸦笺误草书旁。使君自是风流甚，移赠休吟小吏张。

冰厅呼吏界朱丝，又是题襟刻烛时。分纸手同麟士写，咬文事与蠹胥宜。

风闻莫误乌台案，日课疑遵鹿洞规。若刻海天霞唱集，更须官本付专司。





品　茶（限先韵）


第一岩茶第一泉，头纲九等品题全。旨探鸿渐经三卷，论抵君谟谱一篇。

数典岂同茶博士，评香不独酒神仙。谁知诗味清如许，都在春风啜茗天。





蜂　王（限麻、庚韵）


槐安国外此传名，一样衙参报主情。九锡文宜蝌蚪篆，万花谷是凤凰京。

献兰许给游春假，贡粉同暄晌午声。莫笑麽么成底事，蜜官多少旧公卿。





蚁　阵（限鱼、肴、侵韵）


槐国宵传卧内符，南柯晓肄武侯图。故封顿列三军帐，新式仍穿九曲珠。

缘树似驱花贼去，分行应共黍民趋。如何兵祸东西魏，豫兆分明赤黑殊。





军中闻笛（限东、真、阳韵）


牙旗风卷万营霜，吹笛何人向战场。惊梦声飞边月黑，撩愁音遏塞云黄。

怨来杨柳关河夕，落到梅花帐幕凉。一夜同听浑不寐，受降城外各思乡。





逢旧识妓　二首（限先、尤、咸韵）


小结春风一晌缘，再相逢处倍相怜。花看鸿爪留痕地，梦续莺花惜别天。

我行踪伤酒后，忆卿情态破瓜年。画兰丰格弹琴手，怕读梅村感旧篇。

旧时红粉旧青楼，相见新愁间旧愁。未嫁美人伤命薄，再来名士尚风流。

烟花南部温前梦，松柏西陵感故游。我有归期卿有主，尊前一霎且勾留。





镜（限灰、元、青韵）


盈盈秋水绝尘埃，照尽欢愁此一枚。苔篆盘龙搜土出，菱花飞燕倚宫开。

帝王事业留，儿女因缘下玉台。我独相逢屡回首，此中曾照美人来。





轿　二首（限阳、庚、覃韵）


乌油雅锡筍舆名，济胜双肩互送迎。名士游山兜竹去，美人出阁驾花行。

五更抬出模糊梦，一路呼来大小声。谁似当年陶靖节，匡庐道上舁门生。

肩舆安稳比双骖，得此何须驾指南。汉代军威传越岭，晋人风致说乘篮。

道中去盖愁秋壑，门外论歌坠箨庵。惟有游山官太俗，夕阳红照绿兼蓝。





乞　花　二首（限冬、支、庚韵）


不惜狂言四座惊，也同名士悦倾城。一枝大有分春意，十索疑听度曲声。

异种每防良友吝，痴心如待美人行。此情似乞韩忠献，只向君王觅爱卿。

名园佳丽最情钟，不厌干求尺素封。痴望一枝同妾赠，屡催芳讯泥人从。

狂如杜牧花应笑，急似真卿米待供。争及偷香真快事，昆仑驮出院三重。





圆　槕（限东、鲁、蒸韵）


人间此席最圆融，客到真看面面通。团拜合登同榜士，巧思定出斫轮工。

坐花相对停芝盖，觞月还疑入桂宫。一自刓方随俗后，不须争位说颜公。





烧香女（限支、麻、青韵）


绣裙簇蝶髻盘鸦，侍婢携香上宝车。酬愿文教郎具草，买脂钱为佛开花。

三千界热黄金鼎，十六年同碧玉瓜。心字烧残心事祝，相思诉遍梵王家。





苔　二首（限东、灰韵）


惹草拈花一片同，眼前随意绿濛濛。空山剔翠寻秦碣，古砌分青上汉铜。

钱样堆残贫士壁，鞋痕香透美人弓。石头路滑匆匆去，怕忆天台旧梦中。

绣瓦文阶扫不开，更无人处有莓苔，篆留绿字蜗涎在，踏破青痕鹤步来。

一片泥掀春后笋，十分香点雨中梅。同岑多少良朋感，石上题诗寄兴哀。





舟中听客话故乡事　三首（限冬、青、尤韵）


盼到家山一发青，轻舟踪迹聚浮萍。乡关旧梦圆人月，水国高谈集客星。

莼菜情怀维缆话，梅花消息倚篷听。归心此夕因君急，唤起篙师去莫停。

守风闷坐木兰舟，有客乡音话柁楼。万里家山增梦想，十年湖海愧淹留。

停船合谱长干曲，去国难忘下泽游。听罢月明人不寐，江干触起故园愁。

偶然俦侣一舟中，听到乡音气味同。笑语如披耆旧传，江湖最爱滑稽雄。

停桡话久沉山月，隔舫愁生忆土风。从此大家情谊切，每谈家事便收篷。





菊　枕（限斋、阳、侵韵）


秋色秋香满榻侵，落英缝出美人针。佳名尽把鸳鸯唤，芳梦应教蛱蝶寻。

衾底凉招三径月，床头富拥一囊金。梅花纸帐芦花被，一样清高惬素心。





典　琴（限灰、尤韵）


典尽春衫已可哀，救穷搜到古桐材。七弦劫坠长生库，三叠声停避债台。

玉轸未甘贫日卖，锦囊还望赎时开。质钱欲买文君酒，无奈求凰奏不来。





泥美人（限真、先韵）


青奴黄妳久横陈，又向春泥现色身。抟土化成真粉黛，碾香添作好丰神。

不言似抱桃花恨，妙塑兼描柳叶颦。谁把一团分尔我，新词传遍管夫人。





戒　烟　二首（限佳、真、先韵）


未到清明已禁烟，从今买夜不须钱。窥来面目真还我，断后心情定似禅。

半段枪抛欹枕日，一丸泥弃闭关年。独愁药尽根难尽，误听欺人说秘传。

莺粟花开色味佳，可儿多少此沉埋。闻香乍醒同床梦，决意如镌戒酒牌。

枕畔潮停三日信，灯前诀守八关斋。笑他一世长迷客，面目全黧骨更柴。





寄家书（限寒、歌、青韵）


旋拆旋封郑重看，寄家书比寄人难。百函不及身归早，一纸权同面见欢。

字字带将乡梦去，重重缄到泪痕干。说来情话笺偏短，搁笔低头坐夜阑。





避　蚊（限元、阳韵）


巧窃文名势剧张，钻营豫却尔登堂。口头太毒难相与，膏血无多怕尽尝。

长脚相公交愿绝，虚声处士害思防。宋濂檄草宜重写，宵小由来等虎狼。





下第别妓（限微、元、萧韵）


青楼愁把别时樽，话到登科已断魂。一第艰难名未就，十年薄倖梦难温。

柳枝惜我仍从事，花榜输卿早状元。霓咏欠工骊唱速，游春情绪怕重论。





逃　婢（限鱼、庚韵）


青衣暗脱出门初，懒向妆台作侍书。五夜添香心已逸，双丫就道胆犹虚。

出笼灶下飞娇鸟，漏网泥中走小鱼。怕有多情阮遥集，追回人种急骑驴。





水仙花　（按：此首未见于《诗畸》，录自台北版《丘逢甲遗作》）


廿番芳信报新年，海上愁春下谪仙。入世花偏蜕凡骨，卷帘人自荐寒泉。

双钩写韵珍遗绢，一操飞香冷素弦。流落纵教天不管，何曾飘坠向风前。





赋得“马饮春泉踏浅沙”得泉字五言八韵


饮马江村暮，沙堤踏影圆。浅痕消宿雨，春意逗寒泉。柳絮晴嘶栈，桃花缓著鞭。隔云喧瀑布，喷雪上连钱。鳞皱吹初散，蹄轻没未全。模糊搀鸟篆，蹀躞搅鸥眠。待步溪头月，斜冲渡口烟。亲耕瞻跸路，按辔肃班联。

一八八九年（光绪十五年　己丑　二十六岁）





夜出吴淞口放洋　（以下十五首追录己丑入都之作）


残月西沉星汉斜，大江东尽海云遮。塔灯红出波心火，莫误南槎作北槎。





舟次登莱间书感


鲁连耻帝秦，田横羞臣汉。海上怀古人，登舟发浩叹。





大沽口待潮


扁舟留滞海门东，献赋金门路未通。迟我江头三日信，春潮不及马当风。





塘沽坐火轮车抵津门　二首


丁沽潮浅拥平沙，断续春冰阻客槎。电影雷声三百里，角飞城畔试飞车。

轮舟通后海门开，万垒防秋拱将台。不动夷氛三十载，等闲笑看火车来。





北平守


老作北平守，不侯殊可哀；安知汉丞相，须用下中材。





蔡村夜发


起拥重裘夜不温，骡车驮梦一灯昏。铃声断续平沙路，晓月随人出蔡村。





黄金台


闻道昭王此筑台，依然悬格待奇才。年年车马燕山道，不为黄金客不来。





琉璃厂


古香压架价堪论，碑板周秦椠宋元。十八房书三馆楷，年年纸贵海王村。





下斜街邸中春晓　二首


东风分绿上庭槐，一树丁香破晓开。花气满帘春梦醒，五更铃语骆驼来。

软红尘里自萧闲，日上红窗户尚关。花落忽惊春事晚，出门残雪满西山。





潞河舟次


十幅蒲帆晚待开，斜阳回首隔金台。潞河杨柳年年绿，送尽南樯北棹来。





南归舟中见槎山


天风吹送客舟还，万里波涛缥缈间。独倚柁楼三日望，吴云一抹见槎山。





静安寺


第六泉边野草青，南朝僧去寺门扃。春风十里喧莺燕，无复虾蟆出听经。





归舟口号


过尽吴山过越山，闽山指顾海云间。双轮一日三千里，不待风潮送客还。





哭吕汝修同年　三首（按：举人吕赓年卒于己丑秋重九日）


热血难消唤奈何，百方无计起沉疴。遗诗尚在同人集，拔剑难闻斫地歌。

千古敢期文苑传，一生遽了孝廉科。于今欲作忧天想，只剩狂夫涕泪多。

廿年朋旧两诸生，万卷藏书屡借荆。相诣何曾过十日，共谈不觉到三更。

醇醪久醉周公瑾，噩梦先惊范巨卿。谁料词场同角逐，春明一聚了交情。

曾同达旨究蒙庄，也合忘怀到子桑。当世奈多蜍志在，故交偏见玚桢亡。

菊筵遽罢登高会，蕙帐愁看拜母堂。回忆平生肝胆语，从今风雨倍神伤。

一八九〇年（光绪十六年　庚寅　二十七岁）





辞别维卿师


一第归来海外天，程门重立兴悠然，秀才风味依然在，犹似春灯问字年。





净翠园敬步维卿师元韵　十二首


五十开藩不算迟，官忙犹赋筑园诗。莳花洗竹闲功课，添入桓公运甓时。

板舆奉母辟精庐，小处娱亲更自娱。竹屋三间书万卷，此中官气一分无。

春灯乐事谜争猜，诗社钟声约竞来。欲向红兰观碧海，万花扶客上澄台。

玉轴牙签损俸钱，古香春满画堂前。异书合对名花读，不碍窥园董广川。

手种幽兰花满盆，春风二月醒香魂。门前多少新桃李，不及园栽久受恩。

春风坐上不知寒，细议商量检食单。酒半茶初诗兴好，楝花影里倚栏干。

三更电语壁钟鸣，花睡初浓烛尚明。春梦重重回应处，西清铃索夜来声。

吟罢探骊说擅场，尽容獭祭入曹仓。花阴围住诗人坐，应胜春明觅句堂。

五华判毕此经过，把酒谈心感慨多。谁信书生清瘦貌，洗兵曾自挽银河。

长安看罢杏花红，我亦园居赋捒东。壹是未曾知己报，敢将种菜老英雄？

长物曾无带万钉，公馀涛爱晚来听。谁知小揖图书府，大海清音过斐亭。

名贤宦迹古来留，半亩终传海上头。此是城西读书处，可能韩孟共千秋。

一八九一年（光绪十七年　辛卯　二十八岁）





辛卯首春招同赖俊臣徐炯尔赖远澜苏祥其王师竹林行仁游玉枕山由大仙岩抵碧云寺题壁　二首


策杖来探海外奇，春风吹客出城时。路从虎墓穿林曲，泉绕麟岩下涧迟。

窥井少酬诸葛志，搴云同赋大苏诗。庄严尚鲜开山手，何处谈禅觅戒师？

携朋如作竹林游，布袜青鞋兴致幽。岩翠滴人双袖湿，海光朝佛一龛收。

三更啸月猿归洞，半榻眠云鹤共楼。尚有向平心事在，名山未敢久淹留。





宿碧云寺叠前韵　二首


闻说新岩境更奇，筍舆未及敛昏时。鸦驮落日栖林早，龙带归云入洞迟。

一路烟霞春引梦，万山风雨夜催诗。天花散尽禅心静，丈室维摩是我师。

凤尾麟头次第游，最嵚崎处最清幽。满庭花影天香坠，半夜钟声佛水收。

古涧吐云藏宝刹，空山吟月忆琼楼。题诗尘壁存鸿爪，也当东坡玉带留。





题吕汝玉茂才家所藏宣和美人图　有序


图作美人横琴左顾而坐，座右鼎铛斑驳，美人亦古妆。笔意神妙，虽绢色黯败，细玩神采若真。幅上方，当中有宣和御章，方二寸，阳文。下方，左万钟米印，方半寸许，阴文；右项墨林父秘笈之印，长寸五分，广三之一，阳文。图藏筱云山庄吕汝玉茂才家，盖其先人得之闽市者也。辛卯除夕，醉中题此，时鸡已三唱，邻家爆竹千万声矣。

小宴东风屏寒具，画堂忽出凌波步。万种春生间，玉钗锦幄容珍护。

绢轴流传七百年，美人如玉未成烟。御章帧首宣和篆，知出三宫北狩前。

艮岳倦游宣画苑，朱渐戴琬当时选。双飞孔雀上藤墩，斜枝月季开壶殿。

万绿丛中考画师，动人春色不多时。如何绘画乾坤手，也作荒唐云雨思。

花鸟天成睛点漆，士如居然周昉笔。莫是灵霄受箓年，玉真轩里安妃出？

娟娟不作时世妆，奁畔鼎彝生古香。珠徽玉轸琴床冷，若弦松散何时张？

蔡家主妇休进酒，江山已坠金狄手。画图不解平城厄，万里明驼妃主走。

鸾手符难画避兵，无愁天子太多情。燕支北地停渲染，犹传师师五国城。

著作人间留画谱，几暇更传图博古。训储遗墨抚明皇，亡国风流同后主。

零缣碎绢委胡尘，玉颜憔悴内家春。断佩折巾争赐日，想见装潢出侍臣。

此幅劫馀谁拾袭？裙边袖角朱文湿。海滨渔长钤瑶章，墨林山人韬宝笈。

何时流落毘舍耶？香魂疑返宫人斜。落日几更金世界，披图如见故宫花。

列女屏风明主撤，秘府故应难预列。曾入勺园天籁阁，也合珍藏精鉴别。

高堂展玩春灯红，雾鬓风鬟出汴宫。都将天水兴亡感，写入零脂剩粉中。

一八九一年（光绪十七年　辛卯）





部　子　四首

部　子　四首[12]

邑东十馀里，山名部子，有荒地可垦田；拟于山溪佳处结庐，署曰“樵隐”。冬暇往游，先以四诗为券，用质山灵。

自是烟霞痼疾存，拨云来访武陵源。桃花多处耕田好，愿学仙人长子孙。

年光忙处客偏闲，得意看云问水间。不为苍生共忧乐，谢安只合老东山。

把茅思觅此身安，迫窄乾坤半亩宽。已分逃名书懒著，休同夹漈[13]草堂看。

东坡原不合时宜，丘壑平生系所思。拟种梅花三万树，冷香深处独吟诗。

一八九二年（光绪十八年　壬辰　二十九岁）

编校者按：《柏庄诗草》结集。丘逢甲将壬辰年正月至闰六月所作古近体诗二百四十九首（实际统计为二百五十首，其中十五首为追忆己丑入都之作）结集为《柏庄诗草》，其后又将壬辰年秋起所作三十二首续抄在同一手稿本上，计有：“七夕旅中寄内”“七月十六日夜大风雨”“次韵奉酬仲英太守见赠之作”二首和“驴”八首等。

一八九三年至一八九四年（光绪十九年、二十年　癸巳、甲午　三十岁至三十一岁）





失　题

失　题[14]

客里欣逢棨戟临，匆匆饯别向台阴。文章藉靖兵刑气，学校能收悍犷心。

未起人材需夹袋，已伤民命待神针。难忘慷慨尊前语，露处王尼感不禁[15]。





台湾县八景（台中八咏）


瑶峰晴雪


山意晚生寒，阴岭雪微积。寻梅晓出城，云间一峰白。





焰山朝霞


山灵抱奇气，光焰作霞彩。东风吹不散，捧日照炎海。





度山观海


邑尊云山肖卧龙岗，时范继庭为台湾县令

山与卧龙埒，奇观接混茫。何人挥羽扇，筹策奠南洋？





大墩眺月


不尽秋宵兴，登临云影开，万家忧乐意，移照上心来。





双澳渔火


欲觅渔村路，双溪薄暮天。西风明灭影，红出荻花边。





梧汊归帆


归舟乘晚潮，港近西风猛，樯鸟迎客来，片片斜阳影。





鸳湖问荷


在县东，仙根有别业曰樵隐山庄，著有鸳湖诗，故云

地埒湖州胜，人吟工部诗，水光山色里，香满欲开时。





龙井品泉


汩汩度山阴，客来秋正深，贪廉不在水，自在使君心。





瀛壖八咏（台湾八景）


东溟晓日


朝曦潋滟拥东溟，射出毫光万点星；瀛海扶桑真咫尺，烛龙从此好长瞑。





西屿落霞


孤鹜齐飞句有神，丹霞一缕袅澎津；散来馀绮真堪爱，风景依稀洛浦晨。





安平晚渡


红毛城外海天浮，万里征帆一望收。好是月平风定后，有人天际识归舟。





沙鲲渔火


隔江渔火列星星，照到龙宫睡不成。蟹舍鸥村烟漠漠，灯光帆影不分明。





鹿耳春潮


铁弩三千射未回，银山十二拥成堆。馀声昼夜冲沙岸，知是春潮带雨来。





鸡笼积雪


炎消瘴海玉楼寒，三伏全无暑气干。盈尺漫言丰稔兆，有人穷巷卧袁安。





澄台观海


扁舟破浪记曾来，利济生平挟壮才。此日登临增感慨，防山防海要徘徊。





斐亭听涛


微似楼头振笛笙，俄如海底吼鲵鲸。夜来午枕听无倦，瘦竹幽亭一味清。





（二）诗　钟　二百一十五联


编校者按：丘逢甲的诗钟二百一十五联，录自唐景崧编的《诗畸》，此书于一八九三年在台北出版，共十卷。卷一至卷四为嵌字联，其规甚严，唐景崧归纳为八条，如用典不可一句有典，一句无典；所嵌字用古人姓名，不可一句有姓，一句无姓；时代不能相离太远，女名禁对男名等。五、六卷为分咏格，规定题目要一雅一俗，或两俗禁犯字面。第七卷为合咏格，规定一题作一联，禁犯题字中嵌一字，以杜宿构。后附笼纱格，随拈二字，据典成联，不露字面。第八卷为七言律诗，九、十两卷属《外编》。

收入《诗畸》中的丘氏作品，计有诗钟二百一十五联，另附七律五十一首。唐景崧将诗钟称为“诗畸”。据明人张自烈《正字通》所云：“井田为正，零田不可耕者为畸。”诗钟，不是完整的诗，只是诗的零句，唐故以“诗畸”名书。诗的联句，又称之为“诗钟”，清人徐兆丰《风月谈馀录》中说：“构思时以寸香缕，上缀以钱，下承盂，火焚缕断，钱落盂响，虽佳卷亦不录，故名曰诗钟云。”所以，诗钟是限时之作，多以焚香二寸为限，约十至十五分钟，是古人做诗的基本功夫训练之一。丘逢甲所作的诗钟二百一十五联，共分四类：①嵌字格一四三联，从凤顶格至雁足格，七体皆备；②分咏格三十九联；③合咏格十四联；④笼纱格十九联。这次编校的底本是北京图书馆所藏《诗畸》唐氏原刻本的残本，后得台北王甦教授协助，收到唐懋功《得一山房集》附《诗畸》中所载的丘联二百一十五首，将两者比照互校，即为现在的丘逢甲所作诗钟二百一十五联。

①封、内凤顶格

封豕食馀吴国霸

内蛇门后郑君伤

内里回波唐帝怕

封中望气汉皇来

②僧、雪凤顶格

僧耳三传拳法变

雪心一赋地师尊

③劳、土凤顶格

劳薪爨下何人识

土物门前有客陈

土物诏除诸道贡

劳民敕止内廷工

④馀、曲凤顶格

馀姚大有擒王略

曲逆曾为反间人

⑤邻、鼠凤顶格

邻居虽好无钱买

鼠穴何因有梦来

鼠卜法从荒外得

邻舂声向夜深闻

⑥珠、四凤顶格

珠还旧迹犹存浦

四畏谐谈更署堂

⑦之、福凤顶格

之[16]罘山访秦皇迹

福寿宫留宋帝题

⑧千、死凤顶格

千牛魏署空头敕

死马燕输买骨金

千里谣曾惊董卓

死年谶已应高欢[17]

⑨铜、丑凤顶格

丑石世珍坡老画

铜盘人考比干铭

⑩风、醉凤顶格

醉人岂在当筵酒

风世聊编说部书

行、后凤顶格

行检官阶唐宰相

后村宗派宋诗人

行马遽施公子贵

后鱼感泣幸臣衰

宫、首燕颔格

黔首未愚秦帝死

吴宫已沼越臣诛

狼、岸燕颔格

天狼占考甘公法

雷岸书传鲍照文

波、国燕颔格

大国虢秦同拜命

伏波马路并开边

燕国文章唐宰相

鸥波书画宋词臣

鳔国乐为归德舞

衍波笺写晓寒诗

师、小燕颔格

识小录编明代事

论师书仿柳州文

国师新室歆从莽

家小徐州吕获刘

娶小托为生子计

求师专拜达官门

干、列燕颔格

遽列弹章缘纵酒

偶干公事乞饶花

林、子燕颔格

桑林祷雨商王乐

瓠子防河汉帝歌

虎林字避唐家讳

犬子名传汉代文

和、立燕颔格

册立竟称父皇帝

议和甘作小朝廷

拥立陈桥兵变日

议和辽海使归年

牙、字燕颔格

残牙曾吃红绫饼

小字私镌碧玉牌

磕牙瓜子闲消画

测字梅花预报春

文字故交原耐久

齿牙馀论总怜才

阴、助燕颔格

偃助三人长史狱

郭阴四姓小侯家

碑阴谁辨中郎字

谈助惟凭仲任书

舞阴旧铸通侯印

啖助曾传博士经

知、斗燕颔格

四知杨震关西节

八斗陈思邺下才

环、老燕颔格

九老画图唐太傅

二环谐语宋伶官

五老峰寻江右地

双环井访海南泉

符、转燕颔格

药转笺来商隐句

竹符调到子瞻泉

阴符经演磻溪秘

宛转歌留乐府声

先、顿燕颔格

每先密约私传札

小顿行装自候船

灵、独鸢肩格

文字灵皋遵正派

诗才独漉得雄名

州辟独山民俗朴

县过灵璧战尘销

临江独树如人活

拜月灵狐与鬼邻

马、归鸢肩格

留都马阮皆奸党

胜国归胡是大家

危、广鸢肩格

佛门广大容逃酒

时局危疑敢挂冠

性狭广场仍逼仄

心平危路亦康庄

时事危于逢劫局

人情广到绝交书

宾、老鸢肩格

池获宾蕤唐博士

庭犁老上汉将军

南极老人瞻寿相

东宫宾客著闲官

唐兴老子追尊帝

周立宾王已作僧

星、矢鸢肩格

李陵矢尽为胡虏

葛相星沉识汉衰

奇、远鸢肩格

共以奇人呼北海

莫将远祖认汾阳

情、尺鸢肩格

恨无尺郭能餐鬼

苦练情魔竟入禅

敢欺尺水难生浪

已种情根便长芽

偷把尺书缄密约

自将情字署私衔

苍、火鸢肩格

焰窥火井扶刘日

泪洒苍梧葬舜年

唐律火珠评体格

周官苍玉辨威仪

张、乱鸢肩格

尽有乱萌堪痛哭

更谁张本豫安排

吏诛乱法乖崖传

侄解张军阿买书

空、玉鸢肩格

生入玉门班定远

夜逃空舍马平章

史传玉面张雕武

敕却空头宋广平

林、鼎鸢肩格

仙去鼎湖怀帝子

隐居林屋访山人

虚、鼻鸢肩格

下令鼻曾齇宋祖

闻声虚始步陈王

湖、散鸢肩格

花咏散金多误菊

子名湖目合寻莲

偶学散文书跋尾

自描湖景画屏风

思、晋蜂腰格

拙貌左思工作赋

长斋苏晋偶逃禅

碑泐去思名宦迹

册封福晋列藩仪

州建上思屏五管

县开临晋控三边

拜书石晋臣辽主

作赋陈思感洛神

严、汉蜂腰格

马迁谤汉文成史

杜甫酬严集有诗

蜀仍称汉留炎运

庄改呼严避帝名

用到李严真左计

得来吴汉佐中兴

僧携前汉葫芦史

佛说华严贝叶经

灰、井蜂腰格

除夕打灰呼婢语

清明淘井梦僧诗

金鼎残灰香灭候

银瓶古井水寒时

心、火蜂腰格

能消愤火惟凭剑

未餍淫心只剩书

桥、犬蜂腰格

萧王射犬亲追贼

宋祖陈桥忽变兵

横、叶蜂腰格

寄来花叶朝云札

读到纵横鬼谷书

春深未叶经霜树

夜冷犹横待月琴

乌、位蜂腰格

身嘲尸位犹支俸

心愧慈乌未报恩

诏传禅位曹丕篡

诗诵瞻乌郭泰悲

神庙栖乌兴霸将

仙龛留位乐天居

全、本蜂腰格

乱世瓦全终苟活

人生木本岂容忘

元征日本将军败

唐置天全节度尊

谏辅大全惭吠犬

相臣立本

颠、鼻蜂腰格

谑说奇颠齐殿下

令传齇鼻宋宫中

冠、胆蜂腰格

几族衣冠过江左

一生肝胆向平原

剩将诗胆雄当世

误戴儒冠腐此身

隐士挂冠神武日

降王尝胆会稽年

离、重蜂腰格

诗感别离苏属国

史称严重霍将军

一编叔重存秦篆

七璧钟离发孔书

诀叩坎离参道箓

学传光重觅洋书

非、运蜂腰格

身后是非犹有史

闱中命运不关文

辽人广运编年号

宋士公非著别名

南、角蜂腰格

袁部触南皆战将

汉朝宝角并妖人

皮、老鹤膝格

骏骨岂因皮相贬

鸡谈终胜老生常

南、老鹤膝格

传衣顿衍南宗派

磨碣谁题老佛坟

碧膜荔珍南海种

紫团参重老山名

漆园梦蝶南华旨

函谷骑牛老子图

云、子鹤膝格

下笔雄吞云梦泽

出山羞过子陵台

空、蜀鹤膝格

珠光蛤现空王像

血泪鹃啼蜀帝魂

尖、注鹤膝格

私传眉语尖微递

常恨情诗注不明

灯、宝鹤膝格

寄奴故物灯笼在

武帝高歌宝鼎来

医方搜到灯笼草

佛界开来宝相花

潞公物议灯笼锦

代国诗人宝剑篇

吹、北鹤膝格

周家乡饮吹豳礼

宋代盟书北伐篇

神、铁鹤膝格

故物元都神木镇

丛谈宋代铁围山

章、食鹤膝格

衣冠敢悔章缝贱

朝暮翻怜食宿难

花、曲鹤膝格

词人别集花间箸

游客新闻曲□[18]篇

园客痴情花作妾

词人浪迹曲为师

踏月自寻花外路

闻歌来访曲中人

延、对鹤膝格

公孙东阁延宾日

董子西京对策年

时、木鹤膝格

苏轼诗仍时政议

晏殊带剩木胎存

寒酸人化时文鬼

昏瞆官如木偶神

巢、熟凫胫格

春鹆来巢感

尔雅蟛蜞不熟嘲

会、解凫胫格

仆射岂能皆解事

先生不碍号公非

屈、成凫胫格

楚族才多推屈景

汉家德替始成哀

田为令公聊屈膝

阮嗟庶子竟成名

孙、物凫胫格

庄子篇传齐物论

放翁集有课孙诗

古浪淘来人物尽

好花看到子孙难

温峤啼曾英物试

康成生与小孙同

富名蜀郡王孙著

宦迹苏州应物传

生、进凫胫格

翟义不惭方进子

刘歆原愧更生儿

君王那有长生药

郡守应偿博进钱

泥、九凫胫格

文艳牡丹加九锡

曲传玉茗堕泥犁

新、血凫胫格

宋朝荆国行新法

明代梨洲上血书

包、粪凫胫格

讼堂盗户能包庇

相府天宫说粪除

鲍君谑语鱼包变

邵女哀词马粪香

丝、伴凫胫格

绣闼阄题吟伴雅

香闺扶梦喘丝轻

夜、怀凫胫格

入胡为虏嗟怀帝

比汉称尊笑夜郎

秋、武雁足格

湖凿昆明夸习武

河开瓠子重防秋

原鹿逐馀临广武

城乌呼处感延秋

鱼、壁雁足格

穷边草尽逢戈壁

旧院花残葬玉鱼

冰、祭雁足格

纸钱影里鬼求祭

铜盏声中人卖冰

象、当雁足格

向秀注书归郭象

韦贤相业等平当

南越来朝新贡象

西宫赐宴小排当

雄、卷雁足格

门下温来名士卷

酒边论到使君雄

凉、足雁足格

久甘宦味愿难足

不斩仇头心未凉

宫、岁雁足格

阁老叩头呼万岁

君王割炙劝三宫

蓝、报雁足格

修竹平安丞相报

襕衫利市秀才蓝

妻、美雁足格

尹邢并世难为美

刘阮深山竟得妻

自知不及徐公美

相敬谁如卻子妻

以下为分咏格，一雅一俗，禁犯字面

渔火妾求子

兰征簉室春祈梦

网集瓜洲夜见星

侧室仙同花蕊祝

钓船灯向荻芦悬

鼎口水

九转尚存烧药具

三军同有望梅情

歌传乐府汾阴宝

祸始昭阳石上华

沙疤颈

一痕绕项飞头国

万劫存身不坏王

瓶近视

寸光补憾波斯镜

缺口藏珍景德瓷

画鬼鼻涕

双垂罗什安禅座

一幅钟馗嫁妹图

一幅花笺罗刹国

双垂玉筋涅槃僧

懒残拭到闲工少

道子图成变相多

窗戏掌班

蕉天风雨来谈友

菊部笙歌类印君

扑蝶缘簿

名公疏引开篇写

儿女心情到会忙

册中佛乞看金面

扇底奴忙闪玉腰

斜阳红楼梦

墙角渐低犹有影

石头谁记了无痕

汉室残痕兼鸟度

金陵假语续貂多

开篇莫向痴人说

留影如催倦客归

腰借书不还

陶潜栗里归休折

萧翼兰亭赚竟同

扇乞儿请客

妓楼却聘香君血

宾馆酬恩铁丐心

笔鸦片瘾

千秋斑管仙才少

一榻昏灯鬼趣多

海吐酒

块垒消除同唾玉

沧桑感慨又扬尘

菜放学

愁看百姓饥时色

乐极群儿散后心

持斋客至嫌羹冷

毕课童归骂饭迟

馆散亦同词客例

殿齐曾梦状元名

张良招赘

婚违周礼因秦俗

誓报韩仇代汉谋

心厌侯封因谢病

身依妻党竟同疣

战书托妻

对敌文章夸草檄

依人生计愧荆钗

友游莫负齐臣约

士戏曾传楚将言

鸠跌倒

解来九鸟荆公说

笑煞群牛学士诗

满地曾怜奴碎梦

晴天又听妇呼声

老将打跧

外用学来忙右膝

边防劳苦忆中年

百战银丝飘鬓雪

半边金搭屈威风

柏假道学

参天茂植乌台树

欺世高谈鹿洞规

麦贼放火

太息朱三移帝辇

最难范二赠朋舟

胆卖田

怯敌将军真鼠似

败家子弟与蝗同

膏腴割尽惟存砚

辛苦尝来等卧薪

史仆妇

为记帝言常值殿

偶因夫病代司阍

佳传秽留惊蛱蝶

平头新配野鸳鸯

沽酒骂风

换貂尽可拼吾醉

似虎真堪詈汝狂

柱偷鱼

发冢小夫工窃玉

征蛮大将久磨铜

珊瑚庸医

得君作顶官斯大

有尔开方鬼便多

合咏格

胭脂嵌医字

新方和药神医目

艳色研膏妙点唇

牡丹画出难医俗

茜草煎来欲斗妍

燕嵌灯字

华灯照舞昭阳殿

残碣留题海叟庵

故垒尘封兵后屋

空梁泥落佛前灯

鹦鹉嵌枕字

唤人寒梦初推枕

见客连声急下帘

诵经梦搅宫妃枕

话故声传陇客书

手卷丁帘闲饲豆

梦醒午枕急呼茶

裙嵌犬字

文縠幅裁蝉翼影

泥金边簇犬牙痕

飞鸾新织留仙带

卖犬分裁嫁女衣

草绿围腰牵犬路

榴红夺目妒人天

骨嵌铜字

药矢刮从名将臂

铜丝补绾上皇头

谏表一对迎古佛

医方百节验铜人

新月嵌官字

官钱爪印摹妃子

女袜钩痕想窅娘

云外一钩官道晚

林梢半挂女墙明

以下为笼纱格，随拈二字，据典成联，不露字面

笼纱格蓝斗

著姓玉夸明大将

小名禅愧蜀降王

笼纱格惊盘

牡丹亭畔行云梦

苜蓿阑前照日餐

蛱蝶史留千古秽

鹧鸪斑绕一窝香

笼纱格河八

州符陶侃登天翼

源溯张骞贯月槎

笼纱格双走

大海鳗鱼逃职去

小滩报官来

虚幌闺中思照杜

簸钱堂下敢诬欧

笼纱格无血

古木啼来鹃有泪

落花输与鸟能言

入壶冰染佳人泪

出岫云同处士心

笼纱格青武

千古韬钤欣有库

十年薄幸愧登楼

金轮皇帝唐移姓

铜面将军宋著名

笼纱格台夏

汉家筑惜中人产

宋代征传外贼名

笼纱格钩赤

汉宫来处曾歌凤

周室衔时或纪狼

笼纱格春手

南浦送君伤碧草

东风弃妇感红酥

笼纱格西火

色占旅邸欣逢马

泪洒州门痛哭羊

笼纱格清绿

与君别日伤春水

此辈投时痛浊流

笼纱格罗紫

袍艳内裁杨驸马

囊输香佩谢将军

织词竟有诗人案

闲色偏多闰位朝

笼纱格红五

塞上单于分立日

峒中犵狫著名时

笼纱格深漆

立到门人三尺雪

箸来园吏廿篇书

【注释】



[1]据台湾《先贤丘逢甲两周甲子纪念展专辑》版，参校他本。

[2]“究”，他本或作“论”。

[3]“井上”，他本或作“拜后”，似较胜。

[4]“鹿耳门”，一本作“平鹿门”。

[5]“荒草”，他本或作“芳草”。

[6]台版作“月已西”，“月”字误。依他本校改。

[7]台版“暮云连”，此依他本。

[8]台本误作“中原”，依他本改。中元，节名。

[9]此首落韵。依别本，第二句或作“食艳衣香羡此曹”。叶韵而已，存此备考。

[10]台本“裹”作“裏”。今依别本改。

[11]“糖团”，当依别本作“糍团”。“婿乡”，疑当为“婿郎”。“鄉、郎”易混致误。

[12]此诗由台中张明正、陈炎正先生提供，与《柏庄诗草》首篇同韵。

[13]夹漈，山名，在福建莆田县西北。一名东山。旁有西岩，为宋郑樵读书处，故世称郑樵为夹漈先生。见《嘉庆一统志》四二七《兴化府》。

[14]此诗据苏州古旧书店发现之丘氏手迹影印件标点，没有诗题，原件有“小诗三章录呈缉庭观察削正，阏父丘逢甲未定草”等字样，另二章《过鸿指园》《云林晓发》已由作者编入《柏庄诗草》。

[15]据《太平御览》引《晋中兴书》云：王尼，字秀孙。洛阳覆没，避乱江夏。王澄时为荆州刺史，见之欣喜，厚供给之。尼（王尼）尝叹沧海横流无安处。早丧妇，止有一息，不用居宅，唯蓄露车牛一乘，每行，辄使儿御诣人，暮宿车上，无有定处。

[16]之，即芝。

[17]台湾刊本作“高歌”，北京图书馆藏本为“高欢”，今据京本校正。

[18]原刊稿缺一字，疑作“洧”字。





二　柏庄诗草


（一八九二—一八九四年）

（二十九岁—三十一岁）

编校者按：《柏庄诗草》是丘逢甲青年时期的代表作，由诗人编定于一八九二年。原稿扉页上有作者的题记：“柏庄诗草　壬辰年作　台湾丘逢甲吉父著　起正月讫闰六月　计古近体诗二百四十九首。”但实际统计却是二百八十二首。原来，除“追录己丑入都之作”十五首之外，壬辰年（一八九二）秋后至甲午年（一八九四）所作三十二首，亦由诗人手抄附后。壬辰年春夏所作，实为二百三十五首。一九八八年，北京友谊出版公司首次刊行《柏庄诗草》时，编者将这三十二首作为《外编》一并刊布，今仍其例，仅酌加编年，共二百六十七首，而“追录己丑入都之作”十五首则上移至一八八九年。

柏庄，是丘逢甲于一八八九年（己丑）中进士后在戚友、门生资助下购置的一处庄院，地点在台中顶八庄大埔厝（今潭子、神冈一带）。据丘菽园《挥麈拾遗》记载：“仙根故无家，里中戚友及弟子，至是醵资为买某氏宅。宅多馀地，水木明瑟，中有老柏，故名柏庄。”唐公（薇卿）闻而寄诗云：“新得柏庄疑傲我，山林终恐误英雄。”一八九五年，乙未抗日保台事败，丘氏被迫内渡广东祖籍地，曾为台湾义军司令部的柏庄宅院，被日军焚毁。

《柏庄诗草》是一部失而复得的重要作品。连横在《台湾诗乘》中说：“仙根在台之时，有《柏庄诗草》，乙未之后散佚，嗣间为里人所得，傅鹤亭（锡祺）曾向借抄，勿许，故未得其旧作。唯《台湾竹枝词》四十首，久播骚坛，为选二十，以实诗乘。”一九一三年丘瑞甲在《岭云海日楼诗钞》初版《跋》中也说：“先兄……读作日不辍，积各体诗达数万首。甲午之役，与台湾俱亡。”直到一九七八年（戊午），热衷搜集台中文史资料的陈炎正先生有幸发现丘氏《柏庄诗草》的手稿尚存，丘氏后人购回后曾影印分赠亲友及一些院校。原件现存台北历史博物馆，今据影印本校录刊布。





柏庄诗草


立春前一日与吕大瑜玉游部子山用前冬游韵　四首

立春前一日与吕大瑜玉游部子山用前冬游韵　四首[1]

水曲山重画意存，小桃红处访仙源；莫成刘阮归来日，已见人间七代孙。

又占浮生一日闲，寻春人在白云间；欲从丛桂吟招隐，不数淮南大小山。

沧海横流居未安，一丘一壑此心宽；他年雪夜如相访，请作山阴道上看。

利锁名缰百不宜，林泉佳处系幽思；此间可作王官谷，红杏春林客品诗。





人日过筱云山庄用厉樊榭“立春后一日集瓶花斋”韵


新符换遍届春初，三径来寻处士庐，午院茶香留客话，夜窗灯火课儿书。

居因同里过从密，人渐中年意气除，谈笑又逢煎饼会，辛盘次第荐园蔬。





早春园居　二首


玉笛声中听落梅，番风次第放春回；时平不碍身先退，花好偏宜手自栽。

醉月坐间群季集，停云吟罢故人来；满园桃李催开宴，又费青莲作序才。

已付闲身等系匏，故林聊此作安巢；看花约为春阴改，接树方从里老抄。

诗句得来三易草，名心芟尽一团茅；东风门户重重闭，未许侯芭载酒敲。





鸣桂馆与谢四颂臣夜话


满庭风露橘花香，藻影纵横月上墙。怕倚阑干谈往事，酒痕茶梦费思量。





早春园花次第开放各赏以诗　十六首


梅　花


孕珠含玉短墙间，老干欹云藓有斑。一夜东风透消息，嫩寒春晓梦孤山。





桃　花


曾种天台二女家，匆匆春梦隔烟霞。墙头一片斜阳影，画出东风饼样花。





李　花


无限繁花画不成，风中微笑月中明。晋昌宅畔闻禽夜，一样分香减粉情。





橘　花


浓香微透绣帘垂，蛎粉墙头花满枝。记取樊川诗兴好，楚乡寒食正开时。





水仙花


凌波箭雪步珊珊，半月池边照影寒。同抱国香流落感，湘帘微卷有人看。





梨　花


惆怅东栏雪一枝，旧时烟景怕回思。春风院落溶溶月，写出人间富贵诗。





山茶花


移种应从狮子洋，拂檐堆砌宝珠光。恨无四梦传奇笔，题作临川玉茗堂。





夹竹桃


别具双身小草中，凌冬舒翠感春红。不妨看竹迎桃叶，我与官奴兴致同。





含笑花


倚兰含笑孕香胎，脉脉幽情特地开。我为惜花春起早，卷帘疑是太真来。





玫瑰花


柔芳舒萼小亭东，宫粉轻匀睡靥红。领略色香秾粹绝，茶烟微飏落花风。





菊　花


钿朵应教误散金，迎年曾入鹭洲吟。寻常偶向春风坐，不改东篱隐逸心。“荷花吐腊菊花迎年”张鹭洲湄句。





桂　花


天上分根种绕廊，东风吹送广寒香。年来贬损文章价，□署芗林卖卜堂。





树兰花


秋风何□系相思，绮石缘阶养有簃。别种更分金粟影，春灯笺误木兰词。东头屋自署“养兰簃”。按：郡志以树兰即木兰，误。





夜合花


蠲忿青棠语岂真，花名儿女便丰神。阶前莫种相思草，坐挹幽香当美人。





鹰爪桃


深深叶底爪痕藏，略带微黄更带香；尚有蜡梅名例在，小桃时节助晨妆。花绝不似桃。按：花谱以蜡梅与梅同时，故名。此花岂其例耶？





仙丹花


化出游鱼有药渣，生春妙手本仙家，如何犬舐鸡吞后，又幻人间宝相花。





吕大瑜玉许分红梅一本未至诗以催妆


芳讯罗浮总未闻，双身曾许玉阑分。东风消息来何缓，久启妆台待紫云。





早春即事


东风微与起疏慵，韶景芳时取次逢。捣药臼从邻媪借，贮诗囊泥内人缝。

缘渠安碓水声活，移架临池花气浓。无限春光作吟料，可无佳兴胜残冬。





题村外壁


万竹青围郭外村，竹阴缺处小柴门，康成墙剥牛书字，鲁望栏喧鸭对言。

婚嫁朱陈多聚族，去来王谢少争墩，稻田蔬圃茅苫屋，故业能留与子孙。





夜寒甚不寐作


四更梅月印窗纱，风雪穷庐卧拥花。知否长安名利客，已扶残梦上骡车。





春日书怀


五星幡影舞东风，春转苍龙女宿中。儿女青红催老大，神仙黄白误英雄。

马卿仕宦供多病，韩子文章托送穷。且为看花消永日，等闲休放酒樽空。





上元后一夕斌儿痘殇志痛　二首


小时何了了，已解识“之”“无”。凄凉月圆夜，掌上失明珠。

才及周晬期，遽堕天花厄。可怜黄台瓜，伤心已三摘！乙酉一子生数日殇，丁亥蕣女生周期而殇，及此已三矣。





拨　闷　四首


睒睒窥窗太白高，行吟声答夜虫号。千秋亭畔无穷感，潘岳华年已二毛。

穷巷萧条辙迹深，典衣沽酒怯春阴。年来谀墓文无价，何事刘叉更攫金。

词客伤心赋罢时，空仓雀鼠替啼饥。人前无处缄愁告，说与韩陵片石知。

漫将枨触话前尘，拨闷闲抽百感身。留与穷愁作吟料，天公原不薄诗人。





种　菜


水北花南半亩幽，不须求益买街头。闭门雷雨迟先主，亡国河山隐故侯。

瓠史盛传千本富，豆棚凉话一锄秋。西风黄叶休惆怅，为问根能咬得不？





书　感　二首


万物媚阳春，花花竞红紫。东风昨夜来，吹落青梅子。

天上优昙花，才有一现缘。何如不一现，尤不落言筌。





春日漫兴


软风迟日酿春和，灯夕花朝次第过。启穴蒲芦新政速，满池科斗古文多。

红飘妃子游时雨，绿遍江郎别后波。生值太平原有幸，每逢韶景但高歌。





老番行


中路岸里等社归化最早，于诸屯中亦最有劳绩。后以侵削地垂尽，多流移入埔里社，安故居者仅矣。今闻设厅来，番业又日蹙，流移将无地，是可哀也。作此以告当道之言抚番者。

牛困山前逢老番，为人结束能人言。自云旧住麻薯屯，播迁以来今抱孙，

二百年前归化早，皇威震叠临台岛，鸡羽传书麻答少，鹿皮纳税必丹老。

猎罢山中并业农，长官无役不相从，诸戎掎角微劳著，个雾擒馀捦骨宗。

指屈当年设屯始，会称天地狐鸣起，渡海平之福贝子，海侯相助贼魄褫。

惟番向导功狗比，一百二十巴图鲁，爱番趫捷乐番使，旋预梯航集上都，

八旬圣寿效嵩呼。谁知断髪文身状，曾入先朝王会图。圣恩赐土归来日，

耕凿相传薄纳租。百馀年来时事异，奸民嬲番占番地。堂上理番虽有官，

且食蛤蜊知许事！况乃屯粮亦虚额，中饱年年归黠吏。故业萧条眨眼中，

社番十户九贫穷。新居未免谋迁绛，名论真宜译徙戎。故山苍苍惨将别，

举家移向生番穴，仍占鸟语作耕猎，更验桐花定年节。铭刻天朝累代恩，

未敢杀人持寸铁。偶出山前过故居，巢痕毕扫增呜咽。山风吹发遽衰秃，

若识生平定耄耋。方拟桃源世世居，谁请凿空张骞说。玉斧应知画界难，

重关山险启泥丸。所欣岩谷残年日，犹得威仪拜汉官。官威难弭汉民奸，

又占山田启讼端。日久深山无甲子，风生小海有波澜。眼看番地年年窄，

覆辙伤心话畴昔。方今全山毕开辟，更从何处谋安宅？番丁业尽为人役，

空存老朽沟中瘠。况闻抚番待番厚，生番日醉官中酒。同沐天家浩荡恩，

老番更比诸番久。可怜为熟不如生，衰落馀年偏不偶。夜半悲呼山月暗，

哀思难向青天剖。我闻此语为兴嗟，台民今亦伤无家。开山聊藉五丁力，

岂皆荐食为长蛇？山田弓丈则下沙，赋重应比山前差。长官终有廉来日，

故业可复安桑麻。此歌聊向春山咏，东风开遍番檨花。





乞归已逾三载感赋　二首


吟罢长安及第花，便依南斗望京华。医贫已误三年艾，浇俗难凭七品茶。

万里劝行良友札，五更入梦早朝车。此身匏系成何益？目断东风海上槎。

惆怅牙琴操里音，此生终恐误山林。未酬车马题桥愿，空抱江湖恋阙心。

亲健固容成远志，家贫何术铸黄金？卖文自悔生涯拙，桃李门前春又深。维卿师有“山林终恐误英雄”句，盖相勖语也。





邻居皆农家者流也春作方忙为作农歌以劝之　八首


爆竹声中岁琯更，照完虚耗待春耕。农家共上封人祝，户户春联写太平。

卜歉占丰预记明，刺桐花发叶初生。天公肯遂田家愿，又放交春一日晴。

种罢春田学种鱼，鱼经珍重等农书。秧针渐绿鱼苗出，春水桃花二月初。

鞭春才罢为春忙，露湿春旗出绿杨。难得班春贤太守，劝农来说粪渣香。

一春烟雨湿农蓑，稻叶初齐草又多。手眼分明良莠别，论才须中力田科。

未逢惊蛰已闻雷，雨足春田接熟梅。早稻欲花春事晚，饭香先入梦中来。

等闲休负好春光，也送儿童上学堂。领略农家真事业，孝经先讲庶人章。

回首春明旧梦遥，干云意气学农消。薄田几亩完供早，也算涓埃答圣朝。





得友人书述怀奉答　四十韵


良友致尺书，焚香再三复。上言时事艰，下念居幽独，中劝早出山，毋为匿岩谷。自维君亲恩，未合终隐伏，平生好意气，磨折谋事畜。亲老怯随宦，南北异寒燠。释褐六品官，岂不沾微禄。仰给太仓米，难供举家粥。翳余出蓬蒿，当道鲜推毂。坐压百僚底，未免徒碌碌。咏叹素餐诗，耻甚占覆。时平作危想，龙蛇忧起陆。自从互市来，门庭据非族，偏灾多涝旱，元气待培育。祸机伏眉睫，患气延心腹。中兴诸将相，零落骑箕速。要津半例进，长技谙吏牍。馀事颂升平，谁念贾生哭？抗怀古臣谊，浩叹惟仰屋。闲气代有钟，当出持钧轴。破格起卿材，救时选民牧。怀柔及川岳，水陆自詟服。微生乐贫贱，甘旨谋半菽。长作太平民，运免丁百六。高深未报恩，起作封人祝。圣世无弃材，或采到朽木。愿言拾遗阙，未敢希令仆。一念苟昧进，竽滥神先恧。岂惟宦减产，将为释之续。官箴白璧玷，故业黄杨缩。朝班纵见容，幸免不才逐。时艰坐无补，梦寐为觳觫。亡羊终必悔，得马未云福。岂学名利徒，微长辄表暴？籍诧金门通，书夸中秘读。可贵不可贱，入官增。忧时思见用，知止图归宿。师友邴曼容，此意吾私淑。将书置怀袖，沉吟未忍复。岂不愿要官，思之已烂熟。





送维卿师入都用陆放翁送曾学士赴行在韵


天上下除书，潞河冰未坼，海上送行舟，台山茶已摘。回忆出都年，请缨事成昔，定馀铜柱界，感念心犹恻，始乖横海志，终奋麾天翮，台臬复台藩，官迁地不隔。春风催早朝，京尘满车轭。公行毋迟留，台民方望泽。阳城在门久，敬输谋野获。延英行入对，应念治安策。圣主问苍生，殷勤屡前席，在台请言台，愿公写肝膈，民穷复元气，吏酷除遗螫。馀事筹海防，老谋褫夷魄。青阳和始布，白著弊先革，金汤巩天险，膏雨苏地脉。鸿飞待公归，早释忧劳责。送公惟尊酒，报公有竹帛。





谈　兵


箐雨峦烟筑将台，穷荒山学五丁开。空陈充国屯田策，枉用张骞凿空才。

蝼蚁穴中劳挞伐，螳螂车畔费招徕。年来入告都成例，纸上谈兵又一回。





梦汝修


离离宿草见无期，入梦灯昏漏转时。何事容颜更清瘦，九泉应是苦吟诗？





友人以租字韵诗索和因书所见　二首


圣泽如春万物苏，遍分民牧绾铜符。九重恩诏分明在，又见官征已赦租。

秧田雨足水痕苏，二月春风下邑符。多少乡民入城去，劝农时节吏催租。





去思词　四首


子规声里使君归，原草初长马正肥。剜肉医疮无限泪，春风吹遍万民衣。

官声好处听民歌，荐剡频登上考多。莫道无心谈抚字，年年才力尽催科。

千箱百箧运脂膏，饱挂归帆意气高。岂是郁林无石载，宦囊已足压波涛！

遍征诗册艳归装，自撰清操刻报章。他日倘登循吏传，人间遍地是龚黄。





二月十一夜梦至一所茅屋数椽水竹明瑟有素衣女子出见手一册题曰忏碧吟展卷多缠绵哀思之音阅未竟有风筝坠前庭杏花上蓦然而醒止记其断句四语曰春酿微阴柳絮飞无影日落红不扫衬香勾印遍春痕亦忘其何词也


梦入女儿江上村，马缨一树正垂门。扫红小径人初出，忏碧新词律细论。

一院阴迷飞絮影，双钩香印落花痕。风筝吹坠东墙角，惊觉犹劳为断魂。





病中喜闻冬间所种梨已花


种花愁难活，花活愁难开。小园一树梨，入腊移根栽。位置群花间，长镵苍苔。护之篱周遮，植之土深培。所期叶坼甲，敢望花含胎？病中犹呼僮，计日浇几回。天公破花梦，一夜惊春雷。分香让院李，索笑随檐梅。东风吹众绿，当如草萌荄。待赏明春花，有酒盈金罍。侍儿园中回，喜报花信来。云容初漠漠，雪影微皑皑。绳床困卧间，笑起非人催。平生有雅抱，爱花如爱才。如闻所养士，一举登元魁。如闻所荐人，一日历三台。我虽卧空山，为之呼快哉！借花聊写意，春径容徘徊。斗酒与妇谋，病起花前杯。





游仙词　十二首


白雀声中阊阖开，五云夕拥九龙回。刘翁宫殿张翁占，一样南朝筑禅台。

罢读黄庭内景篇，道人日日学烧铅。飞升不必神仙骨，身有黄金便上天。

巫峡朝云梦楚王，天台花片引刘郎。仙官不劾床帷事，任试房中素女方。

天钱易借苦难偿，织女年年怨七襄。天上故应名士少，竟无婚费助牛郎。

九霄幢盖肃千官，天上谁云礼法宽？莫使人间骄贵气，已闻守厕谪刘安。

不夸清要领瀛洲，不仗文章擅玉楼。但得腰缠钱十万，等闲骑鹤下扬州。

丹鼎功成夕上笺，遍携鸡犬共升天。妖狐更擅通灵术，早拥幢幡领列仙。

辟谷由来语未真，素书还质瓮头春。日餐龙髓麒麟脯，天上原无戒杀人。

游戏瑶池遇婉罗，玉卮下嫁隔银河。神仙也少宜男相，金母宫中弄瓦多。

东方生性太痴顽，天上偷桃数往还。弄罢风雷无个事，又贪游戏下人间。

未许人间望戴盆，诸天体统本来尊。空劳呵壁灵均问，虎豹沉沉守九阍。

雷鼓声中掣电鞭，射狼弧矢列星悬。诸仙何事神通小，空让群魔据洞天。





读　史　二首


漫说经生稽古荣，助边入粟起功名。牧羊俦侣争相羡，卜式年来已九卿。

贫穷难掩气凌云，游宦归来尚卖文。空作周旋笑王吉，怜才原逊卓文君。





春　暝


斜阳欲下袅晴烟，蛎粉墙西小沼边。宿鸟移枝花影碎，游鱼吹水浪纹圆。

愁生海上栽桑地，梦绕江南嫁杏天。无限相思钩欲起，一弯新月柳梢悬。





病热后不寐喜谢四颂臣见过


停云吟罢客来时，瘦骨珊珊强自支，一院药香春卧病，三更茶话夜论诗。

因人已愧梁鸿热，砭俗须求扁鹊医走告医。稍释松窗愁不寐，梦中张惠慰相思。





颂臣和旧作鸥字韵诗叠韵酬之　二首


月旦休评尾腹头，多君皮里有阳秋。苔岑臭味交原厚，芋火前程愿未酬。

身似公羊须起疾，人逢洗马合言愁。负心太息多吾辈，不独银杯化海鸥。

漫向邯郸借枕头，卢生痴梦误千秋。科名要脱仙人障，诗句聊寻冷客酬。

风月有天难补恨，江山无地可埋愁。世间我已忘机者，也学图澄狎海鸥。





病起书怀


春来情绪总无聊，无限闲愁酒莫浇。万里雄心因病减，一腔热血借诗消。

浮名杜甫呼工部，私愿王褒谥洞箫。冷抱相如车马志，年来漫灭旧题桥。





读宋史岳忠武传作


黄龙府，未饮酒；朱仙镇，班师陡；大理狱，中谗口；风波亭，落仇手；栖霞岭，名不朽，墓前尚种分尸桧，顽铁永跪秦缪丑。可怜大小眼将军，竟遭长脚相公长舌妇。“精忠”二字奉书亲拜受，“尽忠报国”四字涅背久，到头反付三字“莫须有”。偏安犹得一百五十年，可惜忠臣赍志三十九。小朝廷愿画淮守，从此稳坐太师椅，二圣之还付脑后。要知此事不独太师受其咎，不迎上皇、渊圣迎韦后。生为神霄帝，死作昏德公；固知五国城，不如太乙宫。九哥行乐岂念此，日日凤凰山下西湖中。桂子黄，荷花红，但幸靴尖踢不破，无人立马来吴峰。身本吴越王，衣锦浙西东；不念蒙尘苦，岂思恢复功。战郾城，败颍昌，逼汴京。麻扎刀，用步兵；拐子马，不复横；河朔州郡文檄行，中原父老壶浆迎。焉知五百背嵬军，弃之一旦功垂成；焉知十二金字牌，召之一日行兼程。天水碧复碧，南来将六更。南人归南北归北，百官洒泪甘会盟。文臣爱钱武惜死，朽柱有书文太平。空使三宗怨恫失鹏鸟，百家杂说诬猪精。惜哉中兴事，固云一委卿。叩马书生谏未已，丞相书报四太子；撼岳家军不用金人用御史，杀机乃以班师始。蜡书洪学士，致惜空复尔。桴鼓梁夫人，声孤槌不起。韩王怒，张王喜；骑驴湖上不复问，缚虎狱中容可止，画灰未完出片纸。一家忠孝竟如此，井中波沸银瓶水。宗爷爷死无人呼“过河”，岳爷爷死无人梗议和。桧掌朝章，熺埙掌国史，潜光商隐，史禁何其苛，安知乃有文孙大笔垂《金陀》，千秋公论原不磨。秦头压日康王弱，一德格天方建阁。太平翁已晋建康郡王爵，金根车待乘，九锡行堪索。朝四将，半零落；家十客，恣呼诺；专权十九年，遣归不负挞懒托。怪哉胡先生，当年比之荀文若，此语乃闻自游酢。家庙记，世泽斩非虐，秦城诗，王气来何著？他年秽冢穹碑文字无人作。惜逢东窗事未发，施全刺之反遭缚。须知忠愤有时雪，讼冤太早容非错，可怜允升已死，士籍已削。神旗天上何飞扬，宰木南向含湖光，湖上千年俎豆香，孝宗予谥行表彰，上媲诸葛武乡、郭汾阳。炎炎赫赫猢狲王，下场乃遇金地藏。





大甲溪歌并引


溪界台苗间，源发大乌山野番界，于全台诸溪险为最；石森立，亦甲诸溪。入海处横径五六里，夏秋淫潦，连月阻渡；每热风起，水辄涨浊，不必雨也；最后为白露水，浑黑一二日许。过此乃渐落，可成梁矣。出石鲽鱼，大小寸许，黑质微斑，千百为队，皆从王；王独红色，如南屏金鲫状；得王则群不去，如蜂然；可为鲊。又出鱼，多肉少刺；不常出，出辄岁荒无种；土人云檺树花所化。溪头甚小，渐出渐巨，末流乃尺许。檺读若“豪”，读若“决”，皆俗音俗字，亦如番檨之檨音“蒜”，为字书所无也。发源处时吐火，水温可浴。野番云又出水晶，大径尺，小径寸，如石状；番时出鬻人，特不可多得。其支流溉田，苗十之一，台五之四，利亦普矣。所病者夏秋涉耳。庚辰、辛巳间，西林岑中丞役台民于下流垒石堤，渡以铁桥；中丞去，堤圮桥坏，不可复，盖潦之为害云。潦固溪性，夏秋固潦时，不俟落而争之，诚未可以人力为也。

大石如人班立肃，小石如羊群卧伏。连营八百断复续，不数八阵垒鱼腹。

水挟石走西行速，群山随溪互直曲。惊湍十丈下深谷，沙飞泥坼无平陆。

东来就海为归宿，溪色微黄海深绿。赤道以南火上烛，热风夜出荡坤轴。

晓发浑流黑河浊，不关天漏秋雨足。何况淫霖岁相属，天惊石破走飞瀑。

两山交牙作钤束，南冲北突怒难蓄。洪涛千寻舞大木，百尺桐僵万松秃。

压山坏云作黑纛，崩崖如赭山灵哭。声喧万鼓势万镞，鞭策群力水怪勠。

黑蛟人立夜相逐，鼓波上拒雷神戮。何人堰敢淮山筑，十日拿舟九日覆。

须逢白露泄秋毒，西风倒吹水始缩。洪波五里往而复，落为径丈清可掬。

乃容矼石桥缭竹，溪流曲处石如屋。山含海育富水族，檺花夜鱼簇。

米市告荒鱼市熟，石鲽群归泉穴育。千头随王等臣仆，取之为鲊夸口福。

此皆异种良罕瞩，海鳗河鲤皆常畜。溪东群山屏万幅，往往寻源获水玉。

水中吐火照林麓，仙人投药病可浴。琐闻喜得自番俗，下流况分万沟渎。

一水之利生金粟，名之陆海秦难独。行人病涉夏五六，万口为溪腾。

安知怒流不可触，亦能屈曲从民欲。百里馀润富田谷，恶名莫等愚溪辱。

有如奇人骇俗目，渊乎莫测凛难黩。愤发不为常流局，功能济物众斯服。

我欲镌石将诗录，年年安流为溪祝。





走　笔


竟将勋业托文章，盖地笺天走笔忙。书劣尚堪欺项籍，诗低聊可傲吴王。

难删诛意心中史，欲觅医愁肘后方。谁识茫茫沧海上，日看弧矢射天狼。





园中唐棣花盛开同三弟崧甫作　四首


剪雪裁冰一簇圆，春风开遍画栏边。花光写出元公笔，小雅篇章尔雅笺。

无限丰神逸句工，一枝婀娜舞东风。何妨寄远将花写，亲谱相思入卷中。

可曾仙李共根苗，花萼分辉寄托遥。诗集题签楼署榜，千秋佳话艳唐朝。

未与风人旨趣殊，花前兄弟共提壶。要从桃李飞觞后，重写西园夜宴图。





千叶桃花


天台重叠建霞标，一笑春风万恨消。商略美人簪戴好，此花曾助玉奴娇。





柳


不见榆星见柳星，柳花如雪水边亭。粉墙西畔东风影，画出春痕万缕青。





萱　花


露粉烟苗满砌幽，撷芳还拟佐晨馐。春风故国慈亲梦，落日空堂戍妇愁。

摇佩颂宜公子作，传觞谱待酒人修。年来养性须中药，惆怅难忘是杞忧。





修禊之夕积雨寒甚追感旧游怃然成咏　四首


海棠犹睡柳犹眠，风雨花迟扑蝶筵。冷抱梨云作春梦，丽人天是闷人天。

今年春较去年迟，惆怅寒宵独卧时。怕觅楝花园里梦，锦袍银烛夜阄诗。

蕉风竹露怯凭栏，九九图穷候尚寒。忽忆疲驴残雪路，杏花消息满长安。

寻诗懒作暮春游，寒绽春闺吉贝裘。孤负十分花事好，三分风雨七分愁。





柬颂臣


一榻眠云自在身，米盐中馈任艰辛。卧添佳句何嫌病，食有先畴不算贫。

妙语解吟花姊妹，古方能辨药君臣。应知屡负游山约，昏嫁年来已累人。君少作有佳句云：“姊妹同看姊妹花。”与君累约游山不果，闻今春将嫁女云。





新　竹


细数春林笋，行看上番过。雷惊鞭力透，雨养笛材多。

幻相王开国，神功帝塞河。何如留凤实，摇绿老山阿。





三月五日小园偶成用樊榭山房韵


十日春阴一日晴，三分春在爱闲行。池塘水满流花急，帘幕风微落絮轻。

佳士班行环碧笋，美人笑口粲朱樱。残红扫罢铺茵坐，坠地青梅看雀争。





病起戏柬瑜玉颂臣


春风一月卧绳床，约束诗情怕放狂。未许看花邀梦得，苦教秤药累真长瑜玉屡给药物，颂臣并为定方。闷怀借遣“天中记”时阅唐宋人小说，拟为类集，急效旁求海上方兼用西医药。自是消摩能愈疾，人间惜少杜兰香。





柬吕三鹤巢


春风吹诗来，得句待君定。可人期不至，落花红满径。





雨中春思


濛濛如雾复如烟，泼处真疑火不燃。挑菜园林生紫蕨，养花时节湿红棉。

潮添逸少流觞水，云压庞公上冢天。梦里晓寒诗赋就，美人催写衍波笺。





送黄大令芝生还浙　二首


抚字催科四载忙，新城百役费牙璋。去思无限亲栽树，留取清阴覆讼堂。

千石膏腴手划分，讲堂亲拟署宏文。万间广厦何时就？多少孤寒念使君。





寄吴鼎卿熊瑞卿鹾馆　二首


客中诗思近何如？小别经年候简疏。为语江城盐市罢，春潮早晚寄双鱼。

九十春光半病中，游春心懒骋青骢。小楼听雨无眠夜，只有诗怀与昔同。





虫豸诗　五十首，有序


有倮之虫，三百六十，以圣人为之长。人，固盘古虫也。循蜚穷蝉尚已，降而王躅公孙虿之徒，已卑无足道，其族类则蜮民蛇种，各有分土，而以蚕丛开国为最先，今蜀是也。后世蝼蚁之道无闻，蒲卢之政不作；蛛喜蛙怒，情状百出；蚓廉蝇贪，旨趣万端。虽起百虫将军志怪之才，未易如螺文指数；况俗书蛇蚓，盛行于代；科斗古文，无人复识，《尔雅》释虫，名目而已。蠢蠢者流，遂得以蜚灾虿毒，肆其牙爪，不按虫书而辨之，患其曷有豸乎？蜗居无俚，闲乐齐梁蝉噪，窃取以虫鸣秋之意，得脰鸣、注鸣、旁鸣、翼鸣、股鸣、胸鸣之类，复以却行、仄行、连行、纡行之属附之，筮之“易”得大衍之数，固不能蝴蝶三百之多，亦不及梦中蟋蟀片语为工也。第事非象鼎而刻镂物情，君子或以为伤厚，蚍蜉之撼当不免已。昔王贻上见西樵虫豸诸诗，以为卞彬蚤虱虾蟆赋之流，虽游戏三昧，亦极才人能事，识者以为知言。今仍其名题而互益其类目，词虽不及而其数则过之。暇日当付吾弟崧甫，以为阅世龟鉴，诚不必如渔洋山人之赞叹其兄也。





蚕


食君食亦微，不惜为君起。衣被遍苍生，谁怜积劳死？





蟹


躁扰诚何益？横行亦自雄。不知投鼎釜，聊取眼前红。





蝶


花里活一生，风怀殊不恶。非无好文彩，可惜太轻薄。





螳　螂


当车解示勇，翳叶能用智。黄雀在高枝，莫遽鸣得意。





蜣　螂


亦有向上心，其如粪壤陋。纵学十分圆，不脱一身臭。





虱


念赋效牧之，缘须附安石。长技在攀援，一身变黑白。





蜾　蠃


强抱他人子，营营计诚左。为问自家儿，几曾真类我！





蜂


衙参不辞劳，缘附来举族。但觉蜜在口，安知毒满腹。





蚊


闻声令人憎，恶党况群结。钻刺一何工，拼命搏膏血。





蚤


出身芝麻大，奋起厕虱官。已作汉王跳，更为商鞅钻。





蝗


所过无完田，千里成赤地。农夫不敢伤，额间有“王”字。





萤


尔光亦已微，处囊徒相奉。非关读书误，腐气本来重。





蛇


泥蟠解吐纳，蜕骨行有日。出山遽肆毒，辜负化龙质。





蚁


制阵黄帝师，识泉管子用。世间富贵人，但作南柯梦。





醯　鸡


只知瓮里天，聚语如鼎沸。令人不可近，岂持穷酸气。





科　斗


春水满池生，如见古篆谱。俗重院体书，不知文字祖。





蟋　蟀


宫中置金笼，取斗只游戏。安知贾平章，视作军国事。





蛙


井底久自大，触之怒辄生。谁云在官地，便不为私鸣？





螺


己非畏见客，闭户何汲汲！尔虽不出头，岂免诛求及？





蟾　蜍


行同学究缓，状类先儒癞。漫云在月宫，免诮三足怪。





蜈　蚣


众扶身不僵，所贵在多足。世间可怜虫，乃效夔用独。





蝉


高洁世莫识，不平时自鸣。谁知珥貂贵，贻误在虚声。





蜘　蛛


阴谋戕同类，一网思打尽。敢道无经纶？此心太残忍。





叩头虫


六卿可跪人，发响如捣蒜。世无强项令，对尔多惭汗。





蝇


善为骥尾附，能使鸡声乱。钻营不到处，赖有冰在案。





蛾


附火殊太急，只寻红处来。何曾借馀耀，转累尔身灰。





虫


臭恶不可耐，强来登客床。故为迟拙相，阴毒更难防。





蠹


经史容穿凿，群书饱尔身。谁知误天下，乃出咬文人。





蜴


结庐肖隐居，书墙工篆字。岂管耳目前，戈矛起异类。





青　蚨


以钱为性命，子母殊相关。独厌贫士宅，一去不复还。





蜻　蜒


已避神射矢，更免儿戏竿。如何饥食尾，骨肉甘自残？





蚓


白项疑吴儿，黄泉埒廉士。心肝尔全无，朝暮歌不已。



举鼎而绝膑，所患在恃勇。尔无赑屃才，何为贪负重？





猬


尔身具反相，动辄恃毛起。不自知狞劣，见人思集矢。





蜥　蜴


非龙亦非蛇，跂跂缘壁走。死作有情痴，甘为美人守。





茶婆虫


媚蝶共命虫，雌雄花下死。避寒入人家，乃有香娘子。





蜉　蝣


出身粪土中，羽仪耀人目。不知朝暮事，但逞好衣服。





络　纬


秋风金井阑，鸣声夜相续。新丝卖已尽，不用更催促。





红飞鼠


双宿红蕉花，不让仙禽乐。何曾得长生，委身作媚药。





蝼　蛄


出狱虽见德，入坎行有凶。无为恃伎俩，多能尔终穷。





蛴　螬


六蝎商君讥，五蠹韩子警。世俗多貌取，徒赏美人领。





蜮


人恶两足狐，射影隐难防。胡为梁湘东，一家显相伤。





蠖


智哉苍黄身，屈伸慎自度。倮虫尔何愚，不能见机作？





蚱　蜢


周婆不制作，人海波生醋。娟娟惟此豸，其德在不妒。





蝎


齐国有诸田，尧廷有共工。南人殊见小，但呼“主簿虫”。





水仙子


刘安叛淮南，女丸淫酒市。所以粪中蛆，化身号“仙子”。





蛤　蚧


衣被古锦文，龙眼花时见。如何善反复，颜色时时变。





蔗　虫


蔗虫食蔗甘，应笑蓼虫苦。岂知口腹徒，采尔登食谱。





蝙　蝠


凤皇已渴睡，训狐且权摄。何用旦暮争？惜尔徒喋喋。





应声虫


后儒逞臆说，议论辄蜂起。尔虫尚可嘉，不敢妄同异。





梦中神剑歌　有引


寒食前一日，梦与亡友汝修同登一峰极顶，同赋七言古诗。觉，止记四句。为足成篇，以梦中语作落句。

故人九泉呼不起，夜半神交吐灵语。地下难埋神剑气，天河无声斗牛紫。

神剑削出青芙蓉，一掷化作雌雄龙。一升九天一坠地，烟云万古青濛濛。





废　园


春风不送歌舞来，户网蛛丝阶绣苔。草没断碑失园记，菌生朽柱存殿材。

枯泉得雨脉旁出，病树惊雷花迸开。残客飘零燕子去，谁家金碧新楼台？





题杨太真外传　十首


自铸金钗为定情，五云扶辇下华清，罢朝贪按霓裳舞，合宴亲调羯鼓声。

双陆家风传李老，斛珠恩宠妒梅精。谁知得宝宫中乐，惊破开元曲太平。

温泉浴罢最娉婷，高宴沉香酒满亭，妃子自肥天子瘦，薛王虽醉寿王醒。

脂痕一捻花留印，金字多心鸟受经。可惜承恩迟八载，史官曲笔费调停。

南海明驼进荔支，六宫歌舞正称师，胡儿许赐金钱洗，让帝容偷玉笛吹。

七夕牵牛闻密誓，三章飞燕怒微词。可怜芍药春风后，魂断梨花雨一枝。

亲侍崖公唤教坊，三郎情兴未郎当，死逢犊子诬行酒，生遇猪王误窃香。

受谴两回明主意，承恩一换道人装。依然武媚韦条曲，女祸重重覆大唐。

苦恨平章相业疏，升平不及受恩初，卢龙兵散风流阵，白凤函开罪状书。

赵后盘轻诮内传，萧娘屏在昧前车。安知泪洗残妆罢，锦袜香囊葬玉鱼。

鸾舆西狩战尘高，兵谏将军意气豪，黄钺割恩龙武仗，朱弦断梦凤文槽。

同心留结盟终负，义髻成谣劫莫逃。一死为君身退贼，羽林谁靖寇如毛？

石楠寺畔已伤神，臂上环文失太真，二圣乾坤灵武册，三年涕泪锦江春。

秋风汾水嗟才子，瘴雨韶州念相臣。何必佳人始倾国，崽郎他日也蒙尘。

美人颜色幻秦云，夜半魂归感少君，山海术穷杨道士，园陵恩寝李将军。

天孙应笑长生约，中使虚传自祭文。枨触阿瞒无限恨，臂支头帻有遗芬。

南内苍黄囗马迁，野狐新曲奏哀弦，成都斜日当归草，太液秋风解语莲。

凄绝罗衣山下鬼，虚无钿合海中仙。他年长恨陈鸿传，肠断歌成白乐天。

花前凭吊感无端，况复伤心旧史官，宦寺渐强天子弱，河山容易美人难。

宫闱梦寐红冰泪，园寝头胪紫玉丹。此是当年传俗记，千秋龟鉴说长安。





纵　酒


纵酒狂歌强自宽，茫茫愁思海云端。西荒神异挑灯说，南斗灾祥把剑看。

孤岛十年民力尽，边疆千里将材难。闻鸡谁作中宵舞？一席名山愧便安。





驴　八首


独向春风得志鸣，骅骝拳跼让先行。蒙皮惯作麒麟楦，叠纸曾随蝙蝠精。

尽许咬瓜夸办事，未须磨麦笑谋生。如何窃取成金术，也出人间告太平。

秃老吟诗偷跨回，谪仙供杖倒骑来。入门驱逐劳丞相，落井颓唐厄秀才。

叠骑正追胡婢返，一声曾为故人哀。束刍饱后无奢愿，千里休夸骏异材。

未妨中坂叹蹉跎，服驾称奇埒蹇骡。药市夜归高士策，球场朝出美人驮。

将军饷道赍粮足，少府刑章拔橛苛。御史里行君莫笑，年来立仗不鸣多。

三殿归来角牴收，形容休拟似猪头。谈诗半夜参军怪，下敕当年进士愁。

才望刘祥推令仆，文章袁淑拜公侯。安知湖上无穷感，剩水残山老将游。

大驿应须五百年，兴来还作柘枝颠。异闻岛客夸居海，妙语山人说笑天。

两字子瑜题面续，千秋叔宝借名传。劳劳到处骑仍觅，门外凡夫正学禅。

也曾慷慨出应官，作赋休诮吃牡丹。风雪三冬来郑棨，江山一统坠陈抟。

有蹄莫便夸龙种，无技还愁供虎餐。短辔长鞦烧尾宴，当年声价满长安。

未能海上竟称神，潦落年年旅食春。门外频来温卷客，草中初起咏诗人。

程公吃尾无馀值，冯相披毛有后身。江浙平章安陆守，谁知名字重元臣？

伞山霜熟蔗苗疏，学士绯衣入梦初。槐市署完三纸券，桑林读罢一鞍书。

云中公子呼仙驾，月下诗僧触尹车。酬奖不须劳陕帅，故家封邑在桐庐。





与吕大谢四夜话近事


吹尽春风未展眉，百般愁入快谈时。天高敢信能开眼，地瘠何堪再刮皮！

劫拨秦灰心爇火，言翻晋石口衔碑。关情更有双桦烛，同向人前各泪垂。





三月正当三十日


三月正当三十日，不胜惆怅怨芳时。暖寒骤变衣难夹，贫病交攻鬓渐丝。

咒笋有心惊见竹，护花无力惜辞枝。拼将今夜春愁尽，转恨钟声报晓迟。





蜀先主　二首


绝胜黄鬚与紫髯，居然露啄起龙潜。若论科第君应逊，鼎足孙曹两孝廉。

曾此云飞起大风，弃为鸡肋笑曹公。天教一代炎刘业，终始都须在汉中。





山　蚕


桑林欲雨柘林风，附叶缘条作茧工。尽有经纶堪济世，年年寥落在山中。





孔　雀　二首


宫殿春风燕雀高，锦屏零落翳蓬蒿。出山多为文章误，莫向人前逞羽毛。

天风吹下五云端，仙鹤班前惜羽翰。何事年来减声价，等遍贵人冠。





闲居杂兴　二首


踪迹何曾敢陆沉？不能朝市且山林。除官崔烈嫌铜臭，闭户袁安任雪深。

亲老怕浓游宦味，调高难作入时音。寻常车马长安客，孤负平生出处心。时有劝捐升改外者。

未悔匆匆赋遂初，无官潘岳爱闲居。忧时欲觅中山酒，归里聊乘下泽车。

冷眼浮沉三品鸟，委心穷达十年书。如何苦被时人议，湖海元龙气未除。





初夏雨中　二首


压院云阴暑气消，空斋人静似僧寮。黄梅雨久天疑漏，苍术烟多地尚潮。

豆荚渐肥应可摘，菊秧初种不须浇。幽人正醒南窗梦，闲把敲诗破寂寥。

一霎斜阳弄晚晴，遮山又见湿云横。入梅天气衣裳润，洗竹人家枕簟清。

瓜蔓篱喧饥雀语，豆花棚出早蝉声。廉纤尽着催诗意，莫引闲愁傍夜生。





读南史杂咏　十首


龙种荒唐祖沛丰，又因神剑说神弓。石床冷抱金创死，灵药何曾解活公？

妖梦沉沉宝帐开，小龙啄尽御香灰。到头金翅诸天鸟，十卵谁怜九毈来。

禅台玺绶尽提携，易代功名梦易迷。富贵逼人通体热，世间不独狗儿妻。

何曾寒士敢相欺，史赞成时障面迟。莫怪山阴公主笑，丈夫如戟愧鬚眉。

坐享封侯册帝勋，果然青骨竟神君。六朝气运相终始，只有钟山蒋子文。

饮马长江虏志雄，佛狸来处燕巢空。围棋坐夺投鞭气，莫怪苍生念谢公。

三舍皇身赎已回，仓皇下殿避星灾。安知白马青丝客，专向金瓯缺处来。

百官戎服听元虚，又拨秦灰到石渠。父误涅槃儿道德，反将遗劫怨图书。

琼花璧月唱宫僚，天堑长江王气消。谁信官奴桃叶曲，早留遗谶送南朝。

狐媚翻贻石勒诮，到头总作舜囚尧。如何魏晋葫芦样，画了南朝画北朝。





宿北斗街晤熊瑞卿


小别遽经岁，春风信息乖。气仍沧海壮，名已白云埋。

旧梦南城集，羁愁北斗街。安知听雨夜，同此触吟怀。





浊水溪歌


乐府新翻歌独漉，不畏水深畏泥浊。水挟泥行万万斛，突出洲心啮山足。

车陷针难欣以出，舟胶昭岂征能复。纵解凌波袜亦尘，况嗟郑婢泥中辱。

一斗之水泥六升，淫潦夏降洪流腾。行人坐守估客叹，篙师百呼不一应。

南风猎猎战芦苇，夜半飞磷啸溪鬼。蟠泥龙起喷黑水，劫灰疑出昆池底。

连山触断牛现口，余派凶成虎履尾。北盈南涸流互歧，东干西溢行复移。

群贤厄恐马驿续，一笑事敢龙图期。鹊巢不过溪南树，竹屋瞰溪留客住。

泊舟更唱箜篌引，潇潇暮雨公无渡。





雨阻云林道中


滚滚黄尘上客鞭，炎威忽敛马蹄边。坼苞园积槟榔雨，落子林寒橄榄烟。

激箭双流编竹渡，空桑三宿熟梅天。谁知煮梦残灯影，照听蕉声夜不眠。





诸罗杂咏　十首


堤封千里旧山川，遥控鸡笼北戒全。两郡划馀仍大邑，夕阳城郭万家烟。

司设牛头事已过，天兴改罢改诸罗。遗民总诵先皇诏，袍泽岩疆义士多。

飓风吹送海天来，遗老衣冠怅劫灰。故冢已平残集佚，更无人问沈文开。

海滨斥卤遍量还，盗警宵严户早关。父老相逢垂泪说，好官难得似朱山。

探巢掘穴保孤城，围解何因得罪名？不肯橐鞬迎上相，将军原逊李西平。

禁旅亲提出海东，贼风摧灭大王雄。曲端杀后声名减，时论终难恕魏公。

陆海原资郑白渠，膏腴极目稻苗疏。谁将抹月批风笔，来著山城水利书。

压城岚气雨馀青，玉枕遥连玉案横。零落百年残志本，看山无处觅图经。《诸罗》旧志本已佚。

故人消息隔重泉，剑树凄凉起暮烟。扶醉怕过仙掌路，晓风残月哭屯田。谓徐仞千主事。

一席名山两载强，海天留滞水曹郎。无人与说忧时感，闲看荷花过北香。





台南郡署寓斋夏日即事　二首


晨鼓声中罢早衙，小廊红日上窗纱。南风吹散分龙雨，开遍墙阴石楝花。

长簟疏帘暑不生，夹亭双树午阴清。惊回一枕南窗梦，风过空庭落子声。





唐之观察以净翠园诗见示有怀旧园主人维卿方伯师　四首


蕉芭叶展楝花开，铃阁深严客又来，喜是诗人重管领，不曾孤负好亭台。

惜花心与爱才同，新咏红蕉句子工，想见风流贤刺使，微吟巡遍药栏东。

旧事思量倍惘然，鸣珂人正去朝天，谁知利市斓衫客，坐领春风已六年。

花笺重叠墨痕浓，大海涛声荡客胸，自散锦袍银烛会，诗魂时绕斐亭钟。





之见和前作叠韵奉酬　四首


捧读瑶章笑口开，寻诗人又海天来。袖中管领江山笔，新咏真堪压福台。

九天纶纟孛拜恩同，吟到思亲句更工。料得慈云凝望处，去思还满浙西东。

选韵留题事偶然，也传爪印海东天。算从台岛论风雅，破到穷荒二百年。

宦味何如诗味浓，风云下笔斗罗胸。自惭鸣比西山小，东应居然有雒钟。





署台南守包君哲臣容旧嘉令也有德嘉人其人士思以诗歌颂之属为先唱包君在嘉予适掌教罗山署南守予又崇　 文主讲也为采舆论属词焉以予嘉人汇以赠包君　三首


九派江流到海清，扁舟琴鹤出专城，汉家本重循良治，海上争传孝肃名。

去蠹秋堂刀笔判，劝蚕春院纺车声。要从凋敝回元气，不独寻常饮水情。

得时能吏太纷纷，舆颂谁知属使君。一片持心如霁月，万家稽首祝慈云。

爱民每慎鱼符下，课士亲将鹤俸分。毕竟老天相报速，包融有子已能文。

天兴父老拜征尘，擢守嵌城圣泽新。生意在胸庭草长，去思满眼县花春。

卖刀龚遂颁宽政，下榻周璆本部民。冷抱千秋心史笔，待书循吏传中人。





重过台南道署忆自丁亥入署读书文酒之会极盛至园亭新筑唱和之作裒然成册觅旧梦而难忘思坠欢之莫续用前净翠园即事诗韵赋寄维卿师时师方入觐将南还也　十二首


重摛残锦笑邱迟，春去园林客赋诗。谁识替花惆怅意，再来不必落红时。

花竹清幽退食庐，满堂宾从借诗娱。太平风雅公卿事，不独年来海上无。

阄诗局散谜停猜，移镇鸾章日下来。燕子花前寻旧主，满天风雪梦金台。

分廉记办筑园钱，杜句亲书署院前。自送朝天严仆射，诗人零落去西川。

佳句王郎茧出盆，海涛声断醒诗魂。空镌夕照亭生印，冷对东风忆受恩。王贡南有“夕照亭生”印章。

高台吟眺海云寒，幕府人多客自单。铁马金戈谈往事，筹边曾侍倚阑干。

亲将东野许诗鸣，传唱花前烛影明。一自江村归去后，梦回惊听晓钟声。

锦袍银烛罢登场，示病空山觅扁仓。枉费三书传北雁，谈诗人卧海珊堂。师于春间屡书速赴北，以病未行。

鸿指重重印已过，海天怀旧感偏多。使君应返朝天节，官舫银灯出潞河。

画堂重展蜀笺红，玉诗鸣大海东。写出芙蓉人镜笔，一时都算出群雄。唱和诗闻师令刘伯崇殿撰书悬厅事；刘，师婿也。

漫诮银合笑铜钉，七字铃圆句细听。佳话诗钟新署榜，吟花休问露香亭。斐亭即露香亭故址。

海滨欢喜得恂留，移节仍居江上头。为问满堂豪翰在，可能高会再千秋。





外　编（一八九二年七月至一八九四年）


一八九二年（壬辰）七月作





七夕旅中寄内


庭柯槭槭转商飙，乌鹊南飞罢驾桥。钩起离愁一弯月，人天同是可怜宵。





七月十六夜大风雨


兔匿蟾沉不敢明，蛟龙云黑起窥城。满空瓠子河流势，一夜昆阳屋瓦声。

驱暑宵中传急令，鏖秋天半出奇兵。倚楼无限绸缪意，不独寻常广厦情。

一八九三年（癸巳）作





自山中以茯苓为沈太夫人寿赋呈维卿师


画省瑶觞六度开，荷衣亲祝向瀛台。山中故事松根梦，海上奇方药笼材。

爱日心情官舍永，云踪迹洞天回。自知小草难捐报，聊佐神仙服食来。





台人舆颂篇上维卿师六十韵　并引


公使还，备兵于台，未五年擢藩。以诗歌颂者，摛华掞藻，非无佳什。然纪万里之使绩，志三千之荣遇，夫人能之；而其所由感戴于台人，则非身受而心知者不能言，言亦不能尽。甲在门久而又台人也，知台之治，公当有以始终之。用述父老之论、妇孺之谈，裁为韵语，题曰“台人舆颂篇”，志实也，而平生知遇附见焉。以弟子称师，以民歌父母，无文言，无溢辞，似较得古人赋颂遗意，而实书一时之事，亦采诗所不废也。书呈公，并质之知台事者。

去年从公来，藩符权绾时。今年谒公来，疆寄膺有期。自回南交节，稠叠隆恩施。郎曹未十稔，洊历兼两司。动色都□士，赞叹遇主知。岂知台人心，犹谓旌节迟。忆公未来台，韬略蹙岛夷。来台未满考，流惠成口碑。维台固岛国，献绝而文衰。公两督其学，取必登尤奇。分廉购群籍，课士躬为师。幕府集英髦，政暇为歌诗。风雅耀海天，荒陋俗遂移。下车适定赋，吏酷民怨滋。揭竿繁有徒，彰城累卵危。群僚方张皇，公闻不胄驰。至诚溢文告，解之而抚之。为惩偾事徒，几动大吏疑。微公识力定，坐见万命糜。至今乡父老，感念犹涕洟。况复爱民心，念念父母慈。调剂平水旱，噢咻起疮痍。事惜多掣肘，共济仍参差。向使早建牙，海上今平治。维公乃浑然，汪汪千顷陂。出运前斋甓，入调后堂丝。板舆奉亲暇，百废咸修为。天子久知公，超擢非挽推。诏行展观礼，天言授机宜。速公早还台，以慰台民思。于时一门盛，同列难追随。介弟崇政书，佳婿桂林枝。公心不满假，持己弥谦卑。有室曰“规过”，揭榜书之楣。眷念吏治失，睠怀民力疲。边防尤目蒿，筹遏虏马窥。求材集群策，菅蒯无相遗。六载在公门，绳削获所资。一得偶贡愚，受之罔或訾。有弟亦执业，测海容操蠡。凌霄双羽翰，悉藉春风吹。鄙性拙治生，屡筹恤其私。无如食指繁，臣朔犹苦饥。乞归遂留滞，仍下衙斋帷。所幸学日益，藉补吾数奇。如使穷相如，竟裕为郎资。雄心万里在，骏足终难羁。当公佐尧舜，踵公为龙夔。此愿恐不偿，仰天发梁噫。聊侪凡草木，雨露同天涯。台海溢恩波，牵船海之湄。台山镌盛烈，结宅山之陲。望公名臣业，乃于治台基。遴材去曲木，治财塞漏卮。赋民准常式，次第除陋规。戒吏毋竭泽，泽竭无鲸鲵。戒吏毋穷山，山穷无鹿麋。非公爱台民，谁释百忧罹？苦语发肝膈，用待皇华咨。平生感恩意，备上舆人辞。





双峰道中


压舆峰影落秋空，一角残阳隔岭红。山腹人家虹气里，林腰驿路鸟声中。

荒畬断雨秋收稻，阴涧微霜夜染枫。羡煞樵歌归去乐，有人踪迹愧飘蓬。





苗栗县


田制奇零亩，溪流浅急声。乱山多近市，新县未围城。

土瘠迟官税，民贫长盗萌。眼前无限感，过客此孤征。

一八九四年（甲午）作





台北秋感　三首


北戒舆图岛国开，上游高踞控全台。百年洗刷穷荒气，一战支离故将材。

入海江随残照尽，抱城山送早秋来。谈兵谁识陈同父，兀自桥头策马回。

西风江上水微波，十载征人七度过。出海生涯茶市减，入城租税稻田多。

雷车电索蛮夷气，越调闽腔妇女歌。郭外寻秋划蟒甲，剑潭老树正婆娑。

压城海气昼成阴，洋舶时量港浅深。蛇足谈功诸将略，牛皮借地狡夷心。

开荒有客夸投策，感旧无番议采金。我正悲秋同宋玉，登临聊学楚人吟。





杨　花　六首


蒙蒙飞送魏宫春，揉雪团云逐塞尘。燕子不衔窠里去，渡江愁煞踏歌人。

画舫轻摇住复飞，雷塘西畔送斜晖。东风吹起亡隋恨，随着春流不肯归。

青鸟衔巾逐冶游，丽人天气曲江头。芙蓉小苑边风急，冷共苹花起暮愁。

漫空飞逐马蹄来，万树隋堤记旧栽。一自鲤鱼天上去，江南又让李花开。

飞满宫中蒂未牢，微词吟共月儿高。谁知乐府新翻曲，曾累鳗鱼入海逃。

云样飘零雪样轻，春江坠处觉萍生。等闲七字阳关调，成就诗人一代名。





贺林峻堂内弟朝崧新婚


春风吹上七香车，咏絮清才出谢家。嫁得孤山林处士，料应风格似梅花。新人谢姓。





云林晓发


香橼渡口寒流急，石榴班头晓烟湿。云中一径穿林出，扑面万山迎客立。

山鹊巢空勒竹枯，荒渠拍拍飞水凫。村翁卖饭临路店，为言岁歉多萑苻。

行李萧条客憔悴，绿林何用相回避？客囊正有葫芦本，卖剑遗风忆龚遂。





过鸿指园　二首


满院榕阴郁古青，虹梁连亘敞云屏，百年乔木依稀在，斜日来寻四合亭。园四合亭故址，有榕梁榕屏。

匆匆爪印怕重寻，太守残碑藓半侵，留与海天传故事，东坡断句古墙阴。园有郡守蒋允焄碑及所书东坡诗。





崇文书院寒夕寄怀邓季垂明府嘉缜四首


月冷风尖夜有霜，柝声敲梦五更长，摊笺自写怀人句，坐对寒灯蛾术堂。书院有蛾术堂。

山城寒雨夜潇潇，官舍挑灯话寂寥，一阕词题新乐府，吟声高压海天潮。予《台阳新乐府》明府题词。

瓦官寺畔旧柴关，看竹西园野意闲，想见风流为政暇，六朝松石念家山。

朔风吹海水云奔，夜半涛声撼客门，谁听荒鸡同起舞？人间豪士忆刘琨。





次韵奉酬陈仲英太守文见赠之作　二首


越国甘棠手遍栽，鲲洋又借济时才。杨公世业留清遗，廉守循声惜暮来。

善幻人情开蜃市，破荒文字出鸾台。海滨翘首观新政，要向阳城问抚催。

海天留滞叹蹉跎，拜衮年华寂寂过，慷慨荒鸡推枕舞，凄凉老骥击壶歌。

粲花议论风生座，种麦时光雪满坡，闲煞雄心诗卷里，人间不武笑随何。





宋高宗


五国城中旅雁哀，江山无恙锦衣来。南朝枉自为天子，依旧开门节度才。





热风行


红云宴罢天公醉，风轮手向炎荒戏。海天突出麒麟飓，风中挟火称灾异。

惟风蕴火复孕虫，百万赤虫蹑风至。于时司岁为黑龙，朱雀之躔羲蛾次。

龙伏其首雀有咮，巽二之神实为祟。煮海焚山眨眼间，欲赤洪荒已开地。

百虫将军更助虐，蠢蠢蠕蠕额书字。风吹稻苗焦复焦，留根未焦与虫饵。

根苦应知虫亦厌，漫空夜飞虫有翅。就中哭乞浓露救，血渗田间万农泪。

残稃焦黑粒仅存，碎不受舂腐难渍。边山如此边海无，海雾蒙蒙失遗穗。

心痛秋成儿女号，田舍盘飱草根备。联牍签名出报灾，打门晓至催租吏。

漫云海上无灾例，一卷《檀弓》皆故事。官租火急不可延，且脱残衫付质肆。

寒虫上壁草根尽，城里何人尚歌吹？转盼重霄玉戏时，万户伤心朔风利。





台山有虎谣


台山乃无虎，无虎古所传。台山忽有虎，有虎来何年？上不从九天，下不从九泉。千百豺与狼，拥之据山巅。山亦有民园，山亦有民田。田园已就芜，樵苏且难前。凶番据故巢，出入乃晏然。谓番命在天，生杀非虎权。翳彼山中民，何独垂馋涎？上当告九天，守阍恐有连。下欲达九泉，九泉何冥冥？台山瘴不开，哀哉有虎篇。





谢四以蹭蹬诗见示即次其韵


诗境居然似放翁，穷愁时节句尤工。庄周有论难齐物，殷浩无书不向空。

送炭人稀深巷雪，破帆天厄截江风。中年忧乐君家感，但解豪吟也自雄。





草阁新成喜赋


三间草阁面群山，茅正诛完甓运闲，雪后瑶光寒扑牖，雨馀岚翠晓当关。

数弓旷地花分种，万顷春田水总环。寄傲此中吾意慰，更无才调语时艰。





割花叹　有引


台市每冬令，水仙花船由厦来，千筐百篓堆积盈肆，磊磊者皆花叶未萌也。市侩割其本之半，种之盆盎以售。叶茁辄拳曲，花早吐短干间，蕊小于常，亦易谢。虽复楚楚，全无天然致，盖剥削已甚，真气内损。花如有知，应自叹所遭之不幸耳。市人顾群以为美而效之，是可叹也！

烘而出之名唐花，薰炙犹惜消英华，爱之何忍更用割，玉质岂任霜锋加？杀风景事何不有，国香况落市人手。居然手刃等罗虬，此劫偏教水仙受。珊珊微步由天然，刖之使小岂复妍？凌波无语色憔悴，绿章诉虐谁笺天？天苍苍兮水茫茫，仙乎宛在当中央。西子捧心痛刻划，徐妃半面成残妆。护花无力对花叹，他生作尉惭司香。吁嗟乎，荆姬细腰饥欲死，蛮娘雕面謷未已。世间赏鉴无真美，洛神避妒独翔立，怨粉愁香满江水。





冬晚陪家大人游山


林落见群峰，游趣生冬晚。东山淡寒翠，相对觉意远。杖履随侍馀，眷言陟。村尽溪路长，泉脉缩枯堰。野烧陂陀间，傍麓畬初垦。诸山互交牙，一径独蜿蜿。微风坠零叶，残雪压修箭。林喧噪寒鸦，崖枯走饥鼹。悬磴不觉高，但任芒鞋稳。置身白云外，如出世混沌。登峰极目望，尘海何滚滚？人生贵知止，回驭九折坂。谢家游山屐，毋为过限损。长安正风雪，投刺纷策蹇。年来客意冷，欲共翁名遁。渴饮山中泉，饥餐山中饭。供养借烟霞，乌哺吾当反。山西已夕阳，行共樵人返。犹留不尽意，睡觅徐熙本。

【注释】



[1]“前冬游韵”，即一八九一年冬丘氏所作《部子》四首的诗韵。





三　岭云海日楼诗钞


（一八九五—一九一二年）

（乙未—壬子）

编校者按：《岭云海日楼诗钞》（下称《诗钞》）是丘逢甲的代表作，它汇集了乙未内渡初至辞世前夕（一八九五—一九一二年）的诗作，前后五版刊行。丘氏盛年谢世，其存稿由丘瑞甲整理删订，一九一三年、一九二〇年得丘氏门生资助，《诗钞》两次刊行，收诗约一千三百首。一九三七年，丘瑞甲将此前未刊之“零珠碎玉”，辑为《选外集》附后，共收诗一千七百馀首，由丘氏门生、时任中山大学校长的邹鲁作序，三版刊行。一九八二年，丘铸昌以此为底本，加以标点整理，《诗钞》被列入《中国古典文学丛书》，由上海古籍出版社出版。一九八四年，安徽人民出版社出版了《岭云海日楼诗钞》的增订本，主持者丘晨波、黄志平以丘氏手稿为依据，对旧版作了一些补正，将增补丘诗汇为《选外集补遗》附后，其中选录了丘氏乙未内渡前的若干诗作。收丘诗近两千首。这次编校《丘逢甲集（增订本）》，为补正旧版疏误，我们作了如下的工作：

1.校订作品系年。如《次韵答兰史香江酒楼见赠》一诗，旧版均列入卷七（庚子稿），实误。己丑冬，丘逢甲应邀秘密赴港，与康有为等共商政事，并与潘兰史会晤，潘氏的赋赠有“海角闭门风雪冷，忍寒尊酒与君期”等诗句，由此可知潘、丘会面正值冬季。丘氏次韵答诗的尾联为“拟约子猷重过访，扁舟春雪预相期”，并在夹注中说明“时招晓沧南游”。据此可推知己亥冬丘氏系单身赴港，并期待明春与潘兰史在港再次相见。庚子春二月，丘氏果邀王晓沧同行，与潘再饮于香江酒楼。鉴此，与此相关的一组丘诗，应上移至卷六（己亥稿下）。

2.归并旧版散列篇章，忠实再现丘诗原作整体风貌。旧版《选外集》四百首中，如《海军衙门歌》《闻胶州事书感》《述哀答伯瑶》等乃丘氏反映重大题材的力作，列为《选外集》有失偏颇；同题组诗多首者，亦大多被拆开分录（如《说潮》五古二十首，正文选刊十七首，馀三首作为《选外集》附后），今依手稿编次及诗作内容，分别插入各卷，保留十三卷的编次，删去《选外集》与《选外集补遗》的名目，以忠实展现丘诗原作的整体风貌。

3.比照初稿、改稿，择善而从。如《诗钞》卷六《东山秋晚》的颔联次句与末句，所有旧版均作“大江东去海门深”与“望仙桥畔客愁深”，如此，则“深”作为韵脚字在同一首诗中重复使用。经查考，丘氏另稿中的末句为“望仙桥畔客孤吟”，今依另稿改正。其他诗作中遇有异文之类的问题，我们均分别查考、比照，择善而从或用括号标出，或加小注说明。

4.增补新发现的丘诗。戊戌维新运动是深远影响近代中国历史进程的重大事件，过去只读到丘氏《聊借奇花舒此郁抱云尔》的比兴之作。戊戌《感事》诗传抄十七首，但讹误甚多，今将这《感事》二十首直抒胸臆的悲愤之作，完整呈奉世人，其他如《闻李提摩太有请参政之议愧而书此》两首等，亦属此列。

现在编入《丘逢甲集（增订本）》的《岭云海日楼诗钞》，共收丘氏乙未内渡后所作诗，计一千八百五十八首，七百二十一题，另有若干在社会上流传或酬酢之作，则酌行删汰。





卷一　乙未稿（一八九五年）


离台诗　六首

离台诗　六首[1]

将行矣，草此数章，聊写积愤，妹倩张君，请珍藏之，十年之后，有心人重若拱璧矣。海东遗民草。

宰相有权能割地，孤臣无力可回天！扁舟去作鸱夷子，回首河山意黯然。

虎韬豹略且收藏，休说承明执戟郎；至竟虬髯成底事，宫中一炬类咸阳！

卷土重来未可知，江山亦要伟人持。成名竖子知多少，海上谁来建义旗？

从此中原恐陆沉，东周积弱又于今；入山冷眼观时局，荆棘铜驼感慨深。

英雄退步即神仙，火气消除《道德》编；我不神仙聊剑侠，仇头斩尽再升天！

乱世团圆骨肉难，弟兄离别正心酸；奉亲且作渔樵隐，到处名山可挂单。





江秋意

江秋意[2]

海上瀛洲久怕谭，浩然离思满天南。西风一夜芦花雪，浦秋痕上客衫。





潮州舟次


抱江城郭夕阳红，百口初还五岭东。关吏钓鳌疑海客，舟人驱鳄话文公。

九秋急警传风鹤，万里愁痕过雪鸿。独倚柁楼无限恨，故山回首乱云中。





舟中望阴那山

舟中望阴那山[3]

独溯梅江上，舟轻喜得风。奇峰陡横翠，愁客正推篷。

绝出群山表，惊逢旧梦中。前因待相证，“惭愧”与师同！山为唐惭愧祖师开山地，予在泉州曾梦见。





舟入梅州境


凄绝天涯雁叫群，秋江一棹入斜曛。阴那山色云中现，蓬辣滩声雨里闻。

隔岭树疑孤塔露，得风帆带乱峰奔。平生去国怀乡感，只合江头醉十分。





客　愁


烽火天涯梦，琴尊劫外身；新亭空洒泪，故国莽怀人！

文字穷愁贱，交情患难真；客愁无遣处，沧海尚扬尘！





题东山杨子仙庙　三首


杨子仙者，不知何许人，亦不知何姓名。仙去后，人但以当时混俗之称，呼之为杨子仙云。仙在明中叶曾晦迹镇平[4]东山予族祖曰明家，为牧者，灵迹迭著，出语玄远，族祖异之，一旦遂不知所在。邑人为立庙东山下，祷之辄应，香火甚盛。镰子渡无舟径济，为灵迹之一。“蕉岭可开城”，亦当时仙语，后卒验，盖仙语在未设县治前也。惟“蟾蜍满地走，蝴蝶满天飞，此地当出大魁”语，至今未验，且不知所云。予初来镇平，寓东山乌石山房，为族祖后人宅，故为额曰“仙人旧馆”。暇日谒庙，因题三诗于壁。

峰阴古庙白云关，蕉岭城开紫翠间。斜日满林仙袂冷，笛声牛背下空山。

秋风天末送归舟一作“秋风小泊渡头舟”，闲共渔樵话钓游。要乞仙人飞渡术，眼前沧海正横流。

鳌头龙首总浮名，何事神仙也世情。蝴蝶满天蟾满地，莫将隐语赚书生。





东山杨子仙宫题壁　二首


偶然游戏落谈资，着罢壶天小劫棋。乌石岗头挥麈地，仙人去后我来时。

修到神仙总有情，旧游时复驻云旌。异书傥借葫芦本，不讳人间卖药名。





乙未秋日归印山故居因游仙人桥作二首

乙未秋日归印山故居因游仙人桥作[5]二首


海上归来意怆然，石梁重自认秦鞭。一庵斜日坠红叶，万嶂秋空开碧莲。

家近洞天宜入道，人经浩劫欲逃禅。松楸古墓枌榆社，早结仙家未了缘。

溪转峰回石气阴，悬崖高阁客登临。虹腰一角连山合，雪乳千年古洞深。

入穴人疑营窟世，题桥诗总杂仙心。中年学道时偏早，领略樨香思不禁。时岩桂正花。桥上庵有仙签，予以遁世卜，有“时尚早”语。





乌石岗②晚眺


野马尘埃眼底忙，填胸百感正茫茫。寻秋借遣愁如海，乌石岗头看夕阳。





予题杨子仙宫诗赞仙也吾宗之彦与邑人士和章稠叠不仙之赞而赞赞仙者戏为玄语以答雅贶　四首


沉沉虎豹正当关，只鹤西归浩渺间。说与诸仙同一叹，灵鳌今已失神山。

②乌石岗，在今蕉岭城东南四里，东山杨子仙师庙侧。

瀛海莲还太乙舟，闲同天老话前游。群真正乐钧天奏，辞汉金仙独泪流。

洞天丹药苦无资，坐隐闲争一着棋。龙脯剖完尘劫换，橘中全局正输时！

仙山故侣剧多情，霓帔霞裳引鹤旌。瑶简要书都散汉，灵霄乞去上真名。





有书时事者为赘其卷端　四首


化碧三年血有痕，当时哀感满乾坤，鹑维剪后天方醉，无路排云叫九阍。

此局全输莫认真，东南风急海扬尘；世间傥有虬髯客，未必扶馀别属人。

残山剩水冷斜晖，独向西风泪满衣；皂帽藜床成底事，全家辽海管宁归。

人间成败论英雄，野史荒唐恐未公。古柳斜阳围坐听，一时谈笑付盲翁。





中秋夕乌石岗眺月同三弟崧甫作


秋风送暑夜光寒，高会依然似子桓。弹指仙凡相隔易，岗为杨子仙师旧游地。称心人月并圆难。樨香客里新诗卷，潮满天涯旧将坛。犹有山河留影在，不妨千里且同看。





附：崧甫原作

附：崧甫[6]原作


万里秋光澈广寒，神仙洞府好盘桓。几人豪气倾杯乐，一曲高歌行路难。当日防秋真画饼，客岁随家兄奉命办全台义军，于中秋前后办起。今宵觅句费登坛。故山同此团栾月，独向红羊劫里看。





附：颂臣和作

附：颂臣[7]和作


巢鹊初安尚觉寒，偶逢佳节且盘桓。一腔热血因秋冷，九转枯肠索句难。

昔日仙人挥麈地，今宵词客作骚坛。伤心只为团栾月，独在他乡把酒看。





还山书感　二首


万里西风雁叫天，梅江行尽客停船。仙踪桃熟寻杨子，禅梦茶香证了拳。

南渡衣冠尊旧族，予族由宋迁粤。东山丝竹负中年。疏慵已分渔樵老，时局休谈向酒边。

检点征衫总泪痕，沧桑劫外此身存。百年乔木山丘重，万里浮槎海气昏。

华表云光归老鹤，幔亭霞彩护曾孙。神州苍莽风尘满，冷落江湖怆梦魂。





小　住


小住为佳耳，仙人况好楼。乡传石窟古，门对铁山秋。

县僻无车马，檐低见斗牛。中宵犹看剑，杯酒强消愁。





题读白华草堂诗集


嘉道以还论粤派，谭张之外此名家。瓣香故里尊《红杏》[8]，养志高堂谱《白华》[9]。七子鼓旗雄后劲，一官鼗铎老天涯。寻秋曾过诗人墓，重检残篇发浩嗟。







嘉道以还论粤派，谭张之外此名家。瓣香故里尊《红杏》[8]，养志高堂谱《白华》[9]。七子[10]鼓旗雄后劲，一官鼗铎老天涯。寻秋曾过诗人墓，重检残篇发浩嗟。





重阳前数日风雨忽集慨然有悲秋之意


四山风紧湿云流，落叶声中客倚楼。蕙怨兰啼千里梦，蛩烟雁雨一城秋。

伯龙鬼笑谋何拙，洗马人言意始愁。丛菊空留他日泪，故园烽火未曾收。





重九日游长潭　六首

重九日游长潭　六首[11]

满城歇风雨，重九天犹阴。秋阴亦复佳，胜约行相寻。平畴极城西，凉意生秋襟。双桥艾坝窄，一径松坪深。凄凉铁耕楼，无复诗老吟！铁耕楼为黄香铁先生所筑。沿溪且北溯，残叶秋飘金。林香醉人魂，潭影清人心。

驾言游长潭，长潭在何许？峡口入滩头，曲折抵十里。日望长潭云，今棹长潭水。樵风送歌声，云水蒙蒙里。潭云有卷时，潭水无时已。水深龙所宫，是主云行止。秋霖徒困人，游客爱晴美。空潭抱珠卧，勿遽呼龙起。

积水潭益深，积石山弥尊。山石瞰潭水，一一生秋痕。或翁晒鱼网，或媪负幼孙。或为仙人驱，桥址留三分。残梳碎万齿，古阙呀双门。是皆禀星精，且更为云根。流水无尽时，石亦亘古存。拊石怀古昔，高歌动乾坤。

岩翠冷欲滴，泉飞破秋烟。中有碧血痕，终古长涓涓。九州已无地，一线犹有天。一线天为明孝廉林丹九先生殉节处。炼石思补之，天乎俄已倾。亦欲一叶舟，奉母终天年。吁嗟厄阳九，不死胡能贤！人生祇一死，死况忠孝全。峨峨故衣冠，寒潭写苍颜。山灵鉴孤贞，宁须史官编。荒祠清溪曲，遣蜕空山巅。采菊再拜荐，酹之以寒泉。

高台不可上，中有道士庵。不知何因缘，奔走善女男。上悬百尺崖，下俯千尺潭。同行各倦游，我力差能堪。兴尽且姑止，胜境非不探。滩头有村店，恰坐人两三。緑茶香盈瓯，丹橘珠满篮。是时日加午，鸡声隔烟岚。小溪何清浅，溅溅来西南。溪上读书堂，一饭秋茹甘。

流水渺然去，陆来乃舟归。此行非揽胜，清节怀采薇。颇闻潭中景，印月生清辉。何不乘夜游，酌酒临苔矶。山高秋月小，松露凉琴徽。此时发浩唱，独鹤秋空飞。秋空苦积阴，此境安可希。姑留不尽意，后会良非稀。长歌“归去来”，菊香秋满衣。孤棹出潭口，寒碧山四围。城笳吹暮云，东峰下斜晖。





白　鹊


居仙人旧馆之月，有白鹊集庭，因而赋之。

皎皎雕陵鹊，南飞送喜鸣。贡珍宁玉抵，安素易巢成。

山月闻声晓，天河渡影清。不群名自噪，多恐太分明。





阮生行


五丈原头大星坠，司马家儿遂成帝。黄沙烈烈生胡风，俯仰人天两同醉。阮生乃亦以醉传，更以途穷传其泪。世间善哭固有人，阮生之泪胡云异？一醉愁难千古消，聊借穷途写其意。纷纷竖子成名易，英雄用武乃无地。古今成败那足论，大业岂真人力致。阮生善哭复善叹，哭声叹声两不废。当时驱车临广武，迫促刘项无位置。魏晋之间无事无，更何人物容臧否。当哭叹馀惟醉宜，为青白眼尚多事。同时诸子谁能贤？斯人将毋古狂类。吁嗟乎！阮生乃以狂得之，妙出语言与文字。礼法之外容置身，酒杯之中可避世！





潮州喜晤温慕柳同年别后却寄　四首

潮州喜晤温慕柳[12]同年别后却寄　四首


故人今洞主，雄镇古瀛洲。白鹿经犹讲，红羊劫未收。秋城明落照，孤塔枕寒流。独客来天末，相思倚柁楼。

七载春明别，重逢五岭东。共惊须鬓改，暂喜笑言同。落叶人千里，寒芦雪满篷。相看遽乖隔，归棹太匆匆。

程水愁边溯，韩山望里遥。秋风吹古渡，落日满浮桥。沧海使方出，绿林兵未消。过君江上宅，暮雨怅萧萧。

梅口临江住[13]，蕉阳[14]近郭居。犬牙百里地，雁足一行书。雨雪忧方大，风尘道岂殊。寒云时极目，早晚报双鱼。





送谢四之桃源　二首

送谢四[15]之桃源　二首


谢子患难友，行义侔古贤，浮海同归来，买山苦无钱。云有桃源居，先世曾垦田，今晨暂辞我，借得渔人船。翘首眺八极，满目多风烟，但求避世地，宁希拔宅仙。君沿桃花水，或得古洞天。仙人多贤达，当与君周旋。径将今世人，置之太古前。莫便不归来，令我思渺然。

昔者陶靖节，为文工寓言。凿空出渔人，飞花满仙村。遂使啖名者，处处名桃源。蓬莱古仙岛，清浅生沙痕。沧桑一转瞬，变迁安足论。变迁犹自可，况复成沉沦。龙伯钓鳌后，三山今无存！恐君到桃源，已异昔所闻。租税遍桑麻，丁役及子孙。桃花斫为薪，渔舟觅无门。君当废然返，就我同灌园。送君古渡头，黯然为销魂。颢气海上来，莽莽风尘昏。





野　菊


寻秋东皋，有金英烂然于陇之畔，开不后时，而乃无赏者。喜其独秀，而复伤其不遇也，长言咏叹，岂曰不宜。

入眼惊看秋气新，孤芳难拼出丛榛。英华岂复关培植，烂漫依然见本真。

淡极名心宜在野，生成傲骨不依人。陶潜死后无知己，沦落天涯为怆神。





山　兰


东山之阳，幽芳茁焉。嗟呼湘累沉矣，而九畹之蓺杳然！世之以当门忌而锄之者多矣，毋惑抱香者之不为出山想也。爰被声律，用代琴操。

剑叶萎蕤千仞冈，文琴声断到今藏。洞天供养难为俗，香国逃名不愿王。

高士在山饶远志，佳人绝代抱幽芳。九州地尽灵根露，早合寒薇共首阳。





过五桂书屋赠杨碧堂明经　元琳


世业三杨旧，书堂五桂新。诸生今祭酒，此老古灵椿。

东海初归客，南村欲卜邻。往来欣有托，为爱素心人。





久不入城寄怀徐翰俦院麟省吾信麟昆季

久不入城寄怀徐翰俦院麟省吾信麟昆季[16]

浊酒不能下，因君借汉书。狂愚成玩世，醉卧了闲居。自笑古三疾[17]，相逢今二徐。衣冠入城懒，莫怪往还疏。





漫　题


云卧沧江晚，浇愁浊酒醒。霜华飘短鬓，风色急长亭。

木落林光白，郊寒麦气青。出门吟眺迥，戢影愧鸿冥。





极　目　时闻甘肃有警


极目风烟接大荒，高歌人减少年狂。《伊凉》入破愁闻笛，沧海扬尘话种桑。五夜哀弦弹落叶，万山寒色赴斜阳。兰成《枯树》年来感，不待攀条意已伤。





读史书感


衮衮群公翊庙谟，匡时伟略未全无。珠崖地弃完筹海，玉垒天回罢徙都。

万国冠裳嗟倒置，九州货贝慨中枯。空山独抱遗书哭，牢落乾坤一腐儒。





山　村


重倾浊酒定惊魂，通德来归故里门。年始二毛逢丧乱，家馀百口幸生存。

眼中精卫无沧海，劫外鹪鹩有小园。跃马鸣骹豪气在，布衣耕钓自山村。






题省吾拈花图　四首

题省吾拈花图[18]　四首


莫为披图更自疑，丈夫原不在须眉。来书谓图未甚似，绘图时未有髭也。重揩十七年前眼，来认徐陵绮岁时。省吾己卯渡台始相识。

熏香摘艳托幽思，微笑拈花意可知。此乐不妨儿辈觉，风怀闲写采兰诗。省吾有艳体诗，唱和成帙，图作一子侍。

浮世官阶重积资，登场谁解赏英奇。一作“宦成多在老来时”。劝君再觅添毫手，画上鬑鬑恐更宜。

散罢天花佛泪垂，无端茵溷总难知。与君重话飞花劫，应在观河面皱时。





采菊歌


清晨采菊东山阳，紫茎绿叶垂幽芳。世人贵薏贱真菊，弃置在野容堪伤。萧敷艾荣苦迫压，谁复过问荒丘旁。秋霜杀物百卉死，若抱晚节天为彰。空山无人蔚深秀，正色独得中央黄。流传伪种世竞采，紫色夺正工时妆。此花隐逸应鲜识，山中开并神芝光。我生于时得秋气，独寡时好成清狂。黄金照耀忽满谷，采撷宁使英华藏。度阡越陌野则获，烟萸露柏珍同囊。贵之为宝贱则草，齐东野语非吾诳。“贵则为宝，贱则为草”，乡谚语。要之摧折世俗手，毋如老死荒山荒。吁嗟乎！故园有菊看不得，开傍战场空太息。采花酿酒强作欢，共保风尘好颜色。





菊枕诗　四首


蓉裳薜荔衣，骚人有奇服。饥来谋夕餐，落英采秋菊。我居东山阳，黄华绣秋麓。云昔仙人种，入药尤明目。幽芳俯可拾，日采动盈掬。平生抗古怀，食息两难俗。固应抱秋心，花食兼花宿。采之囊为枕，奚止香生粥。梅花裁作帐，芦花持作褥。幽人此高枕，魂梦流清馥。荣枯谢槐蚁，得失泯蕉鹿。将花共隐逸，安享睡乡福。

繄余昔龆龀，嬉戏慈母旁。开园种秋菊，寒花映书堂。殷勤慈母心，采菊缝枕囊。祝儿蠲宿疴，祝儿好容光。垂垂手中线，宛宛生清香。人生嬉戏时，此境安可常。堂北萱草花，萎谢惊秋霜。峨峨大宛山[19]，阡表齐泷冈。前年菊花时，登高作重阳。墓门一瞻拜，宰木寒烟苍。去年菊花时，奔走为戎装。枕戈待旦心，力筹保鲲洋[20]。今年菊花时，故园成战场。不及哭墓行，寸草心徒伤。空山此高卧，哀泪沾秋裳！

昔游净翠园，同赋《菊枕诗》。维时灌阳公[21]，初出为监司。两迁遂持节，风雅照海湄。从容军政暇，坛坫迭鼓旗。客并富才俊，主更雄文词。秋光剪入卷，裒集名《诗畸》。苦心极镌刻，谓可千秋垂。夷氛海上来，倚枕闻惊鼙。是时菊正花，黄金甲纷披。秋风一场战，应保危台危。朱崖地遽弃，百计不得施。馀生脱虎口，寤寐空相思。昔为称意花，今作断肠枝！兵火万卷尽，梨枣灾可知。蠹篇纵幸存，零落生蛛丝。安知秋斋中，清芬犹昔时。寒宵有远梦，相觅应天涯！

至人安曲肱，浮云谢非望。我生罹百忧，魂梦鲜舒畅。何当高枕卧，心境两平旷？眷怀陶靖节，赏菊倾清酿。北窗寄傲时，自谓羲皇上。采采黄金英，清华谢天贶。盈盈古锦囊，高雅绝时尚。曲屏深幌间，夕静幽香扬。因之参睡禅，无尽秘密藏。万缘付消磨，一梦任疏放。相期保晚节，古谊吾何让。宁须作警枕，重拥将军帐。





补　裘


一领蒙茸敝莫论，皮毛缀缉幸犹存。寒闺灯火忙织手，客路风霜护绽痕。

事到弥缝原费力，士当穷困易为温。时艰衮职应多阙，冷落江湖愧负恩。





天　涯


天涯雁断少书还，梦入虚无缥缈间。兵火馀生心易碎，愁人未老鬓先斑。

没蕃亲故沦沧海，归汉郎官遁故山。已分生离同死别，不堪挥涕说台湾！





伯群宗兄以贞寿集言见贻并乞题育堂先生遗像书此报之　有序


“贞寿集言”者，育堂先生官畿辅时征诗为母夫人寿者也。先生父少清狂，不能为人，而又中夭，母徐抚兄公之子为嗣。家人哀其志，有议割田相赡者，母辞。而先生卒有成立，母亦得旌如故事，盖嗣子以孝廉令赤紧，孙曾各蜚声庠序间。母年届大耋，皆及见之，人咸以为苦节之报云。先生历宰西宁、曲周、容城、赤城、平谷、唐山六县，署牧蔚州，有治声。次子上东亦官湖北当阳、麻城令。予今所居乌石山房，即先生告归所筑。先生名赞，育堂其字也；伯群名园，邑学生，先生曾孙。

一官百里宰三辅，板舆奉母鸣官鼓；丸熊课读儿亲抚，彼苍为报节清苦。

吏治蒸蒸班召杜，一州六县民歌舞；鸣琴之治子贻谱，冠军之文孙继武；

归山十年罢趋府，书声敝庐出风雨。公之书堂我赁庑，拜公遗像典型古；

慈竹阴阴映春户，老槐生孙公手树，槐花满地黄可数。我题此诗报宅主，

后人读之念尔祖。





茹衡南大令庆铨过访去后赋寄


墨绶荣新绾，缁衣抗古宜。郊居沈约赋，客至杜陵诗。儒术世方贱，津梁身已疲。江山容浪迹，未合拥皋比。大令欲延为桂岭书院主讲，辞之。





秋雁歌


西风吹雁秋南翔，天高野阔稀稻粱。一雁下从野凫去，群雁思之不能置。

天涯目断寒云飞，误入罗网何时归！





叠韵答衡南　二首


俗敝雅游少，邑贫廉吏宜。交新况同道，政暇且吟诗。

西北塞烽急，东南民力疲。强邻各窥伺，胡服抚师比。

近得王官谷，三休自揣宜。时艰空雪涕，道远阻陈诗。

既倒澜谁挽，孤明镜易疲。横渠何敢比，但学撤皋比[22]。





燃灯歌


于时佛在华鬘天，虚空顿现灯万千。一灯东飞落震旦，惟善女身灯忽传。

石窟之水清且涟，男当门户女种田。种田太苦种福乐，燃灯之会结福缘。

缘不虚生则有首，惟斋婆者司厥权。东村蹀躞西蹁跹，南村喋聒北牵连。

借灯说法喻大众，灯花飞粲舌底莲：“燃灯古佛古最古，其古乃在如来前；

灯光明王亦称佛，灯光光并日月悬。第一本命灯当燃，佛光照耀无灾愆。

况乃佛光所到处，夫星子星相钩联。一燃百病为之蠲，再燃寿命为之延，

三燃福慧双双全。惟灯宜燃更宜添，是灯即丁理则然。一燃再添添更添，

燃灯之会须三年。金灯银灯大福力，小或斗粟或百钱。天灯照天水照水，

此缘对佛真当捐。”遂教诸乡各寺庙，以灯引灯灯例沿。婆心所到无不达，

信受奉行其志坚。微尘等众诸善女，皆大欢喜参灯禅。恒河沙等身布施，

一齐自撤簪钏钿。时良日吉为好会，惟斋婆者先周旋。大嫂呼姑姊呼妹，

百百十十来联翩。头上宝髻乌云偏，足下丝履六寸圆。青裙翠袖何娟娟，

阑干桂子争新鲜。后飞莺燕前乌鸢，媸者自媸妍自妍。佛门广大无不受，

青天白日开灯筵。寺僧是日大陈设，送座香茗僧亲煎。引诸善女向灯拜，

佐以梵嫂礼则虔，礼成酌酒酒如泉，水陆并设罗腥膻；为缘首者有加笾，

玉山醉倒春风颠。惟缘有簿掌出纳，有书记僧职则专。张姑李妹签名氏，

揭榜大字书朱笺。年年此会劳女伴，如鹿女应朝金仙。寺门伐鼓声渊渊，

日斜会散如秋烟。前村归前后村后，香云拥护灯光旋；千家百家儿女语，

灯前醉倦郎应怜。是时寺僧更笑乐，禅床富拥银铜铅；夜昏佛灯冷无焰，

群僧醉饱方高眠。自从传灯失本义，佛应流涕遗言筌。如蛾赴灯为利诱，

众生苦海真无边。无人出作狮子吼，将疑劫火遣竺乾。南无绮语菩萨者，

善哉说此《燃灯篇》。





兴福寺

兴福寺[23]

西山俯清溪，中有招提地。今晨发游兴，行蹑樵迹至。寺古门半颓，剥落馀榜字。乡人利邀福，因乡遂名寺。残僧缺梵诵，一饱无他志。依稀临济宗，欲说犹能记。自从达摩来，妙法指心示。渡江芦径折，面壁石留志。莲宗衍花叶，顿渐派遂异。初惟北宗显，蝉联帝师位。南宗晚出抗，衣钵鸣法器。南祖北则祧，顿兴渐乃避。遂教曹溪水，一滴十方醉。兹地本岭峤，固应濡染易。宗风昔方盛，英伟多法嗣。初祖各开山，并擅大神智。此间百里近，遂有神僧二。南岩坐圆应，阴那据惭愧。禅宗不可作，僧反为佛累。岂知古天竺，象教亦颓坠。祅神出持世，魔氛日以肆。瞿昙佛故种，受侮来异类。豆瓜强剖分，净土遽易置。五部皆孱王，龙象力难庇。慈悲睹末劫，慧眼应垂泪。昙华久不现，贝叶纷相弃。惟煽芙蓉妖，流毒远相被。东来遍震旦，民财坐疲匮。即今寺中僧，与俗亦同嗜。犹借福田说，鼓众博檀施。木佛寂不言，村女竞相媚，因之受供养，得为口腹备。冷观发浩叹，懒复着言议。寺左有奇石，山静林意邃，徘徊抚石坐，欲说西来意。鸦片烟出印度最多，五印度今属英吉利矣。






景忠祠吊故明孝廉林丹九先生一桂二首

景忠祠吊故明孝廉林丹九先生一桂[24]二首


崖壁斑斑碧血新，先生当日此成仁。三闽四广支离局，一息千秋草莽臣。

乱世科名娱老母，荒发表完人。扁舟欲访悲歌处，冷月空潭泻古春。

三书却聘至今传，高节清风尚凛然。列传补书宜国史，此邦议祀合乡贤。镇平，崇祯六年始设县。今县学乡贤祠所祀，多设县以前人；若先生得祀，则真镇平县人也。

荒祠日冷双门阙[25]，遗寨云封一线天[26]。断句零章待搜缉，蠹馀留续谷音编。先生遗作，止存家书及与兵官某书并一诗，若《续正气歌》《恋贫赋》，予均未得见。





再叠前韵答衡南　五首


小试栽花手，蕉阳位置宜。千秋传旧德，茹千秋见《晋书》。五管唱新诗。吏治安毋扰，民风起夙疲。停琴昨延访，喜色及邻比。

春早梅心觉，天寒麦意宜。为怀山馆客，频赋县斋诗。我已龙安蛰，君犹马策疲。休吟叔伦句，误喜接皋比。

历落崟崎况，平生百不宜。胸横海国志，腕脱水曹诗。兵刧身亲试，文章气已疲。春明寻冷梦，官部次都比。从正韵音皮。

慷慨谈兵习，书生自诩宜。筹边同甫策，忧国少陵诗。但惜和戎误，宁伤奔命疲。雩门空请击，蒙马用皋比。

时局因君话，嗟非伏处宜。忧来惟命酒，穷极未工诗。属国地舆蹙，中原财力疲。和亲日增币，岂特遗皋比。





镇平城北近校场半里许有奇石离立山谷间邑人所名为石伯公者也予援南宫故事字之曰石丈并缀以诗　三首


奇峰特起势玲珑，石丈亲呼向谷中。不让米颠夸韵事，空山袍笏拜松风。

杨柳春旗马射还，搜奇人坐藓痕斑。韩陵一片愁相语，萧瑟江南庾子山。一作“韩陵一片闲同语，愁煞江南庾子山”。

旧事真成椎误挥，兵书重读惜时非。留侯未老身先遁，城北寻公泪满衣。





当　歌


落落当歌槊自横，九州无地着狂生。枯枰潦草棋收局，残席喧呶酒罢兵。

劫火馀灰腾谤焰，恨天遗石筑愁城。凄凉法曲唐天宝，唱到关山入破声。





寻镇山楼故址因登城四眺越日遂游城北诸山十二首

寻镇山楼故址因登城四眺越日遂游城北诸山[27]十二首


邻江边粤俯闽关，楼橹参差桂岭间。欲拨寒芜寻古戍，疏林斜日半城山。

断瓦零砖废苑秋，行人犹识镇山楼。万方多难伤心客，无地登临写暮愁。

带岭襟溪万雉连，筑城当日为安边。剜苔细数残砖字，止隔明亡十二年。城砖有字，盖崇祯六年建也。

谯楼旧筑郁嵯峨，望远犹堪托啸歌。一角孤城山影里，趁墟人散夕阳多。

五幡青犊散馀氛，废垒连营郁战云。班草莫谈元二劫，荒郊有鬼哭秋坟。同治甲乙间，邑遭兵燹甚惨。

林叶萧疏夜有霜，城阴荒草散牛羊。市声不到墟烟冷，万冢高低送夕阳。

断碣题名字半残，古松阴里好盘桓。半间废寺无香火，佛卧空山落叶寒。

冷烟寒日挂疏林，荒草迷离古径深。樵女归来秋郭晚，山歌声出万松阴。

天南舒啸失长风，沦落闲身五岭东。一片雄心无处着，孤城斗大万山中。

浮生富贵等微尘，欲觅山林寄此身。但是故乡归便好，不妨衣白作山人。

曾费诚斋策马来，临溪处处见花开。一庵拟筑蓝田曲，补种诗中十里梅。

龙楼凤阁倚天尊，肃立群山万骑屯。戎马书生豪气在，三台高处望中原。





倦　客


鼎鼎年华去若流，天涯倦客怯登楼。飘零落叶思朋好，憔悴梅花入客愁。

小醉试尝新煮酒，薄寒先上旧征裘。干戈满眼平生恨，梦里犹应痛昔游。






翰俦见予题石诗为纪事四绝句见赠次韵答之四首

翰俦见予题石诗为纪事四绝句见赠次韵答之[28]四首


茫茫弱水陷神山，等是灵鳌忽已顽。牵率散仙无住处，月明华表鹤初还。

万劫难教结习空，也曾东海袖亲笼。谷城山下逢黄石，已悔阴符读太公。

古寺寻诗石已凉，废钟无语卧斜阳。野狐欲说天魔法，曾借灵山佛面光。石在狐狸峡，近峡有废寺，有优婆弟之流，欲说野狐禅者，曾以修寺假翰俦之名[29]而行。

劫火烧天百不存，人间意气尚争墩。五千妙旨无名好，莫再搜寻斧凿痕。





钟髯歌赠钟生

钟髯歌赠钟生[30]

英雄困厄竖子贵，丈夫灭尽须眉气；钟生乃独以髯豪，况复奋髯敢论事。少年浩歌《苍梧怨》，地老天荒写幽恨；生有《苍梧怨》，乃穆宗后崩时作。掉头不住出国门，濩落故山髯尚健。髯参不为为髯仙，沧桑转眼年复年；金丹未成髯已戟，儿女牵挽难登天。掀髯大笑世人惑，流传髯论极豪墨；髯乎其善保此髯，勿与纤儿一作髯儿争白黑！世间不见虬髯公，扶馀坐失无英雄。超伦轶群有髯在，令我神往沧溟东。





放生鹅歌


有鹅不送陈大夫，恐杀而食登诸厨；有鹅不送王将军，恐笼而去伤其群；胡子之鹅丧厥偶，俪以他雌傲不受；孤立无党众欲杀，护之使生意良厚。昨闻钟子放生说，今读胡子《送鹅诗》；众人赞叹杨子笑，谓钟也黠胡也痴。以说饵鹅得鹅想，以诗媵鹅误鹅往；欲夺鹅还餍众欲，毋得独享。我闻钟子学道人，仙厨行当脯凤麟。宁以一鹅贻口实，杨子过论疑非真。自昔书生工凿空，幻中有幻出鹅笼。固知杨子取为我，众人未免色为动。众口铄金况一鹅，道高固应生群魔。痴者非痴黠非黠，大众勿喧听我歌。我闻兵解亦成仙，是鹅劫尽果乃全。伐毛洗髓用我法，立随鸡犬同升天。生之于天放乃大，说者笑者两毋害，不然诗肠亦姑润，勿讶仙人徒狡狯。吁嗟乎！东南蜃气天苍黄，沙虫百万同日亡。一鹅之生复何有，不能成阵军声张。男儿生当万羊膳，手扶鳌极平龙战，嗷嗷四海安厥生，橐弓笑赴头鹅宴！





次韵答翰俦二首

次韵答翰俦[31]二首


一一闻声鹤误飞，多君犹为指群迷。等闲禹力都难到，莫怪河流要向西。

小试斑衣学老莱，袖痕曾带劫灰来。探囊胠箧寻常事，恨煞封侯窃国才。





次韵答伯群　二首


又向山林作隐君，天涯胡马正成群。故乡归计从今决，旧族遗风异昔闻。

入海溪声千里梦，读书灯影一家分。卜居荏苒三秋过，久累西头住陆云。

阳关笛里变声多，戎马书生罢枕戈。身似伯鸾犹赁庑，人因康节有行窝。

山中泉石千秋在，海上风云一梦过。沦落只今君勿笑，不能绛灌不随何。





村居书感次崧甫韵　二首


寥落田园隔虏尘，买山聊此息劳人。昔贤原少闲忧乐，吾道何曾绌贱贫。

入传且栽元亮柳，行歌肯负买臣薪。补天填海都无益，空洒东风泪满巾。

乾坤苍莽正风尘，力挽狂澜仗要人。岂有桃源堪避世？不妨蔬水且安贫。

天阊辽阻愁呵壁，时局艰危痛厝薪。只恐南阳难稳卧，中原戎马待纶巾。





附：崧甫原作


衮衮诸公野马尘，天涯何处着闲人？浮家万里非真隐，结客千金不算贫。

沧海怒涛愁日暮，大荒劫火悔舆薪。登临欲觅冈千仞，长啸秋风脱幅巾。

隐市原来厌俗尘，林泉终许属闲人。主人半亩聊分住，归客全家且食贫。

得地数弓谋小筑，买山千树喜添薪。渡江子弟谁英物，独倚孤松岸角巾。





题美人障子


春波漾绿小桃红，人在平台曲槛中。好是周郎兵胜后，二乔含笑向东风。




题丘星史立马图二首

题丘星史立马图[32]二首


爨长蒙酋拜下风，当时立马便英雄。于今自写牢愁况，如在蛮烟瘴雨中。星史曾在滇，有战绩。

我亦曾驱十万师，对君图画写新诗。天涯待觅添毫手，来貌南山射猎时。





岁暮作


消尽年光是客愁，倚阑斜日下山楼。还乡羽羡双黄鹄，入世心惊万火牛。

故纸风云供刻画，野人木石慰居游。壮怀未遂身将老，满眼寒山早白头。





除夕次颂臣韵


明日又新年，愁心隔海天。空山寒雨里，相对不成眠。





卷二　丙申稿（一八九六年）


山居诗　五首


白云海上来，飘摇无归期。微风起天末，吹寄兹山陲。悦山本云性，草木生妍姿。山中有轶士，独往人寡知。末世何皇皇，寸心勉自持。故国何迢迢，右手难将移。临风托远意，自与云相怡。无心出已非，万物有息时。眷念出者劳，何用行雨为？

我本山水人，深知山水意。卜居山水间，山水发灵秘。维水不厌清，毋为浊流累。维山不厌深，毋为俗士至。梦中古桃源，思之辄心醉。奇遭此佳境，一往快夙志。抚琴入泉韵，布席落岚翠。静言养生理，中岁慰憔悴。平生坠世网，每忆魂犹悸。固宜古贤人，栖迟乐衡泌。

哑哑返哺乌，得食不果腹。一枝有安巢，山飞复山宿。念兹心衋然，得养不在禄。山田瘠可耕，馀事及樵牧，东风秀百草，春山上黄犊。苍苍者寿松，青青者慈竹，山高蓄灵秀，自结云中屋。采得千年芝，持为高堂祝！

鸿雁春北归，归飞不失群。天生此羽翼，太息世一作此强分。我家深山中，聊用谢世纷：吾弟各异才，出作同习勤。荷锄影相随，伐木声相闻。向晦入晏息，一灯夜论文。微言绎圣牒，奥语搜皇坟。琅琅金石声，遥出山中云。因之虽乱离，其乐仍欣欣。有兄独远出，踪迹隔虏氛。东风万里来，同念仓海君！

德公司马徽，流寓同襄阳，峨峨鹿门山，近接水镜庄。幼安昔避地，亦复偕彦方。吾友有谢生，夙昔同行藏。黻佩不可期，负戴聊徜徉，携家此偕隐，远渡婆娑洋。岂不思东归，故里今犬羊。买山共卜筑，耕凿峰旁。峰一何高，上有松苍苍。上枝古藤虬，下根茯苓香。山深富灵药，同采佐糗粮。何须出雒市，名播如韩康。





洞　天


洞天清逈锁烟霞，欲访仙踪兴倍加。每到山溪幽绝处，水边林际见梅花。





赠刘生


城北群山拥髻鬟，玉华峰影扑松关。春风满眼饶诗思，家在红亭白塔间。





杂　诗　三首


羲和驭日轮，赫赫鉴八荒。游氛积为阴，上翳阳无光。太白窃神威，睒睒昼有芒，斗垣森严地，飞星敢干行。谁实操天权，得毋失厥纲，寂寂河鼓鸣，惨惨参旗扬。天弧不能弦，纵恣来贪狼。下界虮虱臣，惴惴心忧伤。欲将灾异书，上吁通天阊。紫霄昼沉沉，钧天乐方张：王母宴诸天，游戏容东方。天公色然醉，玉女倾霞觞。列侍诸仙官，冕旒各飞扬。方谋剪鹑首，持之赐秦王。

共工触天柱，西北遂倾坠。重烦五色石，复得天定位。神娲抑何心，补天不补地。东南大海中，遂令日生事！灵鳌实天遣，受钓误贪饵。岱舆与员峤，坐失神山二。蓬莱固无恙，左股复割弃。为天谋者谁，敢道无遗议。诸仙各神通，坐视果何意？闲愁落万古，茫茫渺难计。徒劳炎帝女，填海作精卫！

天鸡不能雄，牝鸡代为鸣，膊膊复腷腷，岂云非恶声。壮士误起舞，慨然赴功名。失身一非时，其辱宁为荣。枕戈夜未旦，素月当天行，团团此皎魄，中有妖蟆生。得地遽僭妄，吞噬亏阴精。诸仙并束手，坐令天偏盲。凭日复有乌，翳日失其晶。安知豢养物，乃起为祸萌。蒙蔽苟不知，安用天聪明；知之不能去，容使终古横！





微　雨


微雨轻云扫墓天，东风消息又经年。棠梨花发千林雪，独对春山意惘然。





傅绍和淦用寄怀翰俦韵寄赠依韵答之


潦倒遗民况，殷勤拙吏书。空嗟鸥鹭舍，已属犬羊居。

窃号将军郑，流殃博士徐。平生孔北海，忧汉愧才疏。来书自署拙吏。





答绍和用题杨子仙宫韵写怀见寄　四首


落叶萧萧昼掩关，哦诗声出古松间。风雷已定青天阔，万里归云恋故山。

休谈破釜与沉舟，枨触因君话昔游。欲洒新亭旧时泪，江声呜咽正东流。

尽有军谋待借资，谁知入局是残棋。修期露布才雄甚，恨不相逢杀贼时。

旧地重游剧有情，诗筒稠叠先行旌。入山我愧难充隐，又被官人识姓名。





和徐勉士丁麟七十自寿


七十居然有少容，名山一席据扬雄。人间清福闲能受，劫后遗经老尚穷。

佳句吟来诗自寿，苍颜酡处酒方中。携尊欲共乡人祝，心醉传家长者风。





梅　子　二首


梅子黄时雨未停，论筐分饷意丁宁。人间别有酸心处，浸透曹公醋一瓶。

微糁晶盐味更多，儒酸也备席珍罗。调羹至竟无他术，鼎鼐功成一味和。





见　雁


雁与人同去，雁归人未归。剧怜沧海阔，独傍故山飞。

云水愁相失，风尘计已非。天涯足矰缴，休恋稻粱肥。





苦雨行


雨师昼夜驱龙行，一雨三月无停声。乌沉兔没不敢出，仰视天日长冥冥。

冬寒凛冽春未已，浸淫木气浑归水。稚阳欲茁老阴遏，乃张母权侵厥子。

寒风吹天不肯高，阴云四压天周遭。娲皇补处今毕漏，石炼五色难坚牢。

尽倾海水向天半，惊波怒涛满空散。竟无一片干净土，着足大地成泥烂。

雄雷噤龂鸣雌雷，百虫肭缩户不开。花藏柳匿避雨气，虽有羯鼓安能催！

物过为淫极必反，下士谈天叹天远。恐将降魃来止雨，倒行逆施两俱损。

不然不日复不月，地晦天昏寒水发。几疑世将入混沌，待起盘古冢中骨。

欲书绿章上青帝，请收政权屏阴翳。膏雨和风各听令，万方重纪岁华丽。





李　花


蛎粉墙西易夕阳，讨春消息为春伤。李花开落东风里，惆怅离人自断肠。





傅绍和以重游镇平诗索和次韵


三台山好喜重登，人羡先生自此升。飞札似征阳谷会，论诗兼采辟支乘。

红蕉馆敞圆人月，丹荔林深隐客星。自笑逃虚成懒废，报书迟误愧吟朋。绍和客寓自署“人月重圆馆”。





镇平城北山曰蕉岭又曰桂岭书院所由名也蕉桂故粤产今此山乃无萌蘗之存濯濯者虚有其名矣若于书院补植以存名实亦山城一故事也因赋二诗寄衡南大令　二首


蕉叶飘零桂叶枯，东归片影岭云孤。春风桃李新阴满，待补山城种树图。

绿天书带月宫香，问字人来满讲堂。傍岭愿栽千万本，与公他日作甘棠。





芷亭和予题杨子仙宫诗兼代仙答书此报之


如捧瑶笺下紫宫，刘郎笔底有仙风。龙头消息虚遗谶，尘尾生涯误坐功。

万里雄心收劫外，九还丹诀寓诗中。葛藤村路劳相指，待访人间易石翁。芷亭云杨子仙曾于上江卖药，自称武平易石翁，居葛藤村。





答刘玉丞镜莹


碧天传信雁行斜，十幅鸾笺艳彩霞。劳访野人新卜宅，怕谈海客旧浮查。

枌榆古社圆山树，桃李春风直径花。直径为玉丞设帐地。乡里论才吾退甚，诗豪毕竟属君家。





答翰俦论山歌

答翰俦论山歌[33]

粤调歌成字字珠，曼声长引不模糊。诗坛多少油腔笔，有些淫思古意无？





题村人画扇

题村人画扇[34]

天下事已无一可，空山独坐我观我。坐中忽发古幽思一作“清凉想”，一任残天烧劫火。





山中有鸟鸣昼夜不绝声名曰早归以声似也诗以寄意　二首


何曾寸草报春晖，琴剑天涯负彩衣。但使行人通鸟语，不劳缄札寄当归。

鹊语蛛丝总未真，楼头又听鸟鸣春。直将思妇心中意，遍劝他乡远客人。





次夜复闻鸟鸣感续二绝句


海气蒙蒙生劫尘，鸟声空度春风新。自从蕃汉断消息，无限天涯沦落人。

鹧鸪啼后子规啼，更送新声渡海西。愿祝禽言成准卜，与圆佳梦到春闺。





雨中漫成长句


高田下田麦欲枯，前山后山雨模糊。蒙蒙水气生春燕，平皋极目疑江湖。

一春闭户少游趣，饥雀窥窗自来去。闲庭花落宾客稀，东风已绿邻家树。





陈孝廉庭凤见访山中赋赠

陈孝廉庭凤[35]见访山中赋赠


只手回西日，都成志未申。相逢休涕泪，吾道惜风尘。

松菊娱今是，山古春。祝君无别语，珍重待时身。





次颂丞感怀韵　二首


天涯烽火客西归，沦落宁教素志违。解道哥哥行不得，鹧鸪言语未曾非。

何劳珍药寄当归，养志萱堂愿已违。回首楼台沉蜃气，故山虽好事全非。





初芷亭未相识先梦见予于澹定邨寓楼及过访适符所历因赋其事见寄作此答之


落落鸥盟尚未同，神交路向睡乡通。春风剪烛谈诗夜，莫更相逢似梦中。





愁　云


愁云极目昼成阴，飞鸟犹知恋故林。破碎河山收战气，飘零身世损春心。

封侯未遂空投笔，结客无成枉散金。梦里陈书仍痛哭，纵横残泪枕痕深。





庐山谣答刘生芷庭

庐山谣答刘生芷庭[36]

匡庐名自匡君遗，福庐乃出叶少师。匡庐自大福庐小，名山要待人扶持。

五岭东来郁雄秀，群山冠剑森威仪。纷趋到海尽南纪，与海争地雄鼓旗。

天藏留隐秀，有山亦以庐名垂。州姓乡旼姓，兹山未着庐者谁。

我归自东未宁宇，越鸟固应巢南枝。不为神仙不宰相，入山将恐山灵嗤。

前身太华老道士，游仙旧梦参希夷。误信神山在海上，失佩人间嬉。

九十九峰发霞焰，手持芙蓉哦新诗。要令海国变风雅，开山初祖天人师。

青柯故侣苦相惜，小劫摧落云龙姿。东方狼星忽悬焰，天弧久弛无神威。

扶桑岛窄奋乌足，香蕈洋浅张鲸鳍。黑风摧海水四立，阴云惨淡台山危。

沙虫百万势将化，末劫不救非慈悲。生作愚公死精卫，谓海可塞山能移。

开屯径欲试神手，炮雷枪雨供驱驰。玉门第八金匮九，安知变故多参差。

值天方醉剪鹑首，呵壁欲问宁非痴。岂有扶馀王剑侠，虬髯一传词尤支。

不如归去亦一策，山中血泪啼子规。朱崖虽弃汉地大，公卿固应从捐之。

独恨平生失微尚，请缨请剑忘官卑。南阳已矣不得卧，兼累羽扇无能挥。

辽东幼安本侨寓，欲去犹恋将奚为？撒手台山惨将别，直等死别非生离。

全家轻舟径西渡，旧游回首成天涯。闽山将尽粤山见，青山万里安舆随。

五花战袍失光彩，剩有馀耀生莱衣。东迁四世过百载，故居乔木苍烟霏。

恐如丁仙化鹤返，感慨城郭人民非。圆山之间印山下，厥邑隶镇乡文基。

自从宋元此聚族，小宗别祀多分祠。朱门白屋万家聚，岁时伏腊陈牲牺。

弟兄伯叔各欢序，唐山直惜吾归迟。摩挲故谱寻老屋，半废为圃芜不治。

故钉遗瓦存者仅，不如别卜陈蓍龟。惟乡之西协吉卜，宗老告我庐山宜。

一丘一壑本吾愿，名山况复如相期。忆昨泉山小留滞，清源紫帽神挚维。在泉州时，清源、紫帽山神皆曾入梦。阴那老僧速归驾，许我佳地当非欺。梦见惭愧祖师，亦在泉州时事。梦中之境忽真得，此事或亦神能司。乃携寻山绿玉杖，古径手自荆榛披。一峰卓立出云表，苍然秀色轩人眉。如玉屏张宝帐合，如宝驮象球弄狮。群山众壑竞奔赴，势若拱卫来逶迤。乃登极顶旷四瞩，玉华金简生光辉。仙桥俯瞰飞渡迹，天马旁若凌风嘶。目卑三台小九子，君山肃立毋敢欹。鞭云策霞互吐纳，沐日浴月相蔽亏。四时花开长不谢，万年松老生清飔。洞天福地不在远，佳处要岂人境违。四山环合若庐舍，山中地忽成平夷。有圃宜蔬田宜稻，买山以隐宁靳资。

乃测周圭景以正，乃用傅版功斯施。惟堂有宦阁有簃，开门山影绿满池。

乡人载酒欲吾贺，言待其落陈金卮。就中吾友有刘子，清言古谊吾所推。

山村易名曰澹定，刘子妙解为之词。今晨缄书更报我，开函奇字蟠蛟螭。

庐山之谣又继作，青莲逸轨遥相追。上为兹山发厥秀，下为吾庐言其私。

中间慷慨论时事，若屈奇诡梁哀噫。山中展诵发浩叹，神妙欲告山灵知。

惟山如诗贵真面，得其真者名乃归。惟楚有山称九嶷，惟蜀有山称峨嵋。

粤山罗浮实称首，同向南戒争崯崎。兹山又别钟粤秀，如光初曜华方滋。

吾爱吾庐更爱山，以山相属吾宁辞？山中之云出无时，青天舒卷人难羁。

山中之泉清且漪，我归自濯缁尘缁。名庐以山庐乃结，因山得庐山尤奇。

襟江带闽此胜境，鼎足匡福宁须疑？和君谣罢一长啸，松间双鹤高空飞。





送颂臣之台湾　八首


涕泪看离棹，河山息战尘。故乡成异域，归客作行人。

鲲海三更梦，鸥天万里春。分明来路近，未信遽迷津。

小别宁须惜？天涯叹此行。家书沉远道，兵火脱馀生。

东渡龙无气，南飞鹊有声。送君惟梦寐，同到刺桐城。

此去仍乡里，家山拥画鞍。未颁新政令，犹见旧衣冠。

落日鸥盟改，寒云雁影单。相逢翻一笑，已作汉人看。

漫作居夷想，何妨海且浮。冠裳虾建国，金碧蜃嘘楼。

沦落怜交旧，迟回问钓游。都将留恋意，扶泪上归舟。

残垒过南嵌，孤城枕北江。鬼雄多死别，人士半生降。

战气花间堞，夷歌柳。伤痍犹满目，愁煞倚篷窗。

亲友如相问，吾庐榜念台。全输非定局，已溺有燃灰。

弃地原非策，呼天傥见哀。十年如未死，卷土定重来。

王气中原在，英雄识所归。为言乡父老，须记汉官仪。

故国空禾黍，残山少蕨薇。渡江论俊物，终属旧乌衣。

预计君来路，榴花照眼中。山光仍故国，海气满征篷。

鳌背看红日，鲲身静黑风。洗尘尊酒在，收泪话瀛东。





古别离行送颂臣


乍愿君如天上之月、出海复东来，不愿君如东流之水、到海不复回。有情之月无情水，黯然销魂别而已；况复一家判胡越，百年去乡里。关门断雁河绝鲤，万金不买一作得书一纸。噫嘻乎！嗟哉远游子，春风三月戒行李。留不住箫上声，拭不灭玉上名。千尘万劫，销一作磨不得屋梁落月之相思、河梁落日之离情。山中水、出山不复清，海中月、出海还复明。不惜君远别，惜君长决绝。知君来不来，看取重圆月。





重送颂臣


恻恻重恻恻，行人适异域。华夷忽易地，何处为乡国？车马多离声，川原带行色。同来不同往，欲语涕沾臆。论交本世好，古谊吾所式。结髪论文字，廿载忘形迹。海氛忽东来，义愤不可抑。出君箧中符，时艰共戮力。书生忽戎装，誓保台南北。当时好意气，灭虏期可刻。何期汉公卿，师古多让德。忽行割地议，志士气为塞。刺血三上书，呼天不得直。北垣遽中乱，满地淆兵贼。此间非死所，能不变计亟。亲在谋所安，况乃虏烽迫。乾坤已中变，万怪竞荒惑。人情易翻复，交旧成鬼蜮。君亦挈家来，航海期不忒。得君意中慰，归粤途始即。卜居家再迁，山中事稼穑。与君此偕隐，山水况奇特。君言暂归视，尚有旧庐室。来如潮有期，信在期不失。闻君言未毕，哀泪弗能拭。翘首沧海东，苍波渺无极。昔时干净土，卵育长鲸匿。吾兄去秋往，三春阻消息。因君速归驾，异类安可慝？愿君信如雁，勿竟誓成鲗。归途逼炎景，珍重慎眠食。到时常寄书，千里若门阈。书来君不来，累我长相忆。形影为君单，语言为君默。我欲从君往，天不假羽翼。时因西风夕，吹梦到君侧。送君诗盈幅，难展肠结。诗成复自写，不辨泪和墨。愿君置怀袖，长鉴此悃幅。







恻恻重恻恻，行人适异域。华夷忽易地，何处为乡国？车马多离声，川原带行色。同来不同往，欲语涕沾臆。论交本世好，古谊吾所式。结髪论文字，廿载忘形迹。海氛忽东来，义愤不可抑。出君箧中符，时艰共戮力。书生忽戎装，誓保台南北。当时好意气，灭虏期可刻。何期汉公卿，师古多让德。忽行割地议，志士气为塞。刺血三上书，呼天不得直。北垣遽中乱，满地淆兵贼。此间非死所，能不变计亟。亲在谋所安，况乃虏烽迫。乾坤已中变，万怪竞荒惑。人情易翻复，交旧成鬼蜮[37]。君亦挈家来，航海期不忒。得君意中慰，归粤途始即。卜居家再迁，山中事稼穑。与君此偕隐，山水况奇特。君言暂归视，尚有旧庐室。来如潮有期，信在期不失。闻君言未毕，哀泪弗能拭。翘首沧海东，苍波渺无极。昔时干净土，卵育长鲸匿。吾兄去秋往，三春阻消息。因君速归驾，异类安可慝？愿君信如雁，勿竟誓成鲗。归途逼炎景，珍重慎眠食。到时常寄书，千里若门阈。书来君不来，累我长相忆。形影为君单，语言为君默。我欲从君往，天不假羽翼。时因西风夕，吹梦到君侧。送君诗盈幅，难展肠结。诗成复自写，不辨泪和墨。愿君置怀袖，长鉴此悃幅。





春第相从有年去岁复间关渡海随予来粤今乃请携家归台并以绢乞诗为永念怆然赋此

春第相从有年去岁复间关渡海随予来粤今乃请携家归台并以绢乞诗为永念怆然赋此[38]

此去成乖隔，相从十载馀。病劳调药物，闲仗护琴书。

离别他乡苦，交情患难疏。将诗与吟诵，天末傥怀余！





春　愁


春愁难遣强看山，往事惊心泪欲潸。四百万人同一哭，去年今日割台湾！







春愁难遣强看山，往事惊心泪欲潸。四百万人[39]同一哭，去年今日割台湾！





张琴柯以所摹其先德万里归舟图索题为赋四绝句


宦海风波四十年，布帆安稳竟归田。分明剩水残山景，影事重重证画禅。图为画禅石兰笔。

零缣珍重等楹书，粉本重摹记遂初。莼菜秋风浑有例，季鹰归思托鲈鱼。

乌目山人旧墨存，百千曾购海王村。于今已入沧桑劫，归棹天涯倍断魂。予旧藏王石谷《万里归舟图》长卷，乃得之都门琉璃厂。

楼船横海苦无功，仓卒难乘破浪风。一笑归来春梦醒，江山如画老英雄。





题张仙根芝田历代宫闱杂事诗卷　四首


题张仙根芝田历代宫闱杂事诗卷　四首







题张仙根芝田[40]历代宫闱杂事诗卷　四首


千秋宫体溯皇娥，古艳如闻倚瑟歌。上下万年彤史在，笔花开处五云多。

吟遍宫花字亦香，消磨九十好韶光。填胸百代兴亡感，写入新词独擅场。

燕瘦环肥笔底来，重翻古案隶新裁。玉钩斜畔香魂笑，又费人间点鬼才。

体兼正变古风诗，胡帝胡天更见之。从此再开诗世界，五洲万国著宫词。





梅州喜晤梁辑五光禄国瑞话旧　八首







梅州喜晤梁辑五光禄国瑞[41]话旧　八首


重向程江续坠欢，八年潦倒别长安。中天列宿寒无焰，等是中朝冗散官。

当君读礼归田日，是我哀歌渡海年。一副千秋家国泪，不堪齐洒岭云边。

剪烛寒窗夜论文，愁来豪气尚干云。平生最爱颜光禄，刊落山王咏五君。

小隐城西旧草庐，忧时未合老闲居。一家渊雅能才语，黄叶空山自著书。时方与弟侄修州志。

一篇干宝托《搜神》，叫阖排云语最真。君次子纶恩有《入冥记》。鹑首剪来天已醉，书生何策抗强秦？君赠联有仲连抗秦句。

一笑全输此局棋，神州苍莽欲何之？虬髯红拂无消息，身愧三原李药师。君赠联，有“李药师不为章句小儒”语。

如画江山古敬州，潭龙殿虎各千秋。孤城角冷梅花月，慷慨谈兵客倚楼。

恩仇未了剑无光，迫窄乾坤论莫狂。尚有神仙容退步，待将丹诀问云房。时方欲赴子华谈道之约。





次韵陈汝臣见赠　四首


落魄犹留文字缘，琴音海上断成连。眼前世事饶堪醉，待续陶潜《饮酒》篇。

梅花数点见天心，寒入山村雪意深。想见闭门人觅句，暗香疏影伴沉吟。

新诗赠我灿瑶章，一读能教气一扬。自笑朗吟人已识，仙踪韬晦愧纯阳。

漠漠寒云雁叫群，哀吟楚些怨湘君。乾坤牢落诗人老，何日苍头起异军？





次韵仙官诗


一谪人间久未归，茫茫世界铁山围。神州剖裂齐烟小，古井荒凉汉火微。

万岁鳌翻饥可钓，五更熊梦老犹飞。何当整顿乾坤了，金阙重朝愿未违。





次韵仙官七言古诗


古皇手造今山川，云斤月斧劳诸仙。群魔忽撼天枢颠，鸾惊鹿骇纷翩跹。

乌藏兔匿难高悬，海水上没昆仑巅。黑风滚滚吹腥膻，神州逼迫艰回旋。

微臣矢愿康迍邅，绿章排云奏九天。上鼓雷鼓鞭电鞭，广乐未散钧天筵。

蒙蒙俯瞰齐州烟，末劫重转龙汉年。赐臣玉策策万全，辅以仙力呼乔佺。

神勇凌厉方无前，赤县奠定黑海鲜。万万蚁命苏颠连，群魔借作驱除先。

虎熊狼豺供猎田，道高魔退完仙缘。烧天劫火火不燃，手持世界还圣贤，

天枢八大仍高坚。吁嗟乎！万灵咸颂吾皇功德真无边。





题刘生廉让居图　二首







题刘生[42]廉让居图　二首


一角青山世外天，家邻让水与廉泉。不妨向帝夸臣宅，身是南朝范柏年。

自将廉让署吾庐，五百年来此卜居。满眼风波津渡懒，万荷花里读仙书。





铁汉楼怀古







铁汉楼[43]怀古


瘴云飞不到城头，庵圮楼荒客独游。并世已无真铁汉，群山犹绕古梅州。

封章故国回天恨，梦寐中原割地愁。欲倚危栏酹杯酒，程江呜咽正东流。





凌风楼怀古







凌风楼[44]怀古


依旧危城隐雾中，丽谯残榜署凌风。逃亡君相成行国，破碎河山失故宫。

地似西台宜痛哭，客归南峤怆孤忠。欲移卦竹栽千本，遍洒天涯血泪红。





题画山水


乾坤无地着英雄，满目江山夕一作落照中。欲觅西施作偕隐，五湖烟水一帆风。





联仙蘅观察元和怀古诗韵次答　二首


义旗风卷海东头，浪迹来为汗漫游。亡宋地难存岛国，瞻韩人喜到潮州。

论交文字三生业，凭吊江山万古愁。满眼狂澜嗟已倒，待公重障百川流。

剩水残山夕照中，星旙无力御东风。麻姑去后桑栽海，箕子归来黍满宫。

缩地有人工幻术，笺天何处效愚忠？与公欲话千秋恨，待剪衙斋烛泪红。





叠前韵答联仙蘅观察　二首


风霜欲白少年头，消耗豪情作浪游。劝驾幸逢中执法，悲歌宜向古幽州。

伯鸾心事原难热，洗马平生始识愁。莫怪安巢无处所，眼前沧海正横流。

只手重扶日再中，垓埏畅泝被皇风。四洲受吏朝三殿，万岛输珍进两宫。

独惜在山虚远志，未能报国愧精忠。仗公与慰平生愿，极目江霞散晚红。





金山吊宋安抚使摧锋寨正将马发墓







金山[45]吊宋安抚使摧锋寨正将马发墓


一州斗大负将军，龙去崖门冷阵云。并代汗青丞相节，全家葬碧使君坟。

艰难残局英雄泪，零落遗碑吊客文。千古韩江呜咽水，凤城东畔送斜曛。





往　事


往事何堪说，征衫血泪斑。龙归天外雨，鳌没海中山。

银烛鏖诗罢，牙旗校猎还。不知成异域，夜夜梦台湾。





客邸晚怀　二首


西山残照下城阴，萧瑟天涯客思深。风雨暖寒诸弟梦，关河眠食老亲心。

消磨侠胆犹看剑，留恋同声未碎琴。绕遍南枝何处借？夜乌啼急正投林。

百粤山河霸气凉，干戈初定客还乡。愁心似海犹添水，短鬓惊秋早欲霜。

醉尉径能欺李广，冷曹应共笑冯唐。豪情倜傥销难得，又听城笳送夕阳。





大风雨歌


乌轮晦光兔魄死，海上群龙方戏水。力撼乾纽摇坤维，骇听东南大风起。

大风吹云云飞扬，八荒一气云茫茫。绝无天地但有海，只恐人物沉汪洋。

谁鞭电鞭鼓雷鼓，忽起蛟龙满空舞。池中方困人不知，世眼惊看得云雨。

一风三日不得停，云昏雨黑宵冥冥。直疑天老易混沌，万古无复长空青。

谁知淫烈有时定，妄用推测群相惊。风收云歇天地静，归龙卷雨微闻腥。

大海无波平如镜，沐浴日月还晶明。山中道人蕴道妙，六根清净容长少。

风声雨声寂不闻，独抚乾坤发长啸。





答王晓沧

答王晓沧[46]

曾见王郎海上行，十年重晤凤皇城。消磨花月新诗卷，沉郁风云旧酒兵。

往事欲谈宜痛哭，此生贻误是浮名。尊前豪语劳君记，孤负移山志不成。





题之海画扇







题之海[47]画扇


南飞乌鹊苦无枝，极目沧波绕梦思。横槊赋诗豪气在，可堪重对月明时。





谒潮州韩文公祠　二首


一疏真教佛可焚，中朝无地得容君。孤臣去国关初雪，逐客呼天岳不云。

金石流传《鹦鹉赋》，风雷趋奉《鳄鱼文》。寻碑独向城东路，古木萧萧冷夕曛。

江山得姓总公遗，有客观潮发古思。失路英雄凭吏笑，投荒心迹岂僧知。

千秋道学重开统，八代文章始起衰。北斗声华南斗命，海天来拜使君祠。





去岁秋初抵江今仍客游至此思之怃然　二首


琴剑萧然尚客游，海天容易又经秋。渡江人物消沉尽，谁识当时第一流？

沦落天涯气自豪，故山东望海云高。西风一掬哀时泪，流向秋江作怒涛。





香港书感　二首


海色不可极，西风吹鬓丝。中朝正全盛，此地已居夷。

异服鱼龙杂，高巢燕雀危。平生陆沉感，独自发哀噫。

玫瑰纷流劫，芙蓉此煽妖。效灵无海若，得志有天骄。

奇丽开荒岛，凭凌叹小朝。秋风散凉意，热血苦难消。





乞陈颐山乔森作画







乞陈颐山[48]乔森作画


百粤河山霸气孤，英雄遗迹冷秋芜。先生自有千秋笔，乞写朝台吊古图。





菊坡精舍作







菊坡[49]精舍作


古木萧森护讲堂，当年曾是午桥庄。园开丞相秋花晚，席冷经师宿草荒。

山色尽收全粤壮，潮声遥送一城凉。风尘满眼文章贱，倚剑危栏夕照黄。





九眼井南粤王所凿，王饮之而寿。今尚存。二首







九眼井[50]南粤王所凿，王饮之而寿。今尚存。二首


歌舞冈前汲道新，闭关容作老夫臣。陈亡项灭韩彭死，只许君王是寿人。

凿井秦人老塞烟，抱孙雄踞海南天。江山不改遗民尽，独坐秋风自品泉。





鲍姑祠


满目江山海气阴，鲍姑祠畔客登临。欲寻越井冈头艾，多恐神龙病已深。





镇海楼二首







镇海楼[51]二首


独上层楼唱越风，尉佗城郭夕阳中。九州南尽馀沧海，万里秋高作寓公。

旌节雄藩秦塞改，衣冠故国楚庭空。倚栏欲写兴亡感，依旧江山霸气雄。

高踞仙城最上头，万方多难此登楼。金汤空抱筹边略，觞咏难消吊古愁。

绝岛风尘狮海暮，大江云树虎门秋。苍茫自洒英雄泪，不为凭栏忆故侯。





古　诗　五首


富贵果何物？遭者罔不诎。腼然衣冠徒，奔走愧行乞。平生干镆锋，安能顿使屈。乾坤值震荡，眼底鲜英物。不恨见越公，恨不遇红拂。知己得美人，散此万古郁。

黄羲忽然没，太古不可复。古有伤心人，所遇但痛哭。人各赋性情，天生是使独。天乎何不仁，挤与世相逐。鸟兽岂吾群，纷然况满目。誓将万古泪，上报彼苍酷。天有时而倾，地有时而缩。放声同一哀，海水化平陆。

神鱼砀失水，跛鳖相瑕疵。威凤无桐巢，笼雀揶揄之。按剑遭不平，慷然生古悲。苍茫自天意，窥者安能知？我怀古达士，所履皆其夷。岂无非意干，飘风当坠枝。偶然出游戏，播弄随纤儿。手抚铁如意，一笑方支颐。

沧海方横流，志士无安居。皇皇太自苦，露处王尼车。车亦不得息，志亦不得舒。摧车抑其志，自火用世书。不合固其常，何不慎所如？躬耕可苟全，且觅南阳庐。

凉风剥高林，万树忽全裸。英华不可恃，荣者已先堕。人生怀百忧，所见毋乃左。乾坤忽流劫，万汇尽一火。死者为哀燐，存者仅硕果。出门念交旧，万里剩孤我。嗟哉何酷毒，此罪天应坐。留此七尺躯，马革不得裹。畀为愁城主，所值无一可。闻有古化人，天不能福祸。我欲往从之，道远多坎坷。采桂持作楫，纫兰持作柁。茫茫此愁海，远泛凌风舸。





次陈颐山见赠韵答之


读罢新诗泪满巾，乾坤苍莽正风尘。五洲消息纷传线，万里梯航竞驾轮。

朝议朱崖伤弃地，边烽辽海厄归人。相逢莫话流离感，未死终留报国身。





叠前韵呈颐山先生并上许仙屏中丞


风流又见玉台巾，挥麈还同话劫尘。东阁上宾新设醴，南州大雅久扶轮。荐衡文举行修表，用赵廉颇待得人。四海苍茫浑未定，乾坤何地着闲身？时中丞方将为奏请归籍。





闻言者屡有改科举之议叠颐山见赠韵简温慕柳同年金山书院


金缯局定厌儒巾，胡服群思逐后尘。朝议颇闻图改制，台纲原不重埋轮。

四筵扺掌东坡鬼，一网惊心朔党人。幸有遗经吾道在，山林终老著书身。





珠江书感


窄袖轻衫装束新，珠江风月漾胡尘。谁知宠柳娇花地，别有闻歌感慨人。





珠江行乐词


马鞍山头紫云起，脂香粉腻珠江水。英雄儿女满襟泪，只合王郎为情死。江头日日呼画船，珠歌翠舞年复年。安知海上东风起，摧花折柳尘迷天。尊前莫话风波恶，豪竹哀丝方间作。自是风流魏晋人，醉死梦生恣行乐。生不愿作蛮夷大长汉老臣，亦不愿作朱明洞主秦仙人。但愿珠江排日泛花舫，花光照海海不尘。噫嘻乎！人生悲欢离合无不有，江上看花速呼酒。





长句赠许仙屏中丞并乞书心太平草庐额时将归潮州







长句赠许仙屏[52]中丞并乞书心太平草庐额时将归潮州


江波不作河安流，春风岭海建节楼。筹边赖有重臣在，朝廷南顾今无忧。自从互市启海禁，一衣带水连五洲。驱雷策电驭水火，碎裂大地分全球。恃其吊诡肆要挟，但有盘敦无共球。纵横捭阖等战国，势将迫我为宗周。况乃东粤本始衅，门庭伏寇森戈矛。迩来飙车欲西动，更虞瞰我从上游。威之不畏德不感，中枢术已穷怀柔。海南万里得安堵，所恃元老能壮猷。方今议者利变法，我法不用宁非羞？况有治人无治法，若为国计宜人求。惟公抗古独持论，会当入告宣嘉谋。有客哀歌动天地，蹈海不死生犹偷。南来谒公辱庭见，五羊城郭方清秋。天涯沦落苦无着，荷公还我东扬州。卖文傥得买山价，草庐拟筑山之幽。前身太华老道士，《黄庭》一卷供清修。以心太平署庐榜，乞公大笔千秋留。闻公课吏言所志，补义取我琼山丘。公课属史，以《大学衍义补》命题。治平要自儒者事，岂在西法趋从欧。太平无事傥有日，定许闲暇娱清游。此事难期此心在，乾坤浩荡消边愁。吁嗟乎！丈夫生当为八督州取万户侯。不然儒冠世方厌，径须学道寻罗浮。乞公之书为公讴，狂奴之态公勿笑，江湖此去行扁舟。公致太平傥我见一作觅，且看东南剑气凌斗牛。





奉题仙屏中丞舟行杂咏诗卷并以留别　三首


岭峤行班万里春，西庄花草倍精神。天涯诗卷供怀旧，江上旌旗到奉新。

骨肉团圆乡里乐，知交缱绻性情真。海南翘首瞻乡月，老友于今是部民。谓颐山农部。

章江流汇贡江清，官舫银灯吊古情。如此英雄犹讲学，本来儒者总知兵。

枢臣不掣先生肘，父老咸知新建名。此去正衔巡抚命，匡时端合比文成。卷中有吊王文成诗。

风义文章世共知，宾萌初喜谒幨帷。恩纶南峤新移节，健笔西江嫡派诗。

榕叶雨过铃阁静，梅花月度戟门迟。英辞读罢人将别，狮海茫茫缆再维。





颐山农部为作朝台吊古图于箑并题一律次韵答之


岭南雄直气，老笔未曾颓。台榭冷秋色，江山沉霸才。

树从秦代古，花是汉时栽。落日此舒写，萧萧风雨来。





仙屏中丞见和前诗感事述怀叠韵奉答　三首


黄尘遮断海天春，劫外馀生倍怆神。国岂尚文方积弱，士争横议欲维新。

陆沉应咎王夷甫，道隐思为贺季真。鹿走鸿哀嗟满目，更谁抗疏恤遗民。

凉波渺渺粤江清，去国怀乡此日情。帘下君平宜卖卜，酒边同父尚论兵。

上书曾陨孤臣泪，怀刺新投钓客名。一事告公同叹息，不如蠡种是行成。

天南寥落得新知，讲学仍思更下帷。四海有人休痛哭，九州无事且谈诗。

贲禺桂树秋风早，大庾梅花腊雪迟。但有当归宜寄赠，不须远志说羌维。





再叠前韵奉答仙屏中丞　三首


无计消愁且买春，戴山鳌竟失三神。中原正统终存汉，绝代雄文岂美新。

黄石别来书未熟，朱崖弃后梦难真。连天烽火秋风急，怕忆穿胸贯耳民。

径欲笺愁上紫清，可能太上竟忘情。伤心灾异刘中垒，冷眼英雄阮步兵。

三古以来此奇变，九州之外莫逃名。千秋碧血依然热，苌叔违天志傥成。

沉郁雄心公已知，胥涛声急撼秋帷。哀思故国兰成赋，丧乱中年杜老诗。

径拟神方寻许迈，漫将文笔赏丘迟。西风独洒伤时泪，沦落天涯愧絷维。





羊城中秋　三首


长啸天南念一作赋。远游，尉佗台畔作中秋。酒杯借我酬佳节，明月随人到广州。

说饼但馀名士气，飞觞终取虏王头。大江东去连沧海，且听珠娘发棹讴。

故乡风景想依然，月满东南半壁天。海外阴晴终有定，人间圆缺古难全。

重完破碎山河影，与结光明世界缘。甲帐珠襦寻旧梦，不知今夕是何年？

西风梧叶下空冈，歌舞承平霸业荒。沧海潮生珠有泪，贲隅秋老桂初香。

万家愁喜圆今月，一尉东南忆故王。玉宇高寒归未得，待将消息问吴刚。





广州晤刘葆贞编修可毅







广州晤刘葆[53]贞编修可毅


漠漠连天海气昏，越王台上望中原。何人更下新亭泪，有客同倾浊酒尊。

月旦汝南逢许劭，谓许仙屏中丞。人才江左数刘琨。与君欲作闻鸡舞，夜半寒涛撼虎门。





仙屏中丞手书“扫除万事付诸命，卓荦高才独见君”楹帖见赠赋谢


南极文章照上台，琼瑶飞降戟门开。谁知挥洒烟云处，别具评量月旦来。

君相果然能造命，英雄从古必怜才。句奇语重吾能喻，从此王郎歌莫哀。





赠梁诗五孝廉　二首







赠梁诗五[54]孝廉　二首


五十不卿相，公才负黑头。艰难困衣食，著述慰穷愁。

天意方难测，人材世鲜求。谁知梁叔敬，生待取封侯。

潦倒天南客，登台吊尉佗。相逢剧如故，当哭有长歌。

西日天方暝，东风海正波。何当奋雄略，拔剑斫蛟鼍。





珠江重有感叠前韵　二首


璧一作碧月秋江歌舞新，满船花气荡香尘。赵佗死后无英物，收拾江山付美人。

十斛明珠一曲新，英雄儿女黯风尘。重来只恐江山换，记取沙鸥是故人。





秋暑酷甚戏咏


西风南来秋力微，颢气晓敛张炎晖。火德已衰更中起，酷吏将去犹能威。

门前褦襶复辞客，树阴盘礴仍解衣。九龄羽扇未可弃，尚当为君效一挥。





秋　怀　八首


如此乾坤付越吟，剩将诗卷遣光阴。镜中白发愁来早，衣上缁尘劫后深。

半壁河山沉海气，满城风雨入秋心。留侯博浪椎无用，笑抚残书酒独斟。

古戍斜阳断角哀，望乡何处筑高台？没蕃亲故无消息，失路英雄有酒杯。

入海江声流梦去，抱城山色送秋来。天涯自洒看花泪，丛菊于今已两开。

策策西风吹晚凉，惊秋人共雁南翔。海山缥缈半烟雾，泽国萧条初雨霜。

谁许半千论古阵，且逢重九醉他乡。莫嗟欲济无舟楫，待起鼋鼍与架梁。

笺天谁为写离忧，愁大翻怜隘九州。《明鬼》径须从墨翟，望洋聊与说庄周。

等身书卷供行路，故国山河入倚楼。怕向天涯舒倦眼，伏风阑雨不成秋。

暂息边烽强自宽，出门西笑说长安。金缯商保太平局，冰炭磨成清要官。

南峤流移伤百越，东藩沦陷痛三韩。驱车欲去仍留滞，风雪关河怯早寒。

连天衰草怅萧辰，憔悴秋风泪满巾。果下近游思贳马，芦中小隐任呼人。

渡江早虑胡分晋，蹈海终挠赵帝秦。收拾钤韬付儿辈，乾坤潦倒腐儒身。

莫笑谈瀛胆气粗，眼前时局古来无。未容樊哙夸功狗，终遣林宗叹屋乌。

浮海已怜吾道废，移山谁悯此公愚？江湖且作扁舟计，满地秋容雪点芦。

菊恨兰众芬，天南牢落怅离群。客愁竟夕怜江月，乡梦千重隔岭云。

长笛且吹新道调，短衣谁识故将军。雄心消尽闲情在，四海无家独卖文。





卷三　丁酉稿（一八九七年）


韩山书院新栽小松　四首


郁郁贞蕤夜拂霜，十年预计比人长。要从韩木凋零后，留取清阴覆讲堂。

不惜阶前尺地宽，孤根未稳护持难。何须定作三公梦，且养贞心共岁寒。

森森高节自分明，莫学胥涛作愤声。大厦将倾支不易，栋梁材好惜迟生。

出林鳞鬣尚参差，已觉干霄势崛奇。只恐庭阶留不得，万山风雨化龙时。





乞李晴帆香溪画珠江泛月图


风尘潦倒五羊秋，曾作珠江泛月游。乞写天南无限感，英雄儿女一齐愁。





烈妇墩行


蕲州王凤池妻何藻姑，夫死有劫醮者，经北山夫葬所，以剪断髪，并刺喉死，州人黄云鹄为表墓曰烈妇墩。

琼箫声断珠桐枯，碧城月冷雌鸾孤。惊风斗挟换巢去，妖鸟朋扇凄宵呼。

满地愁澜汩古井，阴云墨掩明星影。宝鉴尘霾珍髢散，彩舆碧溅蝤跻领。

琼花夜坠金剪光，贞魂步月珠尘香。皇笳天远起比翼，北山鬼泣罗难张。

风雨灵旗回紫府，镵刻青珉表黄土。春鹃吊月坟林昏，贞蕤满墩郁终古。





海军衙门歌同温慕柳同年作


大东沟中炮声死，旅顺口外逃舟驶。刘公岛上降旙起，中人痛哭东人喜。旁有西人竞嗷訾，中国海军竟如此！衙门主者伊何人？万死何辞对天子！坐糜廿三行省万万之金钱，经营惨淡三十年。衙门循例保将领，翠翎鹤顶何翩翩。南军北军合操日，炮云蓊起遮苍天。群轮辗海迷青烟，谓此足当长城坚。一东人耳且不敌，何况西人高掌远蹠纷来前！我不能工召洋匠，我不能军募洋将。衙门沉沉不可望，若有人兮坐武帐。早知隶也实不力，何事挥金置兵仗？战守无能地能让，百万寃魂海中葬。购船购炮仍纷纷，再拼一掷振海军。故将逃降出新将，得相从者皆风云。风云黯淡海无色，大有他人鼾吾侧。楼船又属今将军，会须重铸六州铁。宝刀拜赐趋衙门，军中岂知天子尊，敛缩海界张军屯。海风昼啸龙旗翻，天吴海若群飞奔。《阴符》秘授鬼莫测，何取书生纸上之空言。噫吁乎！书生结舌慎勿言，衙门主者方市权。





烈妇篇为广东候补从九品冯景厘继室方孺人作


孤鸾血苦胶不坚，哀丝夜断凄冰弦。飞花满眼葬红泪，东风嫁杏愁笺天。

珠纬周天岁未满，银浦双星宝华散。誓骖赤虬朝玉清，手取千秋付彤管。

湘筠茁节移越山，灵妃血泪流春斑。婿乡近种连理树，萎花病叶枝官闲。

食厉女媊呼不应，返生仙药愁难请。灵旙闪闪开道场，夜半瑶空幻鸾影。

女宗家富千缥缃，琼缨瑶帨蒸古香。蕤编铸出此奇女，勃郁书气生贞光。

我弄南珠向瀛岛，遗芬亲听群真道。待扶娲石镌贞名，撑柱阴天天不老。





题俞伯惠旦呆人听瀑图


空山自具太古瀑，处世尽为天下呆。尘根久净耳非耳，道旨中存材不材。

庐阜恶诗昔早洗，苏州监本今重开。丹青莫道少真意，展卷万壑喧风雷。





伯惠以其先人禹勤刺史柳阴洗马图索题为赋四绝


东南立马阵云寒，杨柳春风解玉鞍。半壁山河行奠定，不妨闲向晚凉看。

刷马江洲意气豪，中原战罢脱征袍。柳花黄扑桃花紫，看蹴春流起怒涛。

闲写丹青定自怜，一州斗大当凌烟。千金市骏空相惜，如此英雄负少年。

攀条还共感遗芬，难挽天河洗战云。汗马无功桑海变，题诗人是故将军。





次韵陈衡仲正常招饮可园　二首


销兵聊当太平年，小饮林亭意豁然。大海潮声来笔底，满城山色落尊前。

酒能益寿姑谋醉，时饮君自酿菊酒。诗恐伤时不放颠。如此消闲宜夜宴，待呼冷月照炎天。

理废锄荒花自栽，阴晴梅气长阶苔。官闲座客谈诗集，吏散园丁取事回。

把酒喜逢江月满，传笺忙逐岭云开。凭君莫话沧桑劫，横槊雄心百感来。





衡仲以西瓜见饷兼约可园赏月　二首


蕴雪含冰泌齿凉，两团绿玉许分尝。浮瓜待作南皮会，去赴新亭看月光。

荐玉春盘海有氛，故侯门巷冷秋云。金刀欲下踌躇甚，多恐神州似此分。张鹭洲《巡台诗》云：“春盘绿玉荐西瓜。”盖台湾西瓜以正月入贡。





题冰霜俪洁图　四字为汪柳门先生书，以旌陈母郑太安人者，令子以画梅写其意征诗。


梅仙独步凤城月，雪冷冰寒炼花骨。瑶管吹回天地春，黯黯峤云古香发。

使星南耀珠璧光，镌贞玉榜俪冰霜。图花表意出鸾手，琼华铁干生幽芳。

祝梅千春寿无极，群真遍洒金壶墨。仙雏声彻闻绛霄，伫见璇题贲香国。





送黄翼臣桂荣秋试　二首


瀛海无波桂殿秋，送君去作广寒游。嫦娥正织《登科记》，看取题名最上头。

盛事流传记昔贤，橡花红遍岭东天。神州苍莽英雄出，不为科名合着鞭。





对月放歌答友人


振华楼头看今月，今月冰入销侠骨。令人却忆古月光，恨我生不逢羲皇。

君胡怀今不怀古？锻月入诗寄阏父。阏父落拓今诗颠，将诗诉月愁南天。

南天入秦始受吏，秦月曾照龙川尉。却怜今月无古光，独倚楼栏看剑气。





题陈衡仲可园图


天下事今无一可，多君犹以可名园。壶觞清雅诗人集，树石苍凉古意存。

半载经营全局活，百花供养一官尊。闲情且向丹青写，落日秋城海气昏。





寄怀许仙屏中丞　四首


万里惊涛赋壮游，天南回首穗城秋。使君正运桓公甓，归客新乘少伯舟。

五岭关河通骆越，百灵风雨会罗浮。相逢扺掌谈时事，曾许筹边上节楼。

锁钥南疆倚重臣，叩关琛赆竞飞轮。朝台纛去无黄屋，瀛海舟来有白民。

自是绥怀关要略，不妨觞咏集诗人。陈琳颐山户部已老刘桢葆真编修少，最忆翩翩座上宾。

归飞越鸟恋南枝，劫后馀生叹数奇。破例山公初启事，投荒韩渥尚吟诗。

注书已厌谈孙武，变姓仍难隐子皮。早岁钤韬且收拾，横渠依旧拥皋比。

旌门载别又经年，菊秀兰芳八月天。每赋秋容怀潞国，偶谈边计托樊川。

呼鸾道远思瑶节，化象潭清制锦笺。手写新诗寄铃阁，报章遥盼雁来前。





家芝田漱秀市菊数盆见赠时已冬十月矣感其晚芳摛我郁抱聊赋拙什以质芝田　三首


寒雨潇潇下凤城，秋光残后见金英。失时未贬文章价，入市难逃隐逸名。香国久推黄种贵，蛮花休慕黑洋生。近人多植洋菊。吟芳冷抱无穷感，过酒墙头且共倾。

两开空忆故园芳，开处都因傍战场。仙客采馀舟已去，先生归后径全荒。台东绣姑鸾山多菊花，俗传时有仙人乘舟采焉。余居柏庄亦多菊。黄金旧赋高皇甲，紫绶新飘岛国章。日本有菊花章。风景不殊人事改，有花便合作重阳。

一帘秋色顿萧疏，如为餐英赋《卜居》。鱼市人家斜照里余寓鱼市巷与芝田居相近也，凤城花事晚寒初。群阴蒙覆容高傲，百卉凋零等扫除。莫怪闭门今不出，幽香深处读奇书。





寄家菽园孝廉炜萱新加坡　三首







寄家菽园[55]孝廉炜萱新加坡　三首


韩苏笔力不到处，石破天惊自著书。未悔居夷从凤鸟，真看横海掣鲸鱼。

河山烟点齐州外，文字雷屯草昧初。闻说鸡林争购集，百蛮齐拜孝廉车。

中原有客正悲歌，事去曾挥指日戈。谁解闻鼙思将帅，誓将倾篑障江河。

诗篇涕泪唐天宝，梦寐贤良汉特科。遥寄尺书沧海曲，古来义士岛人多。

翠暖珠香侍舞筵，七洲洋外辟诗天。华灯夜敞红云宴，吟钵朝飞白雪篇。

胸次难消兵十万，眼中同醉客三千。高歌自抱神州感，漫作寻常侠少年。





长至日张景唐少尉以所著地理辨正再疏见示为题册首


五色云光久黯然，玉函空叹失家传。喜逢剥复循环日，快读阴阳相宅篇。

上古龟龙亡秘谶，中原蛟蜃遍腥涎。抗怀欲说全球势，两运同交待十年。





题梅花帐额　二首


半壁河山慰卧游，凤城寒色满征裘。谁知铁石心肠客，闲赋梅花自写愁。

莽莽边尘暗海南，中宵倚剑对横参。不如竟作罗浮隐，翠羽梅花客梦酣。





闻胶州事书感







闻胶州事[56]书感


汉家长策重和亲，重译传经许大秦。祅庙屡闻生愤火，蓬山又见起边尘。

青州酒断愁难遣，黄海舟迟信未真。慷慨出门思吊古，田横岛上更何人？





答王贡南同年　贡南访予不值，留诗而去。四首


浩浩天风入素琴，刺船人去有遗音。不须更恨神山远，留取相思海样深。

弱水三神仙有劫，灵山一会佛无缘。何当再结人天果，铜狄摩挲五百年。

杨柳鹃声荡古愁，陆沉无力挽神州。不如同学希夷蛰，梦醒梁唐晋汉周。贡南《天津书感》有“三月鹃声万杨柳，天津桥上望中原”之句。

十载空随侠客装，扶馀何处有真王？火龙天遁真吾法，万里西风曳剑光。





纪梦诗　二首


十二月初二夕，梦一道士赠图三帧。第一图道衣冠，上题云：“风尘洞欲何之？西岳仙云出独迟。他日经纶谁不识？最难知是在山时。”梦中欲易其落句，道士曰：“已定矣，毋易。”阅第二图甲而仗剑，将军也。三图冠服雍容，如朝士，上均无题识。觉而不知所谓，姑为二诗以纪之，此则真所谓痴人说梦矣。

知是前身与后身，诸天变现起微尘。人间无此丹青本，幻出嵚崎历落人。

梦中因果画中身，弹指心惊隔两尘。天上碧桃花再放，下方还是未归人。





岁暮杂感　十首


极目寒山落照迟，边风猎猎卷牙旗。黄犀入贡非今日，白马驮经异昔时。《山海》龙呼愁变夏，《春秋》麟泣戒书夷。千年妖火弥张焰，太息流传《景教碑》。

电骇雷惊局屡新，梦中愁见海扬尘。九夷何地容嬉凤？两曜兼旬厄斗麟。赤县鸿流堙息壤，紫垣狼焰迫勾陈。邹生漫诧谈天口，吹律先回黍谷春。

云中鸡犬换流年，尘世讹闻劫火燃。玉斧全功收画地，金轮馀焰起遮天。元王故国愁宫黍，白帝新都问岳莲。终见神符兴赤九，不应流泪到铜仙。

轮转坤舆急景催，冻云天末送愁来。栖残彩一作赤凤宫梧老，卖断卢龙塞草衰。

驿远江南梅未落，园荒河北李仍开。月寒日暖忧煎寿，且劝飞光酒一杯。

昆仑馀干走沧溟，考异须占极外星。杀运百年兵气白，飞机万里石云青。鳌沉难定三神位，龙战将移五岳形。尘秽海洲谈国势，消寒闲检《赤霆经》。

一曲升平泪万行，风尘戎马厄潜郎。民愁竞造黄天说，岁熟如逢赤地荒。七贵五侯金穴富，白山黑水铁车忙[57]。老生苦记文忠语，多恐中原见鹫章[58]。

五洲云扰角群雄，幻出楼台蜃气中。环起杀机愁易宿，饫闻怪事懒书空。八风裂竹乖伦律，九日争桑拒羿弓。说佛不妨妨说鬼，飞磷早已逐韩公。

牢落高阳旧酒徒，缶声凄绝唱乌乌。极知王屋移非计，坐惜神丛借已枯。老骥负车鸣折坂，饥鹰驱雀下平芜。人间剥复关天运，醉看《梅花九九图》。

寒宵读史一灯深，眼底浮云变古今。卒懦无狐篝楚火，士愚有狗斗秦金。故应积气天难坠，何致清谈陆便沉。上界不知人事苦，但闻开宴奏元音。

卜居何处是南村？说虎翻怜市语喧。铜鼓嶂高山雪盛，红罗沙近海云昏。[59]太阴守岁愁兵气，故国逢春怆梦痕。熳烂桃花过残腊，人间无路访仙源。





贤母诗为家幼春亦春茂才令慈黄太孺人作

贤母诗为家幼春亦春茂才令慈黄太孺人作[60]

昔为孝妇今慈母，三十年来节义垂。贼刃不伤缘至性乙丑贼破镇平，母翼病姑，身蔽贼刃，卒不伤，贼惊为神而去，父书能读训诸儿。缫丝自谨闺门礼镇故山邑，妇女山樵谷汲，母独勤纺织，足不及阃外，彻瑱欣闻《泮水》诗。欲表女宗亲拜手，奉笺遥侑寿筵卮。





家琼楼瀛海晴溪灏过访兼赠阳明碑刻寒支文集即送其归上杭　二首


远道劳相访，承筐毕古仪。残碑出新建，遗集得《寒支》。勋业衰朝大，文章异代悲。昔贤今不作，相对起遐思。

好语吾宗彦，流移羡乐郊。族从元宋聚，地扼粤闽交。丁令成归鹤，周侯悔斩蛟。琴岗最佳处，为我卜衡茅。上杭宗人有为觅宅劝居于彼者，故并答之。





除夕诗　三首


百年鼎鼎三去一，百事不能能执笔。规天抚地愿未毕，坐废一万二千日。

徒费精神了无益，手携诗卷行天涯。百事不成成者诗，诗能穷尔尔不知。

可怜除夕复祭之，有脯在俎酒在卮。梅花一笑回春姿，弄笔尚自吟南枝。

长蛇东来饥而贪，我欲斩之力不堪。坐令闾井歧商参，故居缥缈海色蓝。

羁栖复筑山中庵，此身乃虱江城南。今夕何夕陈酒果，一家分照围炉火。

海阔山遥定思我，今夕不寐寐应可。东风吹梦云万朵，剑光入海长蛇堕，

长啸故山侍亲坐。

岁何可守乃守岁，老大尚为儿女事。岁去重关不能闭，岁何须饯乃饯岁。

一尊甫陈万感至，醒眼闷看司命醉。平生媚灶苦不工，坐令三十弥困穷。

何人设祀黄羊丰，家拥金穴身三公。仰天愁睇青蒙蒙，但见斗柄春回东。





卷四　戊戌稿（一八九八年）


戊戌元旦试笔


麟笔书春后，将铭绝世功。驰书谕殊域，草檄下群雄。

沧海波全定，神州日再中。东西朔南暨，齐颂黑头公。





水仙花诗奉家君命作　二首


廿番芳信报新年，海上愁春下谪仙。人世花偏蜕凡骨，卷帘人自荐寒泉。

双钩写韵珍遗绢，一操飞香冷素弦。流落纵教天下管，何曾飘坠向风前。

白石清泉足雅供，赏春休倚醉颜红。花最忌酒。满堂金玉饶仙福，近水楼台总化工。花千叶俗曰重台，单叶曰单台。高绝声华香茗附，建茶有名水仙花者。等闲出处素兰同。水仙与兰均福建产。年年一现天人影，不在凡花色相中。一花不再花，故岁须易种。





日蚀诗


戊戌元旦日蚀，申初初亏，酉初复圆，京师蚀八分三十四秒，广东蚀四分一十五秒。闻印度全蚀，不见日也。

天鸡唱晓声琅琅，六螭驾日升扶桑。朱麟忽斗阻日驭，赤乌饥啄金轮旁。

佛方灭度魔未伏，天龙八部何披猖。罗睺左手出障日，中天竺国全无光。

须弥山影陡暗黑，当昼星见垂妖芒。南赡部州古圣国，羲鞭猛着当空忙。

魔云走逐复不舍，虽欲远避难为藏。尚留半镜不全缺，奋目赖有开天皇。

羿弓昔射九乌死，一乌留使终朝翔。岂容魔力夺所舍，坐令万古无阴阳。

岁星过处玉犬吠，魁杓方指苍龙苍。于时下方正岁旦，太史占日书灾祥。

中朝天子用中法，乃罢酒醴停笙簧。陈兵典已命司马，萦社术复稽《公羊》。

龙舆不御避正殿，麟鼓载击通天阊。有经救护出佛口，亦遣梵诵僧衣黄。

黄冠复令道所道，步虚声里飞金章。预传丹诏戒群吏，郡朝县舍同遑遑。

百神闻之奏天帝，迩来叠肆群魔狂。丰隆只今赐休假，太皞莅职方治装。

时惟三元庆高会，列仙竞进朱霞觞。径欺天醉巧抵隙，举手更肆魔氛强。

前犹障月此障日，未可天度仍包荒。佉罗行且涌海水，药叉罗刹争跳梁。

迦楼罗动鹏翮猛，乾闼婆耸龙头昂。帝车窃据弄斗柄，妖党朋煽联天狼。

神州况复有伏莽，征妖召怪难为防。共工头坚柱且折，蚩尤气横旗频扬。

治之不早使潜结，将易天姓纷刘张。以魔应魔竞强倔，戎首实自罗睺倡。

下方日月号天眼，任蚀不治讹天盲。赤云飞夹白虹贯，效尤而起安可常。

甚将裂日作三两，蚀而不已日且亡。收之桑榆未为晚，百神伫待张天纲。

维帝曰嗟予其治，维尔神并扶阳刚。乃诏郁仪饬内政，结璘阴教为匡襄。

赐之天弧威不服，参旗井钹光煌煌。魔将束手伏鬼国，寰宇无复妖氛扬。

彼虽障日日固在，但用魔法胡能长。天工自古贵人亮，此理维圣为能详。

昔垂佛日使西照，天龙八部走且僵。况今苍精且御宇，将游化日如陶唐。

要须中国圣人出，前驱麒麟后凤凰。大九州成大一统，万法并灭宗素王。

四天下皆共一日，永无薄蚀无灾伤。不然测日有辩口，魔法复幻来西方。

直教天变不足畏，流祸且恐过焚坑。不惟两儿困尼父，顽辩如盂如探汤。

彼乃有帝解造日，将惑黄种归亚当。谁欤觉者解厥惑，力拒魔说毋遗殃。

下方有臣心向日，捧日愿大无能偿。梦排闾阖闻帝语，天空海阔歌慨慷。

海风浩浩夜未央，天鸡再唱云入房。





广济桥　俗名湘子桥四首


垒洲廿四水西东，十八红船铁索中。世变屡新潮汐改，潮昔至桥以上，故贾岛诗有“潮啮城根老树秋”之句。后仅至桥，今则去桥远矣。驿程依旧粤闽通。由粤入闽，官道出此。五州鱼菜行官帖，潮、嘉、汀、赣、宁，食盐皆由桥分运，故曰“广济桥盐”。又凡腌鱼曰鱼盐，腌菜曰菜盐，每鱼、菜出，为行盐旺月。两岸莺花集妓篷。莫怪桥名工附会，江山原已属韩公。

城东锁钥俨天然，雁齿虹腰递接连。一水官如分界守，凡守桥夫及修费，桥东属知府，西属运同。四朝人不及桥坚。桥创始于宋。长消难准仙无碣，城东旧有碑曰“洪水止此”，俗传为仙笔。后拓税厂失之，城遂屡有水患。开闭当关吏有权。何处骑牛寻醉汉，凤凰山上日云烟。潮谚云：“凤凰山上无日无云烟，湘子桥上无日无神仙。”

花里秦云事岂诬，中桥有庙祀清夫。此江驱鳄关文字，终古飞虹化险途。

石鲤春浮洲浪活，铁犀夜立舫灯孤。题诗莫误传仙笔，湘子桥头一钓徒。

汀赣循梅万派强，济川终赖此津梁。涨痕雨急三门信，大水，则城东三门闭。每视桥痕以为闭门准。夹道风喧百果香。卖果者，万筐千篓毕集于桥。江水岂能流石转，神仙原为渡人忙。乘潮怕有潜蛟起，独立飞亭看剑光。桥每洲有亭。





答台中友人　四首


极目风涛怆梦思，故山迢递雁书迟。渡江文士成伧父，归国降人谤义师。

老泪纵横同甫策，雄心消耗稼轩词。月明海上劳相忆，凄绝天涯共此时。

抱石申屠剧可怜，台人有贾于泉者，闻台乱家亡，投万安桥下而死。一庵待死伴枯禅。内渡后有诸生为僧。湛身难诉遗民苦，殉义谁彰故部贤？谓部下吴、徐、姜、丘诸将领。

碧血纵埋非汉土，赤心不死尚唐年。台中义士，尚奉中国正朔。扁舟但益飘零感，过海何曾便是仙？

闻君犹采首山薇，欲话中原泪满衣。四海共推天子圣，百年难复大朝威。

玩刑民托祅神教，避税商悬异国旗。一样已无干净土，可怜扶义说西归。

归来谁与话酸辛？满目茫茫劫后尘。末俗嚣凌欺客户，长官尊重薄流民。

本无旷土容安插，难恃高文济困贫。冷守平生心迹在，朝衫零落泣孤臣。





赠池滋膺同年伯炜二首


飞凫初下五云端，兼领雷封表海宽。两邑万家歌管乐，三山千里板舆安。

瀛洲旧授神仙职，岭峤真推父母官。闻说讼稀亲课士，满城桃李共腾欢。

天生卓茂佐中兴，循吏由来未易称。百里清平桴鼓息，九重褒异尔书征。

注衔玉署头冰在，话故金城鬓雪增。愧说瑞安门下士，上方空请一无能。





刘彤轩以画梅及诗卷见赠用卷中过梅岭韵答之　四首


载酒名园取次过，江城无奈落花何！天涯幸有生春手，写出南枝雪意多。

万里归槎客写梅，海云浓处墨花开。年来羹鼎因和误，孤负春风说占魁。

洒洒春痕满笔端，罗浮梦断客衣寒。卷中诗句都清绝，合与梅花一例看。

挥尽金壶墨几丸，调冰弄雪不知寒。广平铁石心肠在，更请先生为写看。





王姑庵绝句　有序十六首


王姑者，故明郡主，或云周王女也。运丁鼎革，间关入潮，祝发空门，法名日曜。身经劫火，绮念俱灰。皈志金仙，禅律精进。时则江夏尚书实为檀越，精蓝之筑，邻于故第，凤城西北，霞起云丽。庵因人著，名曰王姑，惓念先朝，遗黎同感，香积之供，伊蒲之设，正不必出自粉硙脂田也。幻缘已尽，完节西归，遗像二帧，珠玉黯然，禅悦之馀，想犹不胜沧桑之痛耳。二百年来，香火繁盛。法徒千指，雅志禅修，庵之前楹，像设精丽，重楼后峙，翼以绀宇。花竹森郁，钟磬清严。郡于斯庵，称为胜地，每当春秋佳日，士女游观，钗翠照人，车马喧巷，布金输帛，常填积焉。边防事起，将不戢兵，清净道场，杂居白艻，尘溷日久，法众星散，梵诵已缺，檀施亦稀。事过境迁，旧观难复。东风庭院，燕麦摇春，老尼三五，曝檐话故，盖黯然有今昔之感矣。嗟乎！王姑废兴之慨，异代同符，慧眼以观，何者非幻？大地变灭，尚复无常，区区一庵，藉佛仅存，宁足悲乎！戊戌人日，来游斯庵。佛堂尘积，遗画如新。为题绝句十六章，以贻好事，传之后世，亦潮中一故实也。

龙飞皇觉领诸天，衣钵曾留逊国年。谁料凤阳陵哭后，家风传到女婵娟。

法雨香霏洗额黄，伽瑜自换故宫妆。北风吹坠南枝月，泣对梅花礼梵王。

芳心漂泊总思明，日曜亲书作法名。帝牒不如僧牒永，女墙残照下钟声。

汴城宫殿郁嵯峨，已逐禅心委逝波。若化冤禽号朱鸟，不填沧海定填河。

殊恩异代降香车，未许长平竟出家。不及天南怀帝后，转经遥祝海棠花。

禅房春冷佛灯微，玉叶金枝事已非。夜半闻鹃停梵诵，泪花红溅水田衣。

故事凄凉说粉侯，西风梧落梵宫秋。无穷家国兴亡感，诉向莲台佛也愁。老尼云：“仪宾实以死殉国。”

劫馀龙种少生存，云护孤雌入梵门。毕竟千金凭佛保，天涯哀遍女王孙。

故国敲残梦里钟，黄河流恨走开封。丹青空貌天入影，难写宫愁上梵容。

望云残榜篆模糊，想见思亲泪眼枯。南北两都无寸土，一庵今尚属王姑。庵旁有庵曰望云。

凤城宝马碾香尘，花亸春游善女人。水月空庵齐膜拜，妙庄王女是前身。

瘦石零花半塔欹，萧条香蜕葬江湄。尚书老死遗民尽，谁署天潢小裔碑？王姑墓在城北。

秀容入后瑶光废，法侣飘零闭绮窗。应有香魂归吊月，佛楼寒火碧秋幢。庵自某军门驻勇后，尼日散而庵亦破。

二百年来完，九莲遗迹已飘残。老尼也识沧桑感，不作寻常绣佛看。九蓬菩萨，思宗曾祖母也，遗像已佚。

胜朝遗老半为僧，短发萧萧百感增。谁识天家留佚女，比丘尼派衍南能。

西山曾访皇姑寺，吊古南来又此庵。一样女儿身说法，满天花雨落优昙。





元夕无月　五首


满城灯市荡春烟，宝月沉沉隔海天。看到六鳌仙有泪，神山沦没已三年。

三年此夕月无光，明月多应在故乡。欲向海天寻月去，五更飞梦渡鲲洋。

鲲云梦断夜潮寒，佳节偏怜见月难。十二楼台春寂寂，满身花露倚栏干。

倚阑痴待月华来，万斛春愁酒一杯。恨煞蛮云遮隔住，东风无力为吹开。

蛮云黯黯海天昏，冷对春灯忆梦痕。今月纵明输古月，更无人说夺昆仑。





梅痴歌即为题行看子


梅痴写梅写其神，淋漓痴墨天为春。梅痴写梅自写真，痴魂变现梅花身。

如何将痴乞人写，但恐梅真痴是假。逋仙死后知梅寡，世人谁复知痴者？

人生岂必痴床坐，但为梅痴痴亦可。笔端自说梅花禅，欲共华光证痴果。

梅痴于梅痴得之，千金痴散梅益奇。梅痴卖梅不卖痴，写梅倾动西南夷。

即今添毫亦痴计，我识梅痴痴避世。君房三公痴便差，可怜笑倒梅仙婿。

君赠我梅还我过，我赏君痴为君歌。安得一龛万梅里，披图供养大韵哥。





次韵贺师伊生子


环书喜字递鸾笺，喜占春光十日先。想见药王亲抱送，玉晨君正领诸天。师伊祷于华真人，遂有子。





千秋曲


潮州城北春月，闾巷少年岁相率为千秋之戏，予因为之词。

古人习轻趫，因之作绳戏。意与蹋鞠同，本用事武备。何时入宫禁，乃令娱姬侍。宫中岂教战，美人竟身试。名之曰千秋，祝词意何媚。讹转为鞦韆，颠倒因文字。春风动帘帷，兰闺寂无事。嬉一作媚春借苏困，不惜委珠翠。遂疑作戏初，专为妇人置。何期岭外州，戏乃有古义。闾左侠少年，习武广场地。双绳下系板，朱竿矗若植。各斗好身手，高自鸣得意。仙乎疑肉飞，人也俨着翅。斯技固甚微，斗力非斗智。当其分朋角，势亦殊钝利。形劳逸其神，乃不虞陨坠。技成惜无用，徒党自标异。方今重防边，朝右资阃寄。何当下军书，壮士毕罗致。上之为飞将，下亦备突骑。绳度而梯缘，猛迅扫丑类。不龟且可封，拍张亦高位。此乃真千秋，名实两兼至。毋终如处女，巾帼羞遗懿。萧娘吕姥徒，虽贵愧将帅。勖哉闾左人，同奋千秋志！





黄田山行


黄田山下寒飙肃，白发老妪当道哭。问妪何事何愁蹙？妪言有儿昨伐木，遇虎于山饱虎腹。兹山往昔安樵牧，年来有虎伤人畜。啸侣呼群食而宿，狼藉满山飞血肉。犬豕未能餍所欲，近村噬人今五六，谈者色变谁能逐？空山辗转穷无告，残年自悲成老独。嗟哉妪悲良足悲，惜尔不遇陈公网鳄时，鳄杀儿，诉公知，公杀鳄，偿孤儿。鳄且可杀，虎何能为？妪乎今则将安之？妪悲妪徒悲，不如勿悲妪且归。妪若不归虎将来，寒云黯黯白日颓。





为家芝田题其先祖裕敏公遗像　有序二首


公生明季，起家百万，鼎革后，潮迭经两叛镇之乱，富民罹祸者众。公预祝髪，弃家而遁于汀，故家虽落而身完，子孙亦蕃衍，不可谓非智也。乱定归潮，筑庵于波罗房而老，今遗像仍僧装云。

可为猗顿可黔娄，选佛场中劫火收。花叶莲宗容作祖，兵戈槐国笑封侯。

出家便是安身法，越境原为避地谋。拜挹遗容知定力，黄金难怪等浮沤。

幻相犹疑禅可参，沙弥俨侍老瞿昙。尘根早悟因缘果，世眼仍推富寿男。

渔市巷留先代宅，波罗房筑定僧庵。宝盆虽去家还在，绝胜金陵沈万三。





送潮州诸孝廉公车北上　三首


科名天水溯开先，已在昌黎未到前。瑞兆橡花占庙木，人文离火应星躔。

尚书南渡陈言日，漕使东巡献颂年。各有千秋容自致，好将勋业绍高贤。

瀛洲人物盛前明，讲学钟宜有继声。况值特科征俊异今春，皇上有特旨，求经济之士，莫将平步羡公卿。万言制策魁多士，一代边材起本兵。珍重孝廉船北上，西湖波定凤皇鸣。潮谚云：“凤啸湖平，代出公卿。”

魏阙江湖别思赊，出门西笑说京华。八千里路辞乡土，廿四番风羡杏花。胜友如云新置邸都门潮州有新旧会馆，吉音传电远飞车。南珠亭畔婆娑客，伫待泥金报到家。





送何孝廉朝章北上何故门下士且尝佐予军今亦回籍于潮感昔勉今辄有斯作　二首


十万雄师散岛中，天南归棹喜君同。斩蛟未得愁看剑，射狗欣闻梦引弓。

故部凄凉沧海碧，上林消息杏花红。钤韬便是《治安策》，终为君王略远东。

才名鹊起海东天，何武称诗最妙年。毡影立馀门外雪，角声吹散幕中莲。

愧无相业夸传钵，好向神州快着鞭。毕竟功名出科第，莫将竹帛薄时贤。“每饭未曾忘竹帛，敢将科第当功名”，予得第时句也。





送何士果同年寿朋之京兼寄怀梁诗五孝廉　三首


如此风波客竟行，浮云落日送孤征。残书十上摩燕阙，游子三春别凤城。

戎马在郊愁气象，蹇驴温卷拜公卿。北胡南越人多少，且为中朝告太平。

榑桑持节旧词臣，事去空怀曲突薪。五夜楹书供涕泪，九边烽火迫星辰。

得时尽作金门客，保岭谁安火种民。欲向乡关数人物，英雄毕竟属何真。

征书郑重逮岩阿，伊吕欣闻有特科。时方有诏求经济之士。走马笑看人应诏，奔鲸愁说海扬波。梁鸿伏处观时切，黄琬登朝荐士多。谓黄公度廉访。两君均于闱后将访黄于长沙。老我不才闲抚剑，十年燕市负悲歌。





闻镇平事书感







闻镇平事[61]书感


黄蒿城古半颓云，白昼狐狸竟作群。山国何人真用武？士曹此狱太深文。

屡闻赤舌烧空火，岂有苍头特起军。凄绝子昂吟《感遇》，桂华消歇不堪论。





说　潮　五古二十首


大江日夜东，流尽古今事。安知古恶溪，今乃名善地。严城滨江立，置守称郡治。城北为金山，银山自西至。日夜金银中，最难得廉吏。西北气肃杀，害常寓于利。韩山何峨峨，隔江若相避。千古侍郎亭，独无金银气。

一疏晨叩阙，夕贬大海南。安知辟佛人，乃喜留僧谈。苛论出后儒，公德宁遗惭？蒙庄固多诬，妄说孔赞聃。拒墨见夷之，此意良足参。颠也实异僧，在世为奇男。悯其醉佛久，将为醒沉酣。想闻公语时，心已非瞿昙。仆仆八月间，来往至再三。惜乎公遗书，意未申所含。留衣人其人，微旨谁能谙？中天北斗光，夜照叩齿庵。

文翁昔化蜀，相如为之师。放诞犊鼻人，高文千秋垂。韩公启潮教，赵子实所资。平生磊落况，见公所遗诗。翻然大海南，持文弄珠嬉。维海气为潮，变化生雄奇。公文得其气，遂起八代衰。况乃生其间，御气出骤驰。径当走籍湜，上与公追随。惜哉不从公，匿采沉海湄。遗文遂零落，片羽世尚疑。黯然凌云气，天子不能知。教虽仅期月，潮人到今思。蕉黄荔子丹，时荐天水祠。何处下马陵？补镌《有道碑》。郡志云墓佚，或云在桑浦山，有墓道碑，行当访之。

世变日以亟，文告不足申。鳄鱼实冥顽，杀之非不仁。遥遥千百年，继韩仅有陈。南荒富物怪，不独鳄病人。我闻有独鬼，凭城殃潮民。昔有贤使君，为文告之神。驱去旋复来，不能歼厥身。用独已可惊，况乃用其群。嚣然来鬼国，飞磷张双轮。攫人以为餐，盘踞大海滨。天威不肃杀，安得回阳春。

藩镇与朋党，交起而亡唐。嗟哉赞皇公，实为党魁伤。斯人朋非党，将相材兼良。已筑筹边楼，乃治平泉庄。白马竟为厄，投身落南荒。公当燕闲日，曾受丹砂方。富贵而神仙，中道乃偕亡。穷愁下恶水，扁舟岭梅香。胡为未到潮，说潮神不扬。海气今益昏，接天水茫茫。时艰思将相，吊古心慨慷。救世即真仙，服食安可常。冷冷化象潭，金玉飞宝光。

峨峨贵人山，下有贵人村。桓桓陈将军，将乃出将门。七闽拓为八，千里张军屯。至今漳之人，庙祀丰鸡豚。英灵及台岛，歌舞陈清樽。我昔瞻遗像，冕旒抑何尊。想见辟土时，仗钺群蛮奔。抚绥闽越人，舆台皆感恩。方今重阃寄，边海开雄藩。海风自西来，山气日氤氲。欲访山下人，或有将种存。

宋南遂不北，有将而无相。哀哉赵元镇，牢落南荒放。误识猢狲王，谪御鹦鹉瘴。五年住潮州，间复遭谗谤。此老终倔强，气作山河壮。潮人爱居士，既去犹景向。大书得全字，揭榜讲堂上。遗址今何存？烟蔓苦难访。睒睒箕尾光，中夕劳怅望。

莫大于恢复，莫仇于金虏。莫急于用人，莫难于用武。觥觥王尚书，谋国心何苦。讲学张赵间，所得非小补。《论语》致太平，况乃精《易》数。惜哉公著述，零落无完部。邦人重科第，巍坊九衢树。安知古名贤，风期足千古。龟湖春水生，丙舍隐林坞。欲读胡公铭，郁郁但黄土。好为语畲民，松柏勿樵斧。

道学倡东南，维潮亦兴起。卓哉郑与郭，学为晦翁喜。题诗飞泉岭，想见侍杖履。晦翁生南渡，志锐雪国耻。登朝曾几日，侃侃论国是。斯岂腐儒能，何乃丛众毁。宋亡于道学，妄者尚集矢。安知翁之徒，磊落多国士。斥逐未能用，炎精乃不祀。统在道自尊，人心终不死。鸣泉落汉声，至今震里耳。平生愧失学，用晦契微旨。何当构拙窝，吾从子朱子。

东山气清肃，中乃祠三忠。我怀文文山，夙昔梦寐通。携我烟霄间，俯瞰青蒙蒙。乾坤正倾侧，玉简宁为功。梦觉谨志之，浩然思无穷。思公艰危日，九死来岭东。哀歌《沁园春》，古木残阳红。悲哉五坡岭，报国志未终。岭梅最高品，着花冰雪中。安知有南枝，向暖私春风。

南澳海上山，缥缈隔烟雾。凄凉陆丞相，中有衣冠墓。我昔舟过之，苍郁见宰树。韩山拜公祠，正笏俨相度。想见海中魂，哀痛失玉步。东皋访遗裔，堂宇已非故。斯祠亦就荒，俎豆日不具。罔两尔何知，英灵尚呵护。俗说祠有长人影，中夕时见。

郁郁金城山[62]，上有千岁松。峨峨马公墓[63]，过者怀孤忠。全家碧血葬，遗碣苍苔封。我来吊昔贤，林影斜阳红。登山旷四瞩，遥接沧海东。山石俨伏虎，铭者为俞公。公当有明时，平倭著奇功。载观没羽字，如见挥戈雄。死者不复生，生者多庸庸。至今沧海上，日夜生夷风。

南风吹不竞，洲上妾送郎。北风多杀声，妾心为郎伤。黯然天水碧，海色明斜阳。悲歌《平元曲》，变徵何慨慷。至今红螺洲，春草为不芳。男儿不报国，死愧陈璧娘！

阳明昔抚虔，且战且讲学。中离[64]薛先生，举家侍讲幄。犹子方登朝，死谏节已卓。惜哉真铁汉，一疏官复削。青衣拜节归，京尘手亲濯。中离溪汤汤，中离山岳岳。夜半闻钟声，谁欤实先觉。维时讲良知，仁夫[65]尤卓荦。建策平交南，持节巩边朔。斯诚阳明徒，边材独腾踔。竟忤仇严归，风节更雄倬。沧海今扬尘，边警喧鼓角。不能事兵戎，何以兴礼乐？斯材不可得，令我思悠邈。斯材纵可得，欲出伤谣诼。河流自西来，颓波日以浊。三河河上坟，丰碑半残驳。

人生不得志，至为邑宰客。客中大有人，埋没殊可惜。有明板荡秋，宗社墟闯逆。草间偷活人，巍巍愧冠帻。邑客尔何为，孤生奋一掷。忠烈本性生，宁复关通厄。至今古潮阳，义士名赫赫。名流井泉香，血化井泉碧。

英雄未遇时，牢落无不有。铁丐尔何来，孑身南北走。问丐何姓名，仰天指其口。陈平计固在，谁识相时久。伟哉查孝廉，雪中呼与酒。姓名不必知，知丐才不偶。赠裘可以典，赠金可以受。知我非常人，此意不可负。一梦忽登天，大风吹尘垢。双狮压腹背，金印忽在肘。韩王得意事，第一报漂母。施者虽无求，受者固不苟。丐乎尔诚能，将迎亲拥帚。昔时猎酒徒，衣绣此居守。史祸为君脱，觞歌为君寿。黄金不足报，报之以石友。千古此两人，金石同不朽。一曲《雪中人》，高唱铅山叟。

中原忽龙战，九族开闽关。吾丘自固始，举族来莆田。有宋鸿胪卿，数典乃吾先。[66]巍巍枢密公，于潮为始迁。梅溪王公十朋铭公墓，琴山霭春烟。有子梅州守，归养娱亲前。若赵鼎若王大宝古革，投赠多诗篇。想见与居游，论道皆名贤。三传韶佥判，宗牒曾手编。碧血老殉义，宋日沈虞渊。公讳必明，咸淳进士，有族谱序言迁潮始末最详。公殉难韶州事，见《广东通志》及《广东新语》。籍保昌，实潮人也。维时方乱离，族散闽越间。或近籍保昌，或远居琼山。吾祖佥判弟，实隐鄞江边。孙枝日以茂，江楚多绵延。吾宗著石窟，一水梅潮连。精舍寻金山，扫墓来故阡。遥遥三十世，已阅七百年。别派出承旨，棣萼春风联。述祖非无人，谱牒多不全。安知台海客，东风引回船。居潮而言潮，稽古为悠然。先畴尚可服，旧德犹能传。东南此雄镇，保世心拳拳。

翰院祀韩公，神之为土地。或讹有更替，文人惯游戏。乡贤殁祀社，斯乃犹古义。韩山土地祠，云最著灵异。祀者周先生，瑶名伯玉字。夫人郭贞顺，附祀为配位。我为书双主，揭壁言其事。贤哉郭夫人，桑梓怀大计。万命脱兵锋，一诗动戎帅。此邦论贤媛，兹事良足志。人生值乱离，万念苦难遂。乡间未能保，愧此妇人智。

昔闻安济王，乃祀恶水神。是在梅口镇，有庙当江滨。维潮亦祀王，实以季汉人。峨峨永昌守，屏汉为贞臣。碧鸡金马气，飞作瘴海春。水旱祷辄应，灵异惊潮民。时或值奇灾，神若与人亲。蜿蜒下神座，苍苍之而鳞。维神变不测，诚否验喜瞋。毋谓民多顽，见神顽者驯。毋谓民多贫，祀神富不贫。乃复祀三山，是曰明独巾。昌黎实祀之，山界潮梅循。山神或为蛇，于水龙其身。一龙而一蛇，是乃见道真。

神泉生神童，实祀乡贤祠。乃复有仙童，化作云雨师。神童不得见，吾见神童诗。仙童不得见，石有仙迹遗。牛背明斜阳，想见横笛吹。至今圣者庵，背笠短髪披。祷云云即生，祷雨雨即施。飞霖沛五羊，灵寝仙来嬉。夜半三元宫，朝天骑文螭。潮人说孙仙，感德非征奇。人生无后名，老死将何为？生而不济物，高官惭牧儿。





春日游别峰寺　四首


不作参惮客，看山合此行。移舟泊春麓，回磴瞰江城。

亭僻兼云憩，畬荒罢火耕。隔林知寺近，花外度经声。

山路到庵尽，依山见梵楼。隔江屏远翠，走石笕潜流。

僧野能吴语，樵归答粤讴。浮生闲半日，已共佛无愁。

寺小群山合，林深万木春。烟霞僧供养，香火佛生辰。

南国多游女，西方拜美人。道旁求布施，凄绝是饥民。

好静寻山去，山中笑佛忙。不须杯珓祝，且证木樨香。

幢影摇春霭，钟声送夕阳。匆匆下归棹，回首万峰苍。





西　上


西上扁舟客梦孤，浇愁村酒拨云沽。春帆细雨梅州路，花落春山叫鹧鸪。





杀鸮行


城根潮啮树半枯，天阴月黑啼训狐。飞瞰屋山吓黄小，征凶召眚声呜呜。

潮州老守行春政，一纸朝颁磔枭令。万户无声春柝严，夜伏空山依破镜。

嗟哉人中亦有鸮，东山风雨愁飘摇。人间惜少恶溪檄，畀出浊水公为妖。

丹山凤去梧桐老，海上纷来九头鸟。安得枉矢挂阴弓，风毛雨血沧溟东。





闻海客谈澎湖事　二首


绝岛周星两受兵，可怜蛮触迭纷争。春风血涨珊瑚海，夜月磷飞牡砺城。

故帅拜泉留井记，孤臣掀案哭雷声。不堪重话平台事，西屿残霞怆客情。[67]

全台门户此荒礁，三载前仍隶大朝。斗绝势成孤注立，交争祸每弹丸招。

尚书墓道蛮云暗，大令文章劫火烧。我为遗民重痛哭，东风吹泪溢春潮。





寄怀刘幼丹先生成都　四首


一麾出守向巴巫，谏草焚馀绾郡符。中泽泛舟苏集雁，空山飞檄缚鸣狐。

五行灾异消江壅，八阵孤虚考石图。落日秋城添别思，袴襦歌又起成都。

玉垒铜梁气象雄，天涯西望忆文翁。双鱼寄远江流上，五马班春井络中。

峡雨梦回夔子国，边尘愁入蜀王宫。简书猿鸟应犹昔，筹笔终收上相功。

眼底浮云变古今，西南通道极滇黔。贾胡留恋成长技，天府丰饶启敌心。

窥井可能炎汉火，凿山谁遣受秦金？蓬婆雪外三城在，重费哀时杜老吟。

曾辱昌黎荐士篇，觚棱回首梦如烟。宦游遥羡遨头宴，《师说》偏留琐尾笺。

邛竹通夷愁远道，岭梅破腊迫新年。云龙韩孟何时会？目极春风剑外天。





喜雨词


天子祈年大高殿，雪花六出春开宴。南州望雨与雪同，独惜晴云满春甸。

开元古寺环香烟，官民齐拜迎雨仙。神仙从古念乡里，呼雷召雨惊南天。

春波夜涨韩江水，绕郭秧歌雨中起。颇闻米市价少平，抖擞饥肠足心喜。

琼崖去岁忧淫霖，春风未息哀鸿音。彼赢此绌同一雨，人自忧喜天何心？

天心即今正难测，惯布旱云作灾色。灵湫沉沉任龙卧，未许雷雨周九域。

我家旧住稉稻乡，春田水足难为荒。自从弃置南走越，占晴卜雨同农忙。

粤中人满土复瘠，稻舟转海蛮云碧。安得王师时雨若，复收暹交隶尺籍。

年来无地能埋忧，战云黯黯东半球。暂教一雨百忧失，已似洗甲天河流。

濒海春温颇丛疾，病农顿起扶犁出。东坡饱食惠州饭，得雨无须养生术。

雨仙归去躯云车，满城开遍红棉花。春光虽老幸逢闰，赏春醵饮吹邻家。





春日杂诗　四首


乱红成阵满天涯，黯黯春帆细雨斜。何处仙源容避世？赚人毕竟是桃花。

雨丝风片暗清明，乡梦惊回杜宇鸣。无限春愁似原草，到无人处更丛生。

漠漠晴烟绿拍堤，韶光老尽乱莺啼。垂杨绝解趋风气，摇曳春条总向西。

极目春城夕照中，落花飞絮木棉风。绝无衣被苍生用，空负遮天作异红。





得颂臣台湾书却寄　二首


同洲况复是同文，太息鸿沟地竟分。尺籍已成新国土，短衣谁忆故将军？

刀环空约天边月，尊酒愁吟日暮云。犹喜强亚近开会，不须异域怅离群。

故人消息隔乡关，花发春城客思闲。一纸平安天外信，三年梦寐海中山。

波涛道险鱼难寄，城郭人非鹤未还。去日儿童今渐长，灯前都解问台湾。





寄怀维卿师桂林　八首


极目苍苍八桂林，春风迢递客愁深。峰回独秀孤云远，江入相离别梦沉。[68]

阅岁但增归鹤感，窥天难测剪鹑心。刺船人去波涛急，凄绝成连海上琴。

鼍愤龙愁战气昏，东来应有未招魂。平安梅峤迟双鲤，变幻桑田痛七鲲[69]。

珠薏馀生安下泽，金瓯全局哭中原。不曾竟落权奸手，归养林泉是国恩。

未能独乐赋园居，归洛温公讲学初。《八阵》钤韬开虎豹，百家笺注射虫鱼。

陈经共下宣尼拜，明箕旁求冉子书。应念凤凰山下客，天涯寻约待脂车。

轮铁南交走，苍梧西上又扬舲。河山破碎羊肠险，楼阁空蒙蜃气腥。

百粤安危关互市，五洲消息迫重溟。谢公高卧应难稳，丝竹中年带泪听。

消耗雄心强自宽，家园春宴正承欢。闲居境偶同潘岳，大事人终逊吕端。

落日闻鼙思上将，空山观弈惑长安。可能再为苍生出，莽莽神州海色寒。

十年剑佩记追随，鹿耳惊涛怆梦思[70]。铁马金戈春教战，锦袍银烛夜谈诗。

荒山才影悲今日，残月钟声异昔时。欲写哀歌寄天术，红棉飞遍越王祠。

牙旗玉帐卷东风，绝岛同归患难中。故国愁春三月闰，遥天寻梦一星终。

铁衣绣雨蛮花碧，铜鼓椎潮劫火红。袖手南洲观战局，山林未许老英雄。

百疏哀陈阻九阊，东南形势系鲲洋。留黔臣敢希，守绛民思磔聂昌。

计竭拒秦全上党，力图戴晋等前凉。千秋成败凭谁论，回首台山泪万行。





寄怀陈省三望曾许韫伯南英游宦广州　二首







寄怀陈省三[71]望曾许韫伯[72]南英游宦广州　二首


同作浮家客，多君尚宦游。天涯惊物序，海色入乡愁。

鸡凤争栖日，龙蛇起陆秋。东风千里目，怀远此登楼。

谁可陈蕃匹？吾尤念许虔。几同岭外谪，等是汝南贤。

仙令丹砂地，蛮王左纛天。何时渡江客，聚语永嘉年。





潮州春思　六首


银花宝树影重重，衬出春光别样浓。歌管满城灯似海，珠帘齐卷拜青龙。

南国消沉霸气雄，依然花草媚春风。踏青齐上刘王埒，满地香勾印落红。

波光虹影接春城，泥梦时光半雨晴。鸡卜庙边春市晓，隔帘香送卖花声。

送青水榭小陶然，零落春痕五十年。老铁风流谁得似？美人虹气惘尊前。

滑笏春波凤水香，春愁揉碎托瑶章。桃花红雨梨花雪，不见题诗谢五娘。

曲院春风啜茗天，竹垆榄炭手亲煎。小砂壶沦新鹪觜，来试湖山处女泉。





诒炜集题词为许仙屏中丞侧室梁夫人作


吁嗟乎！此海邦义烈之茕女，渡江来嫔汝南许。毕生事主何恂恂，凄断偏弦失贤侣。许公当代人中豪，卅年井臼劳分操。吴绫不御长守俭，终遣莱公思蒨桃。忆昔繁钦定情夕，鸾驭迎归合皂宅。共夸花属玉堂仙，天水光生嫁衣碧。西风落日边尘黄，维公叱驭心慨慷。当时决策送公往，世间鲜此贤姬姜。玉芝园里春光好，堂上抱孙正娱老。手洁兰修随女君，春草茫茫思远道。远道归来曾几时，早朝又侍鸣金龟。谁知钗箧佐俸薄，都入他年元相思。转眼辞朝出持节，劝公勿作图全说。见公《哀逝诗》注。万里香车助字民，吴苑莺花梁苑雪。每慕鸥波闲写兰，雪中兰梦偏易残。梁园宾客共惆怅，岳色河声相对寒。蘅芳阁冷瑶华谢，静寄轩深玉棺下。追思曩语益心伤，季隗就木难为霸。黄漱兰师云：“公尝谓：遇嫡须王道，遇庶须霸道。”哀感缠绵诗百篇，公非伤逝乃思贤。重烦太乙与传语，真灵已作芙蓉仙。女公子梦太乙真人云：夫人已为芙蓉洞天散仙。仙人家近朱明洞，即今驻节尤增恸。相逢岂有稠桑驿，相思空入梅花梦。海内群公咸制铭，遍刊哀诔写芳型。可堪夜上越台望，正照天边织女星。碧天冥冥暮云锁，婢仆怀恩泪犹堕。况乃公子笃至性，小夫人乳实乳我。推恩重乞颁恩纶，哀荣有命承天申。如公难怪念诤友，维帝犹为褒伟人。梁氏固多奇女子，绿珠红玉宁有此。如夫人者古亦稀，传与千秋炜彤史。





侍香集题词为孝女许曼仪作　十二首


旌阳家世本神仙，拜月琼闺奏绿笺。欲跨紫鸾寻母去，芙蓉花满洞中天。

紫府沉沉太乙居，九天瑶简降新除。尘寰小谪期刚满，绛阙清衔亚侍书。

奏罢灵璈下玉清，瑶池仙侣忆飞琼。排云重定真灵位，新签孝女名。

九霄绛节引朝真，弹指人天隔几尘。亲捧玉符书凤诰，大年还乞与灵椿。

玉虚退直散仙班，宴罢红云洞府闲。阿母绮窗春昼永，观香姊妹话人间。

碧城缥缈驻飞鸾，弄玉吹笙翠袖单。夜半赤龙萧史去，满天明月凤台寒。孝女化后，女夫高君旋卒。

六铢轻惹玉垆香，俯瞰红尘下界忙。莫向麻姑问沧海，蓬莱清浅近栽桑。

蟠桃高会集灵媛，六甲飞符叩上元。凤篆螭章开秘笈，授书还念玉芝园。

静寄轩中祀玉容，绣床指盠半尘封。彩云捧出天人影，勾曲家风道气浓。

玉树风凋第六株，碧云宵冷一星孤。蜺旌南海春行部，苦向朱明念鲍姑。

瑶天株宿感年华，仙算难延怨帝车。休唱人间可哀曲，绛河吹泪湿昙花。

云驭迢遥怆孝思，仙心难写入新诗。谁知天上骖鸾去，金管争题《少女碑》。





次韵答陶生　名鹏保，字宾南，江苏丹徒人。改名鸿勋，后改名逊。


戴晋无王猛，亡秦有李斯。海鱼容自化，山鬼漫前知。

天道终难测，人心傥未离。中兴由一旅，慎勿负心期。





次韵答陶生


寰球自合大一统，圣教终行新九州。应笑太平空献策，漫愁沧海正横流。

南车重译人宗孔，东赆同声会抑欧。老我不才宜养晦，江天闲共狎沙鸥。





红楼梦绝句题词为菽园孝廉作　八首


不是怡红是悼红，笔头点鬼论原公。美人香草湘累感，都付愁珠怨玉中。

假语村言事竟传，三生公案一情禅。石头路滑闲拈出，竖拂重开色界天。

判白批红彩笔忙，玉溪楚雨笑荒唐。楼台弹指分明见，又费词人梦一场。

补天无计奈情何，聊著闲评托艳歌。青埂峰头一方石，撩人儿女泪痕多。

离离芳草长愁根，残雪空林怆梦痕。唤起香魂听说法，满天花雨大观园。

传奇奇绝效颦难，绝世情文出稗官。付与才人同赞叹，人间休作谤书看。

次第香名费递排，春风消息透吟怀。虚无册子饶褒贬，重话金陵十二钗。

莫向痴人说假真，梦中幻境又翻新。五云捧出游仙笔，从此曹唐有替人。





附：崧甫原作


五十首诗如贯珠，二十五人如可呼。笔端有泪向公子，悲歌感慨倾城姝。眼中忽幻荣宁府，梦破情天石难补。开编如闻奈何许，吾为若歌若楚舞。潇湘妃子诚绝伦，化影疑作芙蓉神。就中乃有蘅芜君，令我太息颦儿颦。以丕为兄有弟植，宝妹妹尤秀而特。枕霞旧友蕉下客，红楼之才此极则。大观何必真有园，稻香何必真有村。借花葬影月葬魂，蒙蒙春梦留春痕。岂无册中羼名者，王邢以降风斯下。世间不少薄命人，安得君诗遍传写。娥眉谣诼古所伤，岂知遇合关彼苍。与君试窥作者意，绛珠还泪非荒唐。吁嗟乎！孝文好贤贾谊陨，光武中兴冯衍窘。屈平去国楚命短，韩渥辞朝唐祚尽。美人命薄才子同，古往今来皆梦中。英雄末路且仙佛，不独伤心是悼红。





潮阳东山张许二公祠为文丞相题沁园春词处旁即承相祠也秋日过谒敬赋二律







潮阳东山[73]张许二公祠[74]为文丞相题沁园春词处旁即承相祠也秋日过谒敬赋二律


夜半元旌出岭东，文山曾此拜双忠。百年胡运氛何恶，一旅王师气尚雄。

沧海梦寒天水碧，《沁园》歌断夕阳红。荒郊马冢寻遗碣，秋草萧萧白露中。

石阙苔荒一径深，悲秋怀古此登临。九州难画华夷限，万死思回天地心。“安知天地心”，张睢阳句也。

南客旅愁观海大，东山云气压城阴。斜阳照起英雄恨，枯木寒鸦泪满襟。





水帘亭


路转峰回叠磴遥，携筇人上翠微腰。一亭嵌水古流曲，万石镵云秋气骄。

寒洞声喧山阁雨，大江目极海门潮。岳阳胜概休相忆，横槊雄心郁未消。同游陈艮山同年，时极谈洞庭之胜。





岩泉义士祠


望帝魂归怨海棠，哀歌有客殉潮阳。虞渊落日青衫泪，古井寒泉碧血香。

胜国衣冠留异代祠旧有义士衣冠，秀才性命答先皇。辘轳坏尽遗祠在，独拜秋衙老树旁。





菽园以镜映选诗图见寄赋此奉答


绿章无路忏诗穷，惊喜瑶椷贲岭东。史笔四朝文苑定君所选多道、咸、同、光四朝诗，客槎万里选楼雄。管弦绝峤开荒运，榛莽中原入变风。镜里容颜须护惜，盛名终副黑头公。





自　笑


自笑婆娑大海南，名山无地筑茅庵。艰难乡物愁都米，憔悴文心赘客谈。潮人谓台米曰都米，以台号东都也。又台人内渡者，人皆目之曰客。

细雨梦寻荒径菊，微霜馋忆故园柑。年来忧患才思损，已似嵇康七不堪。





秋溪即日　二首


绿减蕉阴夜有霜，园柑林柿问丹黄。扁舟坐爱秋溪晚，七曲屏山半夕阳。一作“人家画入秋光卷，七曲屏山上夕阳”。

园林村舍接双堤，十里烟波一棹迷。昨日斜阳今细雨，菊花时节过秋溪。





对月书感　二首


明月出沧海，我家沧海东。独怜今夜见，犹与故乡同。

丧乱山河改，流亡邑里空。相思只垂泪，顾影愧归鸿。

把酒酹明月，客怀殊不欢。流光当此夕，照梦到长安。

水落龙愁夜，山空鹤话寒。中天宫阙迥，孤对岭梅看。





凉　夕


曲院凉生秋气阴，客怀萧瑟倦宵吟。中天月色栖禽起，满地霜华落叶深。

故国残灯千里梦，孤城寒柝五更心。不须更作神州感，曼倩年来也陆沉。





次韵答王晓沧广文


漫说曾驱十万师，河湟收复竟无期。秋风老骥思千里，故国鹪鹩困一枝。

醇酒悲凉公子泪，麻鞋奔走小臣诗。劳君尚记《虬髯传》，心冷全输此局棋。





次韵晓沧秋雨感怀


黯黯湘帘窣地垂，茂陵卧病枉寻思。全军左袒无周勃，逐客留书有李斯。

孺子《阴符》空北面，故人高会罢南皮。寻常车马今萧寂，酹酒秋原唤可儿。





次韵再答晓沧　二首


莫相非薄莫相师，耐久论交更可期。已分头衔书散汉，偶将文字托骈枝。

河山落日新亭泪，禾黍秋风故国诗。残局尚存柯未烂，欲随王质共观棋。

空传北际与南垂，多难翻为辟地思。可许逃秦招甪里，漫将颂鲁羡奚斯。

半生踪迹鸿留爪，终古英雄豹死皮。消尽名心理丹诀，《六韬》闲列教诸儿。





漫遣三叠前韵　二首


自度新声付笛师，迢迢银汉阻佳期。六朝遗谶诠《桃叶》，三峡哀谣和《竹枝》。残月唤回鹦鹉梦，落花愁唱鹧鸪诗。不平最是中心事，巾角休弹覆局棋。

别院焚香绣幕垂，检书看剑慰愁思。鼎铭郑重忧糊口，舆论荒唐笑相皮。

广柳佣衣亡将伏，骫桑遗脯饿人斯。千秋儒侠知多少，何处能容利齿儿？





次韵答晓沧冬日见过草庐


罗雀门庭客退闲，漫天风雪入愁颜。良朋命驾每千里，广厦庇人空万间。

满座酒尊怀北海，中年丝竹负东山。与君怕作河桥别，衰柳飘零不可攀。





书怀次晓沧韵


韩江凉讯接循梅，蚊语中宵尚聚雷。万里南荒饶物怪，百年西域困边材。

土风变后多新调，家酿兵馀失旧醅。解识婆娑弄珠意，海鸥从此不须猜。





寄怀萧伯瑶布衣常

寄怀萧伯瑶布衣常[75]

绝代萧夫子，十年羁岭东。牢愁满沧海，文字困英雄。

岁月磨头白，关山落照红。相思渺烟水，天末怅冥鸿。





次韵晓沧淮徐海水荒奉檄劝赈之作


诏书哀痛与民谋，重起书生借箸筹。晓沧曾劝赈海南。鸿雁秋风遍江介，鼋鼍落日挟阳侯。资郎本援输边例，计相方深仰屋愁。百万残黎待苏命，此行不为赋诗留。





十四夜月


四万八千户，将完玉斧功。看成地球椭，摄起暮潮雄。

势已群星避，光先四海同。山河终一统，留影大瀛东。





十六夜月


上缺象微变，老阴光尚全。何曾旧魄减，已与太阳偏。

圆相异前夕，寒芒犹满天。嫦娥怨幽独，惆怅破瓜年。





忆旧述今次韵答晓沧见赠十绝句


莽莽乾坤岁又周，尊前人减旧风流。江山满目都非昔，不待人言意始愁。

哀丝豪竹负中年，弃甲南来异锦旋。十载风尘双鬓雪，剪灯情话更凄然。

涕泪何曾为酒悲，干戈满地怆离思。流亡南渡谁收恤？愁说江淮唱义时。

冠裳全异昔时观，筹保东藩力已殚。海上贡貂稀间使，诏书行不到三韩。

风雪关河有梦还，海天漠漠对孤鹇。暗香疏影寒溪月，万树梅花忆故山。寒溪，在台湾县东溪上，山有予别庐曰樵隐，多梅花。

海国诗坛旧主盟，登台坐对玉山[76]清。斐亭钟绝风流散，落日寒芜赤嵌城[77]。斐亭，在台湾道署，为昔与灌阳中丞偕宾客赋诗地，中丞句云“千秋高会斐亭钟”是也。

热血填胸郁不凉，骑麟披髪走南荒。未酬戎马书生志，依旧吾庐榜自强。“自强不息”，为予旧斋额，今拟重书以自励。

行踪曾为荔枝留，琴剑西风记昔游。独上朝台[78]吊斜日，短衣匹马过南州。

坠欢重绩凤城西，坐久长河影渐低。话到家山约偕隐，扁舟钓月老梅溪。

东南闲说未橐弓，对酒豪情与昔同。毕竟卢龙不曾卖，田畴宾客在无终。





书事叠前韵　十首


《逍遥》文字谢庄周，墨沈都成涕泪流。凄绝三闾香草意，秋江人赋畔牢愁。

接天烽火迫残年，孤负饶歌制凯旋。依旧元戎窦车骑，更无人与勒燕然。

何事悲天只自悲？寒斋倚枕苦寻思。书生惯作封侯梦，愁煞黄粱饭熟时。

都卢场辟万人观，民力东南近已殚。不惜水衡钱浪掷，汉家恩赐结呼韩。

故人塞外有书还，惆怅江天对白鹇。见说汉边瓯脱尽，秋风胡马满阴山。

黄河如带负前盟，满地洪流秋未清。东海茫茫尽鱼鳌，可悲不独是彭城。

《薤露》声哀秋气凉，出关有客更投荒。刊章钩尽甘陵党，流祸居然到吕强。

剑外音书屡滞留，西风愁说锦江游。黄巾破败连三郡，更遣刘焉牧益州。

战云黯黯遍天西。江上行吟夕照低。还向夔巫苦奔走，草堂空筑浣花溪。

漫诧扶桑旧挂弓，残棋欲着与谁同？东风吹冷英雄泪，海外扶馀局未终。





晓沧不工画而为谢叠峰少尉作小幅山水自题诗其上戏为书此


画意诗情两并浓，王郎丘壑自罗胸。小桥流水孤村路，着个看山谢叠峰。“一年无日不看山”，叠峰句也。





江楼秋感


不尽神州感，登楼客纵谈。江声流日夜，秋色满东南。

宝集群胡市，尘蒙老佛龛。金城摇落意，愁见柳毵毵。





疾风甚雨海山苍茫遂有斯作


太阴黑入日华消，鳌足难安八极摇。震地瓦声飞汉屋，雨空鞭血断秦桥。

蛟云覆海潮神泣，麟火烧天飓母骄。满目鸿流洞，童山无树与悬瓢。





嗟哉行


钢是铁所为，铮铮抑何美！安知经火炼，竟化柔绕指。噫吁乎嗟哉！行百者半九十里，晚节末路之难乃如此。君不见扶风大儒宫中才子当时果以投荒死，岂不贤名溢青史！左手抚图右引剑，人生变节须臾耳。适从何来集于此，逼人富贵徒为尔。大街赫赫书铭旌，相公竟葬咸阳矣！邓绾好官曾几时？人笑褚公今冷齿。





黄香铁先生钊故宅有楼翼然今斥为酒家矣与客饮此追话遗事感赋六绝句


西风吹散美人虹，七子才名冷粤中。落日满城邻笛怨，酒垆人更吊黄公。

为筑高楼贮绿珠，玉山醉倒遣花扶。买丝合把吴公绣，如此怜才旷代无。吴公名均，潮守也。为先生筑宅买园，并赠孺子妾二，以娱其老。

《草堂》遗集尽风流，欲问诗中几酒楼。依旧壶卢山色好，不妨才语识千秋。先生楼上楹帖，有“壶卢排酒具，任玉山醉倒，酣睡楼头”语，人以为谶云。

青帘风紧酒微波，更遣吴姬压酒歌。莫问黄鹂巷边宅，山塘杨柳倍愁多。先生少长姑胥，黄鹂巷其故居也。

赎宅何须费百千，楼头酒客正酣眠。西州曾洒山丘泪，零落羊昙更十年。钟遇宾侍御，先生甥也。曾拟赎之不果，今侍御归道山亦有年矣。

诗人老去半逃形，割宅空怜乞佛灵。舍与酒徒还更胜，秋楼吊月酹刘伶。





凤皇台放歌


凤皇山下凤皇水，流绕凤城水光紫。东流分出凤皇洲，凤皇台踞洲上头。

我来登台揽八极，海阔天空足寒色。凤皇已去不我留，落日栖鸦阵云黑。

我闻帝世鸣归昌，三层阿阁红云光。黄农虞夏忽已没，遂令瑞羽逃南荒。

南荒只今日生事，凤皇亦觉巢无地。山空水寂遗此台，题额空悬凤皇字。

此字曾额金陵台，山东李白吟诗来。长安不见见江水，浮云蔽日心何哀。

我生自是东海客，万里行吟海天碧。无端又共青莲愁，凤去台空怆今昔。

人间谁识百鸟王？故应丹穴犹孤翔。怪毛邪羽世争诧，误作真凤皇。

竹花不实桐叶冻，况复蛮中哀脯凤。九霄夜踏五色云，白衣偶入才人梦。

荒洲芦荻风萧萧，鲤鱼吹浪寒湘桥。若教帝囿念灵侣，龙宫零落愁江潮。旁为龙王庙，甚破坏。

此台犹借青鸟语，不惜千金费江渚。群鸦早晚纷来朝，如见当时凤栖处。

凤皇山高生玉烟，凤皇之水流珠泉。迢迢此台自终古，会见骖凤来群仙。





题王晓沧广文鹧鸪村人诗稿　三首


晏坐深巷中，门少车马迹。穷愁借诗遣，八极困挥斥。故人有王子，时作坐上客。王子之于诗，嗜酷久成癖。饥寒不自念，渊响出金石。昨持牛腰卷，示我平生获。开卷王孟语，神似非刻画。有时写酒意，几闯元亮席。咏叹发长言，间竟入元白。短章不经意，乃坠宋贤格。寒斋把卷诵，斜阳淡将夕。墙头数点山，时露海天碧。

十年走吴越，万里行幽燕。射策屡不售，剩有空囊悬。一官落儋耳，渡海轩吟肩。官卑人自高，学正斋乃偏。炎天不飞雪，寒在先生毡。松醪酌椰瓢，持以酹三贤。此时诗益佳，骨格殊苍然。岂惟吟土风，民瘼尤拳拳。平生稷契怀，自信穷益坚。曰归曾几时，世界屡变迁。颇闻炎海中，奇甸垂蛟涎。鼋鼍不可梁，欲济何能前？故山久栖迟，将老诗人间。一卷聊自娱，堂堂惜流年。海南沉，烟结郁不宣。

何许鹧鸪村？乃在梅花国。花落梅子青，生为鹧鸪食。鹧鸪工越吟，自唱南不北。诗人发乡思，对尔泪沾臆。归山岁云暮，寒巢敛羽翼。手持《鹧鸪》诗，自写梅花侧。京雒多黄尘，白日暗将匿。海风吹九垠，雷雨太阴黑。出门旷四瞩，天地满荆棘。此时鹧鸪声，更唱行不得。山田瘠可耕，且艺尔黍稷。无以释穷愁，将诗慰食息。岭南论流派，独得古雄直。混茫接元气，造化入镵刻。百年古梅州，生才况雄特。宋公芷湾先生执牛耳，光焰不可逼。堂堂黄香铁先生与李绣子先生，亦各具神力。我欲往从之，自愧僵籍湜。耆旧今凋零，思之每心恻。诵君《鹧鸪》诗，令我怳动色。梅花落空山，风雪途未塞。展卷此留题，飞香洒寒墨。





赠马总戎　名维骐，号介堂，云南哈迷州人。四首


岭海古雄镇，将军今伏波。威名铜柱大，战血铁衣多。

专阃屡推毂，忧时还枕戈。北风近方劲，雨雪满关河。

战气不可极，黯然沧海东。九州谁健者？万里靖边戎。

南海新除重，西林旧部雄。黄金印如斗，终待立奇功。

兵法在整暇，治书如治军。纵横飞白字，变化点苍云。

壮采溢毫素，雄心逼篆分。金山伏虎石，重见勒奇文。总戎能书。

我亦相时者，结交多伟人。平生好男子，不帝虎狼秦。

入世心肝古，谈兵天地春。相逢各珍重，八极正风尘。





题康步崖中翰咏出塞集　八首







题康步崖[79]中翰咏出塞集　八首


出关人拜令公祠，南客才名塞上知。赢得弓衣齐绣遍，春风杨柳小蛮诗。“平明独拜令公祠”，集中《次古北口》句也。又《承德杂诗》注：“塞外人呼南人曰蛮，予居此，人目为小蛮子云。”

热河紫翠郁千峰，曾护风云驻六龙。下马斜阳拜行阙，白头宫监话文宗。集中有《热河》诗。

王大司空盖虎牙，英雄故里客停车。渔阳突骑都非昔，惆怅云台说汉家。王梁，安阳人。盖延，渔阳人。皆承德府地。

寻秋独上白狼山，涕泪思乡客袖斑。匕首千金诗一卷，秋风匹马入榆关。白狼山，今名布佑图山，在建昌县。

凤阁新除侍从臣，彩毫还带塞垣春。长安不少鸡林贾，都识能诗白舍人。

十载幽并跃马行，久拼关吏笑书生。云骧阁上闻鸡夜，风雪漫天梦柳城。集中有《述关吏言》诗。云骧阁，在汀州，为鸡鸣最早处。

九边烽火迫金台，客唱新添塞上哀。更筑长城防不得，鹫章南下老羌来。塞外人谓俄人曰老羌。

展卷如闻《敕勒歌》，登临不负好诗多。剪灯便作秋边色，夜半天风叫驾从本音鹅。“登临多好诗”，集中句。





王汉卿农部宗海出都扺潮小住将归武平赋别　二首


征书万里赴长安，御笔新除七品官。玉殿晓云扶射策，金台斜日送归鞍。

眼看沧海蓬莱浅，梦入诸天列宿寒。一笑江城重话旧，此行垂橐负瞻韩。

岸花送客绿篷忙，天上初回粉署郎。南海约寻光孝寺有羊城之约，西山归访读书堂。武平西山有李纲读书堂遗址。江湖游草添行卷，风雪寒梅问故乡。佳话闺中应说遍，良人执戟在明光。





题带经而锄图


生不愿作读书万卷髯东坡，富贵竟付春梦婆。黄州锄麦不得饱，儋州借笠空行歌。亦不愿作白木长镵杜陵叟，饥驱茧足荒山走。戴笠吟诗太瘦生，许身稷契终何有。图中者谁笠盖头？岸然道貌清且修。带经而锄偶然耳，宁必便与古人古事争千秋。笠圆象天锄治地，手中之书道人事。大布单衣不掩骭，独立苍茫岂无意。萧萧落木寒岩冬，眼看雷雨回春容。躬耕南阳诵《梁父》，莫道当今无卧龙。





谢芝叟惠菊　二首


又费先生解阮囊，买秋为我展重阳。拚他风雪残年迫，不碍黄花晚节香。

秋圃看花兴久阑，傲霜枝尚未凋残。斜阳鱼市无人赏，留共先生保岁寒。





次韵和马总戎都龙纪胜四绝句


猎猎西风旧战场，星碉云堡靖山梁。纪功合有磨崖笔，曾受蛮师十万降。

万里滇云筑将台，班师久奏凯歌回。九山天半青如故，又费将军倚马才。

战火连山夜击刁，边功人说霍嫖姚。攻心毕竟推诸葛，万古威名倚碧霄。

飞车消息近何如？海上妖云誓扫除。立马东南望天象，狼星魔焰眼中无。





题画竹　四首


西风入幽篁，寒声何策策。空山寂无人，落日秋痕碧。

寒崖茁孤篠，见石不见地。屈曲自盘根，难掩凌云气。

拔地气不挠，参天节何劲。平生观物心，独对秋篁影。

此君在今日，大觉无不可。风雨震诸天，空山自龙卧。





闻河决题画竹


瓠子尚未塞，淇园已全伐。图中写此数竿秋，留向海天扫寒月。





说剑堂集题词为独立山人作







说剑堂集题词为独立山人[80]作


剑龙出海辞延津，千年龙性犹难驯。南天星斗避紫气，下有按剑独立之山人。山人亦自号老剑，海山苍茫起光焰。手收剑气入诗卷，万朵芙蓉剑花艳。九霄太乙窥铸词，山人说剑当说诗。诗中亦有东来法，七万里外称西师。柏林城小诗坛大，西方美人坛下拜。偶将剑诀传处女，花雨漫天动光怪。归来香海修诗楼，山人说剑楼上头。直开前古不到境，笔力横绝东西球。山人之才无不可，但博诗名计何左。岂知即诗亦难及，腾跃百家中有我。只今耆旧无张南山先生黄香石先生，中原旗鼓谁能强？粤诗独得古雄直，赖此巨刃摩天扬。只怜说剑无人解，老泪如潮溢沧海。况复雷雨驱双龙，雌剑升天雄剑在。吁嗟乎！手提三尺歌《大风》，千秋绝唱隆准公。青蛇袖里朗吟去，便须首数仙才雄。公孙剑器语虽妙，只许诗人诧高调。此外异说空纷纭，十万横磨帝羓笑。山人说剑剑胆粗，倚天手把玉鹿卢。罗浮风雨自离合，空山卧抱诗龙珠。竟隐珠光腾剑气，不顾世眼骇相畏。繄余剑侠入道人，独抚瑶华解珍贵。九龙城隔沧溟青，倚楼想见吟寒星。何时携剑就说法？诸天云立群龙听。





题梁佩琼女史霭飞素阁遗集


琼妃南驭瑶台鹤，小驻霞旌飞素阁。天风吹坠步虚声，散布人间诧灵作。

梅花海里吟香云，咳珠唾玉何缤纷。瑶天鹤去愁不返，五色蝶化留仙裙。

海山仙人念灵侣，手抚瑶华镌剩语。碧桃花落青鸾空，展卷频呼奈何许！

罗浮梦雨铢衣凉，宝音不断南云长。愿携香句洞天诵，四百四峰娥月光。





题风月琴尊图为菽园作


天风吹琴作变声，举尊喝月月倒行。是何年少发奇想，海天漠漠扁舟横。七弦谁遣补文武，九酝谁教变仪杜。人间又见怀葛民，此琴此尊两太古。古风不作古月沉，青天碧海愁人心。诗中说酒十八九，寄愁更抚无弦琴。琴斫寒崖老桐干，焦尾先闻爨下叹。手中之尊何丹黄，谁知半作沟中断。五湖久厌扁舟游，眼前突兀大九州。有风月处便小泊，素琴自鼓青尊留。君弦忽新臣弦旧，宫声顿哑数穷九。舍风不御月不捉，悲歌扣舷速呼酒。此时之风雌不雄，月生月死天梦梦。眼看海水忽四立，黑风驱月西回东。振徽未忍琴碎玉，皇羲授我新翻曲。一弹再鼓八风靖，月照瑶尊酒光绿。携琴不止歌风台，纷纷猛士皆粗才。即看赋月亦词赘，琐屑文宴张尊罍。何如移尊酌沧海，夜半琴声行大蟹。风轮转地月转天，万里云霓发奇彩。呼风入琴月入尊，挥斥八极开天阍。封姨对花不能虐，羿妻窃药不敢奔。琴不必响泉作记，尊不必洼中铭字。风月常新遍留印，席地幕天知许事。谁欤图者酸道人，谁欤歌者仓海君。闻歌九天下广乐，披图四海生酒云。吁嗟乎！男儿生当徼大风、射妖月，听奏钧天醉天阙，下赞虞琴鼓瑶陛，手酌衢尊万方悦。不然吟风弄月亦可嗤。径当浮海从宣尼，海山学鼓《猗兰操》。百觚侍饮随凤嬉，安能郁郁久居此。琴弦不张尊酒止，惊风烈烈月睒睒。老我愁心大海水，誓刃一作终海若縻天吴。道人得我道不孤。鸣弦一作琴着我酒船里，更写平分风月图。





感　事　二十首


编校者按：丘逢甲《感事》诗二十首，作于一八九八年，署名为《自强不息斋稿》。按“自强不息斋”主人即丘逢甲。丘有诗云，“吾庐榜自强”，并自注明：“ ‘自强不息’ 为予旧斋额，今拟重书以自励。”（见《岭云海日楼诗钞》卷四《忆旧述今次韵答晓沧见赠》）据丘菽园说：“《感事》五律二十首，数质海外，因从附编《星洲上书记》之后，署名曰某曰某者，当时仙根雅不欲人知为己作也，迄今两年，所料多应，向之疑之至是愈以服其远见。杜少陵诗中有史，庶其近矣。”（见《挥麈拾遗》）这二十首感事诗，是丘逢甲对戊戌变法维新运动的直接反应。据丘氏好友王晓沧在《金城唱和集》的序文中说：“在戊戌之秋，凡四阅月，两人得诗几二百首，其不愿示人者则化灰和泪吞之。”由此可知，丘、王两人“不愿示人者”，当属针砭时政、抒泄胸中积愤的篇什；“化灰和泪吞之”，说明丘氏对这一时期的诗作非常珍视。

原刊稿说明所附系《政变诗》，“跋”的作者有两位，“古梅钝根生”是新加坡《天南新报》的闽人主笔徐季钧的笔名，徐在丘氏庚子南游期间撰有多篇社论，呼吁各界人士响应丘氏兴学强国、保教保种的号召。“跋”的另一作者“佗王旧壤热血人”，待考。

《感事》诗二十首的复印件，蒙新加坡国立大学张克宏先生提供，在此谨致诚挚感谢。

九叶华夷主，周天两岁星。艰难为社稷，卧病自宫廷。

下诏医方出，朝正典礼停。须防中外口，一疏护皇灵。

莫向帝乡问，南阳多近亲。未能成革政，相厄有尸臣。

庙算归权戚，宫符付椓人。空教天下士，痛哭念维新。

不得绛灌意，况乖黄老言。东朝更称制，北寺漫呼冤。

城旦书何益？家人语自尊。刊章狱方急，浸欲逮平原。

未竟三司问，先行两观诛。翻怜八司马，竟动五单于。

冒顿书何慢，公羊学太愚。休持覆楚志，雪涕向勾吴。

死者今长已，谁怜旷代才？人方夸火色，天竟予奇灾。

谋岂青虫乱，歌成黄鸟哀。汉廷纡党祸，莫待鬼师来。

尧舜女中出，先朝祖制收。成风虽母鲁，太姒继臣周。

屡换璇宫曲，空增漆室忧。谁书月食既，变例释春秋。

仙尉书难上，衰朝事可知。新军五虎立，旧御六龙移。

将选巨毋霸，伶歌阿得脂。休云小雅怨，不独为荣夷。

万里尧城望，天涯忆圣君。皇纲先纽解，国势近瓜分。

当道严钩党，无人议合群。臣民四万万，王在更谁勤？

厚薄分南北，胡元祚易微。本朝无异视，四海久同归。

庙略因谁变？民心失所依。一言邦可丧，但计满人肥。

长颂仁皇圣，千秋赋不加。谁持两军柄？全付五侯家。

饷急惟搜括，民穷益怨嗟。可怜称报效，妙计谏官夸。

委鬼当头坐，宫闱事可叹。咸知五父宠，并作禄儿观。

枉请朱云剑，争弹贡禹冠。家奴翻受制，天语倍辛酸。

万叶怜仙李，群歌武媚娘。共谁天下计，嗟尔近支王。

玉牒名空贵，金轮焰太张。无君过三月，下士独皇皇。

未罢鸿都学，先停有道科。金银潜气转，文武异才多。

尽解营中旨，休虞倒太阿。浊流何混混，极目望黄河。

遗种传乌洛，飞车过紫蒙。神龙秋失水，胡马夜嘶风。

外援怜桑相，中朝忆魏公。浮云连北极，时论太汹汹。

空益朱车卫，难回铁路权。蛮云遮楚粤，汉月冷幽燕。

愿请修宫价，先添横海船。已无夷夏界，何处说防边？

滨海无安土，潢池更弄兵。鲸波春溢岸，狐火夜连城。

已误通商局，翻增保教名。痴聋吾羡尔，高会集耆英。

天下谁健者？出门横佩刀。常人叹龙种，神器等鸿毛。

木落诸陵哭，花娇大帅豪。荆州刘表在，八俊自名高。

未得河湟复，边材少义潮。休祥颂沙鹿，累叶愧金貂。

谁竟抱雄略，而甘事牝朝。皇舆如反正，终为剪天骄。

纵不焚坑虑，危机实儆予。颇闻胶海骑，渐近圣人居。

吾道多华士，前知缺素书。谁将御侮意，拔剑斩鲸鱼？

长白无能守，何颜对祖宗？和戎仍宰相，仰屋自司农。

道路嗟群虎，风云待蛰龙。愿呼忠义士，传檄保尧封。

去年八月之变，权奸当道，圣主幽囚，维新诸君子死者死，逐者逐，逃者逃，为我中国四万万人最痛心之事。而同志之士不禁发为悲歌，以抒写其感慨，其为屈灵均之《离骚》耶！其为杜子美之血泪耶！昔人有云：读李密之《陈情表》而不下泪者，其人必不孝。蒙为之续一语曰：读此诗而不下泪者，其人必不忠！

古梅钝根生跋

有精卫冤，有杜鹃血，有鲛人泪，有巫猿哀，呜咽苍凉，伤心千古。于酒酣耳热、搔首问天时呜呜呼诵一遍，几不知为冤、为血、为泪、为哀，但觉满纸秋声，化灰和泪吞之，犹恍惚一缕诗魂，直向胥门，怒溯汨罗，江水声声激楚而去。古之伤心人别有怀抱，为此诗者，其有少陵野老吞声哭之意耶！

佗王旧壤热血人跋





意溪访陆处士故居　四首







意溪[81]访陆处士故居　四首


青山江上足烟霞，三百年前处士家。比似西湖和靖宅，惜无人与种梅花。

江头扶醉想高歌，菊径松庐野意多。毕竟红尘无路隔，此溪曾过郭青螺。“红尘隔断一条溪”，处士句。

孤忠异代挹清芬，落托生涯号隐君。半亩墓田孙傍祖，菜花黄上相公坟。陆丞相衣冠冢旁，即处士竁所，处士盖丞相裔云。

有客思寻片石谈，携筇来访旧精蓝。寒芜漠漠江村夕，一角斜阳尺隐庵。尺隐庵额，为处士笔。





小春泛舟北溪作


东风双桨打潮忙，漠漠墟烟送夕阳。满载寒香北溪舫，梅花万树过官塘。





沙陇过郑太史邦任


拿舟来访郑公乡，路入前溪打桨忙。文字千秋宗太史，江山百里控潮阳。

故家闽粤乡音古，遗事咸同夜话长。莫道岭东耆旧少，眼中还有鲁灵光。





莲花山吟







莲花山[82]吟


须弥山势趋中华，南来到海奇而葩。不知何年碧海上，变现出此青莲花。

罡风吹花忽山立，山灵直取花为家。群山万叶护花起，蒙蒙海气生青霞。

玲珑藕孔达海眼，中辟洞穴藏龙蛇。偶传花妖骇世耳，时见仙药胎灵芽。

筠篮采药有山客，洞天琪草寻三桠。山深往往遇灵境，异果或得安期瓜。

仙翁在山工造梦，纷纷鼠穴行牛车。峰头布席作重九，幕天夜转星河斜。

人间万梦一夕聚，蝶愁蚁喜争相哗。山灵醒眼观幻相，岁岁见惯宁嗟呀。

空青终古此山色，众星遍阅恒河沙。或云文山昔登此，帝舟南望天之涯。

花中世界忽破碎，胡尘满眼空咨嗟。力图南徼存帝统，荒山走处人争夸。

千年来者少此客，薜萝山鬼应相揶。我归于潮已四载，看山未得探幽遐。

近游偶泛北溪棹，海风淅淅吹蒹葭。苍山忽现菡萏色，直倚天半云难遮。

青鞋布袜意先往，泊舟径欲岈。千村万落出山下，山光青尽连桑麻。

一庵傍麓佛貌古，老僧云气生袈裟。香厨石泉沁寒碧，松枝闲拾烹山茶。

绕庵微径转愈上，山农冬暖苓烧畬。岩苔半脱过虎迹，林香未散喧蜂衙。

于时身入莲花里，眼中山势尤盘拿。天空海阔见真面，独立万古何槎枒。

登山未半全势出，只觉雄秀无能加。天池玉井俨在目，奇石离立如辟邪。

慨将灵秘贶我觌，此意既拜山灵嘉。竟让文山凌绝顶，山灵亦恐吾疵瑕。

林间选石久坐眺，苍然暮色催栖鸦。下山回望留后约，山月送客明归槎。

梦神趾离夕引我，洞天仙乐陈皇娲。须马碧云顶，山河历历隆而洼。

云中缥缈瞰人世，目厌战气腾蛮蜗。愿化莲花作台坐，海上与佛同结跏。





岁暮与晓沧游西湖山作　六首







岁暮与晓沧游西湖[83]山作　六首


城外西湖湖上山，嵌空楼观古崖间。满城乞尽仙人药，留取梅花伴客闲。太和观祀华佗，乞药者麕集。

紫竹庵空剩碧漪，游人还说放牛池。空明一片湖心水，枯柳残荷太守碑。

古洞沉沉访老君，换鹅谁写五千文。一丸泥塞函关路，花冷青牛卧石云。老君洞门，已为僧所塞。

刘王埒近草芊芊，满目江山荡夕烟。修路莫寻南汉记，空崖苔蚀兔丝年。

一角寒岚照碧波，园亭无奈废兴何。七分荒冢三分庙，如此湖山鬼占多。

十万人家山作屏，蒙蒙入望海云青。更无老铁风流笔，冷坐乘风待月亭。亭额，为黄香铁先生书。





小除日与晓沧游开元寺遂西过叩齿庵傍城根园池扺南门登楼晚眺作　四首







小除日与晓沧游开元寺[84]遂西过叩齿庵傍城根园池扺南门登楼晚眺作　四首


江城春气晓冥冥，腊鼓声中酒未醒。扶醉寻碑唐代寺，碧桃花蚀石幢经。

叩齿庵空客话禅，东风酿暖祭诗天。竟输岛佛才名瘦，懒把黄金铸大颠。

满城忙趣迫年终，翻笑禅门与俗同。小结闲缘谈半日，种花园叟钓鱼翁。

眼看烂熳好年光，城上高楼野趣长。斜日细吟南磵句，蓣薯花紫菜花黄。“南徼年光偏烂熳，蓣薯花紫菜花黄”，李南磵大令句也。





岁除日与晓沧登金山


一年三百六十日，只馀此日谁能闲？城人十万闲者两，短衣杖策登金山。

寒光万里动西极，青山也作岁除色。中原一发苍茫间，独有雄心除不得。





除夕示五弟时甫三绝句







除夕示五弟时甫[85]三绝句


江城残腊客思亲，爆竹声中历又新。忽忆四年前此夕，柏庄家宴满堂春。

草草杯盘饯岁筵，莫嫌风味逊从前。满城多少贫儿屋，难过钱荒米贵年。

一尊今夕弟兄同，镜里愁颜醉转童。自笑呆痴老难卖，横戈还想立奇功。





卷五　己亥稿上（一八九九年）


元旦试笔


文坛新岁策奇勋，管领书城十万军。自写瑶章奏天阙，九霄红现吉祥云。





滋膺同年以吟草偶存及西楼吟集见示题此归之　四首


奏罢升平雅颂声，书生四十出专城。讼庭花落钞吟卷，宦况诗心一样清。

玉滘潮生画舫迟，河阳花好种连枝。春江打桨迎桃叶，韵绝风流大令诗。《吟草》中有《喜林姬由惠署至揭署诗》，甚佳。

平生言语爱风华，烟月文章愧作家。自捧瑶篇诵佳句，满帘香雪落梅花。

击钵曾催诗百篇，春风送暖又新年。觞花待醉金城月，更比西楼雅集圆。时有阄诗之约。





绮　疏


绮疏面面拓云蓝，吹彻银笙酒半酣。倾国名花春第一，新年眉月夜初三。

吉金铸镜镌心语，暖玉敲枰试手谈。烂熳东风桃杏嫁，满天红雨梦江南。





吴秀才赠水仙花赋谢　二首


生花妙手夺春工，莫笑金银气太浓。网得西施肯相赠，风裳水佩出吴宫。

矾弟兰兄总绝尘，入门便作十分春。珊珊一片凌波影，更遣陈王赋《洛神》。





为林生题拜梅图　图为王孝廉作二首


冰雪空山绝点尘，王维笔下妙生春。男儿自保黄金膝，除却梅花不拜人。

逋仙风格本来尊，冷抱梅花自闭门。只合三公向妻跪，不曾轻去谒刘孙。





琼　楼


琼楼缥缈玉人家，曾听灵璈醉碧霞。残月五更仙梦醒，空山翠羽咒梅花。





春　寒


宝帐春寒夜不眠，卸妆人坐绮窗前。玉屏花影珠帘月，一勺香泉浸水仙。





雨中春望


骤暖还寒昨夜风，江城东望晓溟蒙。不知春色在何处，三十二峰烟雨中。





蓬洲扇


竹丝细织柄牙棕，茧纸匀糊尺幅中。侧帽曲遮花外日，曳衫轻送柳边风。

昼摹石谷神何肖，制出金城样更工。郡城近亦多业此者。等是蒲葵称粤产，奉扬惜少晋诸公。





游东津


开岁倏及旬，春气互寒暄。兹晨发游兴，微雨开朝暾。东行度浮桥，已见江水浑。长堤带小市，下有农家村。箫鼓春迎神，乡乐何喧喧。新麦早被陇，寒蔬犹满园。夙识田舍翁，自往款其门。登堂见遗像，衣冠古而尊。云是翁远祖，环村多诸孙。丹青虽黯敝，典型固犹存。主人喜客至，开轩陈清樽。春酒既已佳，乡礼亦不繁。扰扰薄俗中，尚觉古处敦。刊遗市朝事，同作农圃言。淹留遂永日，归去将黄昏。





元夕无月感赋　四首


驾山谁策六鳌来？底事春云郁不开。天为至尊忧社稷，不教华月照瀛台。

万里潜郎祝圣安，金吾此夜禁应宽。红门花火词臣记，多恐君王未得看。

江楼听雨散春声，家国茫茫百感生。四载故山今夜月，不曾流照到金城。

火树银花句懒吟，望京楼畔客愁深。他年见月应回忆，寒雨春灯此夕心。





春日寄怀菽园新加坡　二首


极目天南赤道遥，选楼高筑岛云飘。海山苍莽连诸国，古碣荒凉话六朝。《南洋蠡测》云：新加坡华人墓碑有梁朝年号者。

蛮语未谙花代解，边愁无际酒难浇。都将万里相思意，付与重溟早晚潮。

珠海星洲两寓公，眼看时局感应同。饥驱彩凤成凡鸟，聋迫神龙化蛰虫。

鬼国夜开跳月宴，阴天春足妒花风。手挼斗柄愁相语，东指齐州劫火中。





李伯质太守士彬屡牍乞退归志决矣相处四稔不能无言　三首


海上频驰乞退章，天涯归梦绕蕲黄。右军誓墓心何切，吏部来潮道已光。

风味五湖忆莼菜，云阴四载托甘棠。看山久羡南天柱，预约寻公旧草堂。

满目横流忍便归，迟留初愿恐相违。文章公已谋收局，富贵人犹羡绣衣。

沧海眼看桑树长，故山心恋药苗肥。独嗟《乞米》平原客，仁祖行时尚苦饥。

名场卌载角雌雄，世态纷纷冷眼中。乞郡章重上坡老，《归田录》早著欧公。

春江行舫摇新绿，夕照留花护晚红。我不出山君欲去，海天无际两冥鸿。





附：答书


一昨承赠长句，清绝之词，缠绵之意，甚可感也！去潮后，但愿闭门作太平民，便是大幸。执事他日倘获行其所学，山中旧雨闻之，当为生民庆幸，否则大著流传吴楚间，亦足以娱老眼。若霍太山之游可果，能就田家鸡黍，共话生平，则尤为奇遇也！复此道意，即颂日祉，士彬顿首。

——录自丘氏《岭云海日楼诗钞》手稿本第五册（己亥稿）第十页





长美乡灯宴示族人

长美乡灯宴示族人[86]

春灯宴饮乐升平，我有俚言告弟兄。莫以小嫌生意气，好求积德传家声。

千秋名节忠和孝，两事良图读与耕。看取世间诗礼族，几经培养始能成。





送王晓沧之汀州


韩江别思满扁舟，春水新添五尺流。一路青山送眉妩，鹧鸪声里到汀州。





赠柳参军　二首


一官留滞凤凰城，十载能诗旧有名。江上新词传唱遍，晓风残月柳耆卿。

去年花里劳相访，今日花开始遇君。诗笔千秋官八品，果然俊逸属参军。





西园作　二首


叠石为山山上台，池亭窈窕画图开。江山漫说潮阳好，只为西园也合来。

神州极目海云昏，琴剑东山席且温。留与他年志流寓，百花生日到西园。





塔山雨归


鸣鸠声里晚霏霏，乱逐飞花点夹衣。林气微寒云气湿，满兜春雨塔山归。





和平里行　有序


“和平里”三字碑为文丞相书，潮中志乘罕有载者。《潮阳县志》云：“景炎三年十月，文丞相率师驻潮阳之和平里，讨叛将刘兴、陈懿。懿败走，擒兴，戮于和平之市。”按此即公《集杜诗·序》所谓“稍平群盗，人心翕然”也。兴、懿故剧盗，归正复叛降元者。故公诗序及《史》皆书曰盗，从其朔也；《志》曰叛将，定其后罪也。惟《志》以为景炎三年十月则误，应从《史》作祥兴元年：是年五月已改元，十月不得复系景炎，《志》盖误以明年方改元也。是役也，邹、刘子俊兵皆会，潮中人士亦多效忠赴义者，故曰“人心翕然”也。逆懿已走，遂引元师袭公，于是有五坡岭之役。《志》云十二月二十日，与《通鉴》云闰十一月者不合，然事较详。《志》云时公吞脑子不死，复还潮阳见张弘正于和平里，大骂，求死不得。越七日，始见张弘范，不屈。弘范客礼之。时为岁除前三日。祥兴二年春正月，公遂发潮阳。陈懿后为其子所杀云。谨按：公驻潮阳于双忠祠莲花峰外，事迹则在和平里为多，里中今有文忠过化坊，即为公作者。其先后驻此当较久，宜其得为里人作此书。《县志》则永乐、景泰、成化、弘治四《志》均佚。今《志》则云里旧名蚝墩，公始易今名，碑未载。又云公在军常不寐，至此始安寝信宿，以地气和平，故名之，则父老传闻，恐非公当时意。此与里人所云镌公书于碑，树之里门，蚝遂徙去者，意皆非事实。虫介旧有今无者，亦事之常。蚝非鳄比，徙何为者？但里人以此增重公书，与韩公文作比例，意亦良厚，可姑存其说耳。书法厚重奇伟，非公不能作，审为真迹。碑连龟趺约高九尺许，大字三，曰“和平里”，字每高二尺许；小字九，曰“宋庐陵文山文天祥题”，每字二寸许。碑阴亦有字，漫灭不可辨。光绪己亥春二月，逢甲来潮阳，过斯里，得拜观焉。谨赋长句传之，以告后人之凭吊忠节与志潮中金石者。

莲花峰头望帝舟，双忠祠前吟古愁。日星河岳浩然气，大笔更向蚝墩留。里人敬忠宝遗字，未入南中金石志。我来下马读残碑，吊古茫茫满襟泪。三闽四广何苍黄，胡尘上掩天无光。力支残局赖丞相，间关万里来潮阳。双髻峰高练江曲[87]，长桥小市驻行纛。破碎河山小补完，警枕中宵睡初熟。于时人心方翕然，盗魁擒馘尸军前。四方响应大和会，祥兴天子平胡年。里改今名定斯义，岂为南中好天气。幕府流离半死生，可惜无人述公意。更取千秋名镇名，军中凤叔为留铭。千秋镇铭，邹作，镇旧属潮阳。当时赤手扶天意，誓欲畀勿东南倾。五坡岭边鼓声死，丞相北行残局已。复壁犹藏痛哭人，此邑民原多义士。五坡之败，谢皋羽匿潮阳民间。东山谁筑丞相祠？英风如见提师时。手酹睢阳守臣酒，口吟杜陵野老诗。残疆更祝和平福，自为里人书此幅。墨沈淋漓玉带生，镌上穹碑石痕绿。屡经劫火碑难烧，碑趺赑屃临虹桥。虹桥，今名和平桥，宣和间僧大峰筑。江流桥下天水碧，行客能言炎宋朝。大峰北宋公南宋，凄凉君国弥增恸。此桥曾过勤王师，斜日寒潮满桥洞。鲁戈回日难中天，潮生潮落穹碑前。粤潮有信杭无信，空嗟三日签降笺。南来未尽支天策，碧血丹心留片石。壮哉里门有此观，大书三字碑七尺。字高二尺奇而雄，笔力直迫颜鲁公。旁书九字庐陵某，过者千古怀孤忠。碑阴何人识何语？询之里人不能举。独有公书永不磨，卓立四朝阅风雨。蚝何为者避公书，帖然徙去如鳄鱼？尔虽幺麽识忠义，愧彼卖国降虏奴。安得石阑周四角，上覆以亭备榱桷。公书纵道神物护，亦恐年深或斑剥。平生我忝忠义人，《宋史》：诏收恤流散忠义人，谓江淮来归国者。浪萍还剩浮沉身。壶卢墩畔思故里，壶卢墩，在台湾县北，近予故居。义师散尽哀孤臣。凌风楼头为公吊，嘉应故梅州，有凌风楼，为公作。予丙申过此，有吊公诗。振华楼头梦公召。丁酉夏，在韩山书院梦见公。振华楼，书院中楼也。眼前突兀见公书，古道居然颜色照。斗牛下瞰风云扶，愿打千本归临摹。何时和平真慰愿，五洲一统胡尘无。





牡丹诗　二十首

牡丹诗　二十首[88]

春风醉客，百感丛集。鼠姑花信，姗姗来迟。南中芳序，舛午异闻。羁怀无端，枨触绮绪。剪灯展素，裒然成咏。夫金萱忘忧，青棠蠲忿，草木何知，我闻如是。来者未已，歌匪告哀，亦曰聊借奇花，舒此郁抱云尔。

倚竹何人问永嘉？满城锦幄护香霞。自从谢客标名后，已占春风第一花。

何事天香欲吐难？百花方奉武皇欢。洛阳一贬名尤重，不媚金轮独牡丹。

唤回三十六宫春，万种千名色顿新。种遍长安无旧品，果然单父是花神。

一捻留红笑玉环，渔阳鼙鼓迫潼关。天教仙鹿先衔去，不许看花到荦山。

花发唐宫御宴稀，娇红如泣怨斜晖。临轩莫念元舆赋，更遣君王泪满衣。

春光占断几番风？更道花开顷刻中。谁信泥金书碧瓣，岭云关雪谶文公。

赏花人倚玉阑干，丽质天生欲品难。雪岭墨池才子笔，枉教来比李端端。

玛瑙盘盛金镂杯，重看浓艳锦城开。尚书只惯修降表，底事和酥赠客来。

带酒朝看国色酣，群芳管领此花堪。梃边惊艳降王长，无复强词说小南。

赏春不惜醉婆娑，琼岛奇花此一窠。留与子孙看亦得，偏教眼福老来多。

汴京纳土说钱王，陌上看花兴未忘。留得家风忠孝在，相公裁表进姚黄。

漫贾胭脂乱抹涂，吴公精鉴世间无。花阴一线猫儿眼，妙绝谁知《午景图》？

锦绣天街盆景新，十分红闹帝京尘。人间富贵终嫌骤，便作堂花不耐春。

看到奇花眼欲迷，不须惊走笑山妻。天津桥上闻鹃客，忍断残香付马蹄。

五云捧出缕金黄，欲遣陈州胜洛阳。自辟花中新世界，可怜人枉说妖祥。

绝代才人集影园，宫袍黄染墨香温。扬州风月群花笑，争捧金罍上状元。

爱教花里筑妆楼，霞彩云芳艳影留。传与姑苏新样好，春风扶上美人头。

花落花开怨别离，锦屏人更惜芳时。珊珊亭畔寻香梦，重唱风流玉茗词。

东来花种满西园，谁与乘槎客细论。从此全球作香国，五洲花拜一王尊。乘槎笔记云：英都牡丹，花大倍常，闻与月季、杜鹃皆自中华移植。询之洋客，则欧美通商各国均然，不独英。

漫说中人赋十家，春风争买走香车。梦中彩笔新传得，要代欧阳更品花。





赠沈絜斋观察世丈守廉二首


浙江潮与粤江通，豸节新移岭海东。百咏鸳湖裁玉局，丈有鸳湖百咏，集苏句。一篇鳄渚谶文公。丈在衮赋诗有驱鳄语，旋奉调潮之命。

身符舆颂民怀德，家宝楹书帝念忠。中外卅年扬历久，海滨今始遇春风。

嵩云岱雨峨眉月，吟遍天涯宦辙长。逾岭官仍观察使，能诗人本水曹郎。

西园芝盖成新咏，东阁梅花忆旧香。我愧少陵同部客，天南闲弄海珠光。





附：和作


故人音问未常通，况复南西与北东。四省监司真愧我，一官潇洒孰如公。

避家作客三生恨，割地求和万古忠。相别时多相见晚，只谈今夕月耶风。

卌年游子苍梧泪，负骨心伤客路长。海上今朝新奉使，水曹旧日共为郎。

青云不少同侪贵，黄菊犹多晚节香。我亦思归归未得，相期努力爱时光。

——据丘氏《岭云海日楼诗钞》手稿第五册（己亥）第三十页





感旧抚今叠韵再呈絜斋世丈　二首


文字因缘旧梦通，云泥十载判西东。空山拾橡惭工部，故国栽棠托召公。

绛帐雪寒谈往事，苍梧云泣诔孤忠。前在唐维卿师处，得见太夫子文节公事实，曾赋《苍梧行》七古一章。谁知重话婆娑感，杨柳金城正晓风。

人生踪迹知何定，有客天涯恨独长。海国誓师成故将，春明寻梦感潜郎。

未成西蜀纾筹策，犹向南丰爇瓣香。列戟门高欣再拜，福星新照斗牛光。





和晓沧买犊　四首


陆地千角牛，不羡万户侯。何况量用谷，致富与国侔。颇惜多牛翁，题午常贻羞。老苍昨傲我，新买犊一头。沾沾诗自喜，老笔尤清遒。预计长子孙，治生可无忧。皋比径欲撤，不复事束修。手挟《货殖传》，叱犊行春畴。

梅州于分野，上应牵牛星。下有一丈夫，牵牛饮烟汀。临溪织女居，三五光荧荧。乘槎客过此，疑遇星精灵。谁知老词客，牧犊春山青。自唱宁戚歌，叩角呼儿听。风尘方澒洞，极目天冥冥。奇士天下无，且熟《相牛经》。

黄河决山左，饥民遍淮徐。耕牛已宰尽，皮角不复馀。使者尔北来，治河策何如？治河无上策，荒政无完书。颇闻泽中人，时劫行客车。潢池竟弄兵，扰扰烦剿除。安得龚渤海，解剑畀安居。诵君《买犊》诗，令我生欷嘘。秉鞭尔何人？得毋牧道疏。缅怀古民牧，神往两汉初。

平生慕马援，边郡事田牧。此志苦不成，牛后随人逐。我家东海东，弃置委荒服。田间旧牛宫，群夷酣食宿。诛求遍鸡豚，何况牛大畜。田家苦此累，不令牸养犊。惟昔太牢公，实致维州覆。彼哉伊何人？得毋乃其族。遗民痛贻祸，恨欲食其肉。至今乱未已，东望为痛哭。何时得伏波？重使交趾复。我归耕我田，《汉书》牛背读。





晓沧惠香米兼以诗贶赋此为谢并送之汀州


昨荷君过存，袖米为吾贻。袖中复何有？媵米更有诗。诵诗齿颊香，如得班马词。君云米亦香，远自平城来。粒粒如明珠，大小无参差。不忍独用享，分子持作糜。我闻色为喜，涤锜备午炊。呼童汲井华，文武火交资。甫熟未及餐，已觉香流匙。取君诗再诵，感叹翻无涯。君今方奉檄，筹赈淮徐饥。一命思济物，宁复论官卑。朝廷重恤灾，已截漕济之。灾重遍给难，复诏民捐资。许汇捐者名，冠带给所司。粤民夙好义，急公如其私。每闻邻省灾，泛舟无迟迟。饥民百万众，引领瞻南维。岂知粤中状，民力近亦疲。民力虽已疲，好义风未衰。君来潮四月，捐者犹累累。汀州虽闽郡，近粤情无歧。闻君及春往，已作别后思。龙山听雨夜，凤水看云时。别思亦无他，思起民疮痍。愿得足谷翁，慷慨能好施。舳舻运万斛，陆续淮河湄。米虽腐亦香，饥者食易为。去岁已告灾，计今且及期。颇闻被灾处，草木无根皮。不知饥民况，能再支许时？念此不能餐，北望挥涕洟。作诗用报君，勉哉速驱驰。





题　画


两山眉黛送春娇，十里平湖晓长潮。红入桃花青入柳，东风人立赤阑桥。





次韵答马竹坪孝廉　名兆麟，诏安人，时馆和平里


蚝墩遗碣访文公，踪迹天涯愧断蓬。异域逢君话桑梓，好音遗我过丝桐。

功名漫说垂青史，世事惟宜醉碧筩。预约东山重握手，大忠祠畔木棉红。





叠韵再答竹坪


豪竹哀丝愧谢公，天涯小聚感萍蓬。客愁寒食东风柳，农占荒年二月桐。

异域江山开画本，孝廉善画。新交音问讬诗筩。吟情锐减因忧旱，惆怅南云火样红。





马荦飞孝廉如龙斋中小集答竹坪


蚝墩墩畔话乡关，满眼沧桑客退闲。不是争墩王介甫，与君各自占东山。君居亦有东山，故云。





答庄柳汀孝廉学忠用与竹坪唱和韵　二首


眼前时局太非常，观海麻姑鬓有霜。但觅温柔风味好，不须重话白云乡。原诗有“玉杵玄霜”句，又君新纳小星，故调之。

五夜传烽迫九关，吟诗海上且偷闲。雄师百万春听令，梦绕医无闾外山。





重答竹坪柳汀


绝妙丹青王太常，一枝健笔老风霜。座中正有江南客，黄叶村边认故乡。竹坪善画，而柳汀家吴下。





叠韵答荦飞　二首


绝代才华马季常，将军家本富青霜。白眉文学尤称最，更有奇思广武乡。君叔以武解元起家，官侍卫，故有次句。

未许丸泥竟塞关，似君才调岂长闲。伏波眉目真如画，聚米能谈陇上山。





戏叠前韵柬同集诸君　二首


坠溷由常事亦常，才人竟诩足如霜。却教人忆泥中婢，八字墙高似郑乡。

里门四鼓不曾关，此会良宵岂等闲。马异卢仝俱绝妙，更闻诗派到牛山。是夕里人以梨园宴客，柳汀往观，陷于坎，跣而自诵：“两足白如霜。”荦飞之族，有名牛者，秀而喜为诗，亦同集。故以“个驴”戏之。“个驴”，诗名《牛山四十屁》也。





江　乡


江乡寒食杏花时，紫陌寻芳马去迟。双脸断红人一笑，春光阑出隔墙枝。





揭阳林虞笙孝廉伯虔得砚十二方于京口背缩镌周石鼓文者四汉碑者八盖百砚斋故物也拓本见示为题册端


百砚斋中十二方，买从京口压归航。汉碑周鼓留残篆，珍重流传古揭阳。





题陈曼生砂壶铭拓本为虞笙作


绝代才人陈曼生，官闲检点到《茶经》。流传江上清风印，妙配砂壶手勒铭。虞笙得印章曰“江上清风”，亦曼生刻。





喜雨兼寿絜斋观察丈


乞天三日海云阴，一雨居然胜雨金。花气满城珠市润，水痕绕郭缦田深。

少酬大旱为霖愿，同有长生报晳心。春酒介眉兼志喜，兕觥遥为使君斟。





寄怀竹坪　三首


三绝几同谢琯樵，毫巅馀力尚超超。画家亦有桑钦笔，注了南条注北条。

山海罗胸尔许奇，苍然古色现须眉。平生误博丹青誉，牢落闽南老画师。

海上相逢道不孤，封侯残梦尚模糊。要将十丈鹅溪绢，乞写《天山破敌图》。





虞笙以题蛱蝶图诗见示为赋此　三首


乐府新歌《蛱蝶词》，《后庭》《玉树》怆愁思。六朝金粉飘零尽，正是江南肠断时。

二月春风花草香，绣帷飞梦到葵阳。凡心消尽仙心在，只合清斋学太常。

姹紫嫣红次第开，美人兰茝费吟才。东风吹入春明梦，又道探花上苑来。





戏题杏花柳枝画扇送虞笙之葵阳


故园莺燕杏花时，又向离筵折柳枝。怨绿愁红春满眼，锦帆南去倍相思。





题桃源图


何处桃源许问津？移家愿作避秦人。洞门一片红云影，遮住中原逐鹿尘。





男儿富贵总由我图画折枝牡丹萱草花而总束以莪草萱花红而牡丹乃白者谓素富贵则无忧也眉仙为琼珊作此而乞予题之


男儿富贵总由我，眉山人笔意兼到。太息眼前富贵人，忧煎十九心如火。

富贵而能素位行，即道无忧无不可。红花绿叶相参差，旁人但赞工折枝。

赖诗传出画中意，山人能画吾能诗。此图持赠求我者，切勿相忘富贵时。





西园重见诗畸刻本为之黯然

西园重见诗畸刻本为之黯然[89]

斐亭钟断阵云阴，杳杳相思八桂林。一卷琳琅才子语。维卿师昔赠诗，有“一年不见丘才子”句。十年锁钥老臣心。传人妄计先灾木，割地谁知竟赂金。重检残编春院夕，五更红烛泪痕深。





荔枝鹦鹉图


新词唱彻荔枝香，夜半鱼眠玉气凉。一骑红尘宫梦觉，隔帘传赐雪衣娘。





东山木棉花盛开坐对成咏　三首


亭亭十丈霭春烟，冠岭真同火树燃。闰位群芳惭紫色，交柯馀焰烛丹渊。

天扶赤运花应帝，人卧朱霞梦亦仙。绝世英雄儿女气，不嫌绮绪更缠绵。

植根疑自燧人皇，接叶连枝火伞张。花国群雄新世界，木天奇丽大文章。

赤龙衔烛春生树，丹凤寻巢夜有房。衣被苍生更馀事，先教朱紫启南荒。

将军衣锦忽连营，夜半霞光照赤城。纵露英华关艳福，岂容小草敢齐名。

觞花合启红云宴，倚树如挥赤羽兵。我正山中敛文采，相看奇气顿纵横。





拜大忠祠回咏木棉花　二首


枯木寒鸦吊大忠，力回阳九气熊熊。化身待挽芙蓉劫花能解鸦片烟毒，洒血疑开杜宇宫。

铜鼓哀歌春庙古，铁椎奸魄满庵红。扫除冰雪持炎运，合率群花拜祝融。

阳枢星化木森森，撑柱南天夜不阴。赤制待除花九锡，紫琼分琢玉千林。

五云拥护朝天面花皆上开，万烛光明坠地心。山中民扫落花，云备药材，并可熬油。锦绣江山春一统，西台朱鸟莫哀吟。





游白牛岩二首







游白牛岩[90]二首


有客婆娑大海南，白牛岩畔访禅庵。颠僧老死文公去，细雨松花扑石龛。

海色山光文起楼，才人遗墨壁间留。春林石气漾寒碧，落日倚栏云满头。文起楼，在石岩寺，为黄香铁先生建。楼额楹帖尚存，皆先生手书。





乡间人有误以予为武进士者戏纪以诗


书生面目太槎牙，太息封侯念已差。漫说旧衔同武爵，颇闻外论比文虾。内务府人，目侍卫曰虾。咸、同间有翰林出领兵者，人谑之曰“文虾”。

老兵欲唤桓元子，故将谁知李左车？刁斗能铭矛解用，丈夫何事愧刘巴？





废　园


林泉萧瑟是谁家？人去庭空感物华。病树有枝巢贱鸟，荒池无水俸私蛙。

黄枯秋圃公孙橘，红瘦春篱姊妹花。头白园丁更惆怅，残畦种菜老生涯。





春　感


莽莽平原郁旱尘，草痕绿浅不成茵。东风吹起懒龙梦，一夜雨声千里春。





题地球画扇


墨澳欧非尺幅收，就中亚部有神州。普天终见大一统，缩地真成小五洲。

畏日遮馀占摄力，仁风扬处遍全球。如何世俗丹青手，只写名山当卧游。





梅石图


梦醒罗浮写玉颜，疏疏几笔点苔斑。如何一树寒香里，添片顽云作假山。





寄怀虞笙孝廉葵阳


东风吹客送吟鞭，桃李满城花正妍。晕碧楼台沧海气，踏青裙屐丽人天。

梦回京国八千里，唤起神童五百年。欲托春心惟望帝，不须重问月公禅。丁雨生师《葵阳竹枝》有“各抱春心问月公”之句。





乞眉仙作东山丝竹图　三首


但无丝竹有东山，要乞丹青补黛鬟。莫被比邻文信国，满前姬侍笑儒酸。东山，有文丞相祠。

中年哀乐宜丝竹，此意惟应逸少知。恰好流觞逢曲水，管弦添写在山时。流觞曲水，在东山。

逸品萧郎画剧工，寻秋曾为写秋容。更将宰相风流意，图向生徒女乐中。去年眉仙为作《东山寻秋图》。





虞笙寄和予和平里诗次韵答之


燕山客归航海舟，小朝廷动书生愁。虏马窥江访陈迹，振策更向临安留。虞笙去年由燕入吴，过淮扬，游杭州，再航海返粤。

断碑时见南宋字，太息英雄半赍志。白雁还送皋亭声，朱鸟谁挥钓台泪？

钱唐形胜夸上皇，湖楼且饮明月光。明朝打鼓挂帆去，归舟往吊崖山阳。

海天茫茫哭龙死，七百年来悲未已。相逢更话冬青陵，便欲呼君林义士。

我时居傍文山祠，寒鸦枯木无春姿。穷愁何意荷灵贶，畀获残碣歌诸诗。

逢人我方夸眼福，远辱哀歌和盈幅。山斋夜诵群灵听，幢幢一灯摇古绿。

劫灰残火惊重烧，渡海无术鞭秦桥。相公长脚工割地，此祸竟种中兴朝。

读史心伤入南宋，谁知躬作孤臣恸。当时突骑渡江人，零落讲经开鹿洞。

君行北地还南天，沧桑残迹纷目前。天涯等是哀时客，春风百里愁传笺。

箧中蠹蚀平戎策，兀抱古忧托金石。六庚题识稽宋年，三字长方审周尺。

和平桥头龟作趺，大忠遗迹神物扶。因君更问千秋镇，凤叔残铭今在无？





扶风君有私印曰“黛玉性情香菱遭际”钤之牍尾意有所感书此为寄　六首


离恨天宫幻色身，散花又坠劫中尘。难消悼玉怜香意，证果《红楼梦》里人。

独怜天付与情痴，妃子琴言弟子诗。比玉不磨香不灭，心头供养已多时。

菱镜愁秋怨折磨，西风颦损黛双娥。琼花莫怪无人护，浊气熏天禄蠹多。

恨未能离处士家，香零玉隳触情芽。平生揾尽英雄泪，惯向人间吊落花。

菱花香瘦剧堪怜，更道蓝田玉化烟。咒玉作仙香作佛，多生同管有情天。

悼红轩里笔花忙，院本重翻玉茗堂。王是觉华仙警幻，可怜袍笏未收场。





游西岩作　二首


路曲林幽别有天，出城岩翠接春田。孤云出树疑残塔，岩故有塔，故又名塔山。大海回潮应伏泉。扫墓人来东晋族，山下有晋郎官范昌谷墓。开山僧话盛唐年。宝通药地传灯冷，零落南宗六祖禅。

沧洲东望昼冥冥，一角荒山仗佛灵。夹径花霏连理树，海潮寺有连理树。断碑苔没读书亭。六时钟磬林光碧，万里帆樯海气青。坐对石头无法说，将诗吟与蛰龙听。





次韵答马生


八翼天门旧梦违，新亭回首泪空挥。江山满目愁戎索，兰茝离忧怨秭归。

别后诗篇浑漫与，重来城郭恐全非。关河落日征人急，雨雪犹劳四。





得伯质太守书知乞归未得赋寄







得伯质[91]太守书知乞归未得赋寄


一载仍容借寇恂，双旌山畔粤江春。封章郑重循良绩，时方保卓异。归计迟留畎亩身。海舶利成旁落势，陆梁风起近边民。艰难正仗匡时手，未许扁舟理钓纶。





答潘兰史丘菽园用王晓沧韵


龙血玄黄战正酣，海山何处筑诗龛？《权书》枉著苏明允，《心史》空留郑所南。斫地有歌哀骥老，攀天无路阻鸾骖。蛮云黯黯愁思阔，聊写新词当麈谈。





谢林雪斋丰年惠画　四首


漳水东流去不回，登高慷慨赋诗才。更将绘画乾坤手，闲写山花野鸟来。

楚楚丰神尔许佳，写生聊当写吟怀。黄筌富贵徐熙逸，让出千秋置雪斋。

八幅丹青速置邮，谁知半落馆人廋。从教今古同佳话，妙书通灵顾虎头。寄画八幅，为邮局窃其四。

寻诗海外气何雄？海外尤传画笔工。花是英皇鸟俄帝，谓维多利亚花及鹫鸟。花以英女皇名，鹫则俄国旗章。不妨齐取入屏风。





丘园八咏为顺德龙山家仲迟驾部诰桐作







丘园八咏为顺德龙山家仲迟驾部诰桐[92]作


紫藤花馆


名园高馆最玲珑，藤影花光护绮栊。璎珞四垂珠万串，一春长住紫云中。





碧漪池


海色天容共一池，群花寒浸碧涟漪。临流化尽春衫影，绝似唐宫浣露时。





流春桥


垂虹影落碧波寒，流尽春花春欲阑。独有春愁流不去，中原一髪倚阑看。





涵碧亭


收尽云光夜见星，临波面面敞珠棂。眼中碧海无风浪，人卧乾坤一草亭。





淡白径


漠漠梨云出梦迟，春风花径独行时。别开冷艳幽香境，来写吾家左掖诗。





壁花轩


琴酒名园载月过，开轩花气漾文波。不妨四立相如壁，消受芙蓉艳福多。





浣风台


雄风赋罢气飞腾，还似兰台快共登。沧海不尘天若洗，观星人立最高层。





绛雪楼


天半寒光幻绮霞，倚楼人正赋尖叉。屏风写出嵰山景，万树燕支六出花。





东山春思　二首


春泉流涧晓潺潺，古院无人尽日闲。落尽碧桃归未得，望仙桥畔望家山。

云壑风泉入画图，水帘亭畔客怀孤。海桐花发山桑熟，细雨春林叫鹁鸪。





春暮游揭阳作　二首


三月春江放棹行，水田漠漠万车声。空山废堠秦人戍，落日平芜汉代城。

印铸彻侯封粤令，帆回海道阻闽兵。古怀赢纵东风目，散尽闲愁看野耕。

玉滘潮生打桨忙，绿阴夹道水松凉。北来岭势连山越，南徼民风故陆梁。

乔木村居名将冷，落花坟土美人香。江城如画吴中景，愁入昏昏海气黄。





浦喜晤萧伯瑶夜话


惊风倒吹瘦蛟舞，海底鲛人泣珠雨。客楼一夕千秋语，幢幢灯影须眉古。天涯等是沦落人，笔花黯淡愁不春。不堪更诉虫沙劫，九州举目皆鲲身。长剑倚天悲未遇，流布人间剩诗句。乾颠坤摇卧不稳，睡龙夜瞰风云气。





得伯瑶和章叠前韵


华灯夜照《柘枝》舞，满地香云散花雨。豪竹哀丝送眉语，红氍毹捧宫妆古。安知座有伤心人，东风吹律声不春。满堂花作可怜色，浩劫欲化无边身。归倚客窗愁目过，震魄惊魂吟大句。舍兵无法向人说，大九州方沉战气。和章有“从今掩耳怕谈兵”句。





雨晴渡江舟中叠前韵寄伯瑶


商羊独足不成舞，万里愁天晴泪雨。查查檐牙雀交语，如闻乐府古音古。客楼催起早行人，渡江梅柳飘残春。满江香露坠可拾，木兰花是舟前身。三年未遇幸今遇，怀中刺与囊中句。倚柁微吟八表云，回首江天郁龙气。





赠夏季平殿撰同龢　二首







赠夏季[93]平殿撰同龢　二首


周南留滞得归迟，三策天人圣主知。四海喜闻新政日，六街争看状元时。

小臣下土纵横涕，世事长安反覆棋。回首觚棱俱远梦，天涯相对怅秋期。

海天龙雨走惊雷，黯黯蛮云瘴不开。万里梦回国，千金装问赵佗台。

本无温饱平生志，待济艰难旷代才。约吊文山酹尊酒，世忠亭畔看潮来。





风雨中与季平游东山谒双忠大忠祠兼寻水帘亭紫云岩诸胜叠与伯瑶夜话韵　二首







风雨中与季平游东山谒双忠大忠祠[94]兼寻水帘亭紫云岩诸胜叠与伯瑶夜话韵　二首


红棉作絮湿不舞，龙母南风撒白雨。迎客山僧学佛语，海色绿染袈裟古。

风流东晋伊河人？流觞重话永和春。姑行乐耳漫愁叹，茫茫百感丛其身。

名山如人重遭遇，不惜重题水帘句。石亭同坐谈诗禅，满地散花紫云气。

万石捧云郁飞舞，神龙出布状元雨。寒鸦无语杜鹃语，心悯大忠来吊古。

等是金鳌背上人，悲歌重写《沁园春》。河山一统初破碎，繄余更属浮萍身。

零丁洋边与君遇，灵威庙前诵遗句。同揩远目青山间，一发中原夕阳气。





叠韵答夏季平见赠


群胡竞作天魔舞，忉利天宫下兵雨。空山月黑翁仲语，欲灭皇风扫三古。

满目女娲抟土人，蒙蒙梦入蟪蛄春。直甘大地作布施，何惜恒河沙等身。

是何世界今顿遇，一切法消偈四句。相期出挽阳九厄，日轮天转黄人气。





有忆叠前韵　并序


风雨连旬，白日若昧。仰视圆穹，疑无霁况，幽居郁郁，有美人兰茝之思焉。作《有忆》。

女床镜照双鸾舞，夜半阳台行梦雨。万方仪态喁喁语，素女轩皇术何古？

宝帐流苏中有人，一枝雨泣梨花春。横陈玉体惜不得，温香暖抱初回身。

怨玉愁珠吟感遇，枕畔脂香诵佳句。别后相思春水深，红云洞隔桃花气。





重有忆叠前韵


东风吹柳作醉舞，一枝夜泣梨花雨。隔帘鹦鹉偷传语，护花四立星旙古。

柳亸花娇总可人，回眸一笑媚生春。柳太癫狂花太弱，惜花兼惜苗条身。

水晶帘畔曾相遇，别后空传护花句。何时重拭看花眼？杨柳楼台好天气。





叠韵答李生


弢云仙馆客夜舞，群灵环瞰挥汗雨。万鬼抱头避险语，凿破混沌古天古。长爪郎作骖虬人，仙李万叶今犹春。与花共命入色界，历劫不坏存诗身。延晖楼头喜相遇，宝玦王孙出奇句。老我嵚崎历落人，郁郁五陵望佳气。





柳汀赠诗述及台事叠韵答之







柳汀[95]赠诗述及台事叠韵答之


东海饿蛟作人舞，万里炮云挟枪雨。相公款关奉盟语，玉斧一挥恨终古。天南流落忠义人，披髪呼天天不春。臣军请缨云请剑，疏草劫烬馀吟身。伤心岂独士不遇，涕泪花前吟赠句。妇人醇酒足此生，老天不喜英雄气。





游东岩叠韵答柳汀







游东岩[96]叠韵答柳汀


留衣废亭石云舞，卓锡古泉冷飞雨。持赠山僧有才语，畀与大颠共千古。渡海来为南粤人，五年伤别兼伤春。生似昌黎厄磨蝎，终日坎缠其身。名山幸与名贤遇，留镇山门藉诗句。千年重出起衰手，睒睒中天北斗气。





叠韵赠林生


庭院无人燕交舞，手订别风证淮雨。渊渊如闻金石语，皋比兀坐形容古。君是羲皇以上人，胸中碑板蕴古春。侍儿亦作古妆束，翩翩玉立何长身。练浦秋风始君遇，一春屡诵惊人句。手书直迫《瘗鹤铭》，上皇山樵饶道气。





祝文信国公生日日得伯瑶风雨中见怀诗答寄叠前韵　二首


大忠祠前陈羽舞，闪闪云旗降风雨。荒山夜出英灵语，如闻此会足千古。谁其尸者狮山人，季平自号狮山山人。万里来话琼林春。会者齐吴楚闽粤，来祝带血啼鹃身。马隽卿季才，生于齐，庄柳汀孝廉，长于吴；马荦飞孝廉，学于楚；予台人，台故隶闽；馀诸子，皆粤人也。此会惜君未得遇，五日江风阻诗句。来函雨阻迟到。西台莫唱《朱鸟吟》，东山尚蟠冷龙气。

痴龙兀挟云阵舞，海天十日九风雨。脉脉隔江不得语，冒雨寻僧禅趣古。连日与季平诸人遍游东西岩。何期海上听潮人，心花怒发天地春。豪吟杜陵《洗兵马》，天涯慰我哀时身。开缄喜若与君遇，顿释愁怀诵佳句。云阴蔽天无斗牛，漫倚楼阑看剑气。





叠韵寄答荦飞兼怀隽卿


凤鸟自歌鸾鸟舞，护世城中下膳雨。连日困于酒食。下界阿香作雷语，西南漫漫漏天古。积雨久不睛。芙蓉隔江思美人，前尘惆怅《红楼》春。手检金钗梦中册，黛玉情性香菱身。七星石前喜重遇，别后琼瑶惠香句。会遣夏开骖二龙，九天扫除离恨气。





西园小集叠韵酬萧墀珊永声琼珊永华两上舍兼简眉山人

西园小集叠韵酬萧墀珊永声琼珊永华两上舍兼简眉山人[97]

弢云仙馆万花舞，曲池四面流香雨。小朱明洞闻猿语，水木清华山石古。

六朝兰锜贤主人，经营手辟炎海春。画图妙出眉长老，更遣变现须弥身。

我行海滨托佳遇，重题《八咏》升庵句。半夜华灯开宝书，诸天不露金银气。





游白牛岩用前游韵　二首


云气溟蒙大海南，看山人再访禅庵。泉声冷尽高僧锡，满地花香雨一龛。卓锡泉。

万方多难此登楼，眼底云山翠欲流。欲吊红棉旧吟客，落花飞絮满江头。文起楼。





白牛岩次季平韵


寺楼悬踞最高层，路转松阴百级升。山为出云常作雨，人虽辟佛不嫌僧。

散花丈室泉声古，落日空江练色澄。我自擎天拜柱石，爱他风骨独崚嶒。





金顶寺赠僧能意　二首







金顶寺[98]赠僧能意　二首


但有名僧山便灵，宝通禅派未凋零。诸天花雨蒲团坐，大海潮音贝叶经。

古寺寻碑金顶冷，空岩说法石头听。重来看卓泉边锡，云掩寒关佛火青。

浴佛才过客此游，禅花开落剧清幽。西来劫火遮灵鹫，南下宗风衍白牛。

文字前因僧有幸，沧桑满眼佛无愁。乾坤何处藏吾拙？戎马书生句又留。僧署室曰藏拙。





游西山海潮岩用前游韵　二首







游西山海潮岩[99]用前游韵　二首


海雨初过浴佛天，寺门香拥稻花田。七层金碧消砖塔，万里风潮长石泉。

楼观总含沧海气，江山还属太平年。劫尘屡换名僧尽，唤起闲云与话禅。

一片斜阳入渺冥，再来人更访山灵。江帆叶叶收前浦，野鸟时时下古亭。

满院吉祥花气紫，半林连理树阴青。归筇如带西来意，风送钟声下界听。山中吉祥花盛开。





叠韵答夏季平　二首


旧恨新愁满海天，封侯休说面如田。凤饥何计翔千仞，龙蛰真忧到九泉。

白马潮来悲往事，红羊劫换感流年。西山薇蕨无人问，且话莲花六叶禅。

寥空双鹤破苍冥，睥睨千秋佛乞灵。霸国山川吟粤峤，翰林风月忆柯亭。

身经忧患先头白，名著文章愧汗青。十万军声来夜半，问潮泉畔且同听。





与季平访柳汀用季平赠僧能意韵


入室古芳满，庭花连理枝。乡音脆吴语，风格拗唐诗。

远算就时见，深尊劝客持。千金载西子，少伯是吾师。





叠前韵戏赠柳汀


冷抱香云卧，骄人花一枝。才名高顾怪，音节变吴诗。

客至家姬出，宵征阃律持。城南树精老，唐突化人师。





与季平柳汀饮东山酒楼　四首


岩翠潮光共一楼，江山今日顿风流。诸天洗出云雷气，供养群仙坐上头。

六百年中电掣回，东山又见状元来。平生心醉文丞相，莫向他人借酒杯。谓季平。

花气蒙蒙酒半醺，掀髯休笑故将军。谈兵杜牧狂言甚，只向尊前念紫云。戏柳汀。

浣花天气雨初晴，也当鳌头宴锦城。一片千秋七星石，水帘亭畔看题名。季平少长于蜀，故有锦城之语。





东山酒楼次柳汀韵


第一仙人数宋郊，羊裘更说子陵高。天公速客先风雨，山寺开门受海潮。

游迹待传文上石，边愁无计绣生刀。狂吟且共楼头醉，酒虎诗龙各自豪。





季平为书淡定村三大字并书赠马来西极龙卧南阳二语为楹帖赋谢　二首


三字千秋澹定村，大书留处万灵尊。他年乞与和平里，同证名贤雪爪痕。

下笔真成千丈强，更将龙卧许南阳。何当窥井重炎火，天马西来汉道昌。





雨中与季平待柳汀不至戏寄　三首


暮雨潇潇客未行，吴娘别后最关情。玉关杨柳无消息，惆怅高楼夜笛声。

东风吹絮点前汀，绿满龙津旧酒亭。恼乱儿童无处捉，柳花飞去作浮萍。龙津亭故址，在潮阳城南。

无奈城南老树何，柔花弱蔓引交柯。精灵倘识神仙过，来听江楼倚剑歌。





得柳汀答诗知方卧病次前韵　三首


海天漠漠云不行，淫霖十日难为情。何堪风雨怀人夕，更听猿啼三峡声。小朱明洞天，连夕猿啼甚苦。

坐拥文君思柳汀，梦中螃蟹来旗亭。不知别我向何处？大海茫茫风阁萍。昨梦柳汀衣冠来别。

东方未明奈乐何？广庭珊树交枝柯。玉清嬿婉太白病，行雨洞中方醉歌。





萧氏西园雅集作　四首


一时佳话遍江城，海上喧传击钵声。莫怪霓裳众仙集，洞天新署小朱明。

平地楼台气更奇，半闲遗址草迷离。待将银汉金茎笔，重赋升庵《八咏诗》。萧氏之先，曰铁峰修撰，有园在城西，曰半闲，杨升庵为赋《八咏》者也。今已废。银汉金茎，《八咏》中语。

难得平原十日留，岭梅初熟麦方秋。剧惭秦缶乌乌语，唱向延晖楼上头。

天上文昌气似珠，吟声万里合笙竽。黔云台雨姑苏月，写入《西园雅集图》。同集多潮人，惟季平黔人，柳汀吴人，予则台人也。





韩祠歌同夏季平作


前溪后溪海气黄，东山西山山色苍。临昆邑徙新兴乡，谁欤主者韩侍郎。辟佛不得来南方，其年元和国号唐。八千里路嗟潮阳，岭云不热关雪凉。泰山北斗公文章，安知天使文蛮疆。畀易椎结为冠裳，止八阅月教泽长。风雷驱鳄宵奔亡，祷雨大湖岁乃穰。两至相度溪山旁，乃移新邑居中央。先立学校登秀良，馀事更为游山忙。去乃留衣老僧堂，公德在民民不忘。千年雄邑成金汤，祠公东山慰民望。青山碧海开堂皇，公衣冠坐清而刚。森森古木皆甘棠，官吏习礼交趋跄。春秋荐馨如烝尝，推公遗教道益彰。讲院前辟环书廊，后翼以楼奉文昌。祀朱子兼周程张，斋舍书声夜琅琅。我归黔突初不遑，前年韩山留瓣香。今年东山陈修羊，为赵天水何敢当。海南闲弄明月光，海水四立天苍茫，山精白日争披猖。安得巨刃摩天扬，手馘长封狼。思公不见心彷徨，骑麟披发下大荒。狮山山人何昂藏，万里访我浮海航。宝剑夜解千金装，出示肝胆腾光芒。相与谒公神慨慷，誓继公志回澜狂。仇国无能强，磨蝎厄宫无能殃。手持芙蓉方南翔，中天霞拥双凤凰。前山龙首扶云骧，南风吹雨声浪浪。





乞夏季平重书文信国沁园春词并拙作双忠庙联语　二首

乞夏季平重书文信国沁园春词并拙作双忠庙联语　二首[100]

枯木寒鸦夕照迟，大书深刻壁间词。淋漓元气千秋笔，俨雅堂前第二碑。

轮囷肝胆定交初，同吊双忠古愤摅。留与南疆谈掌故，水曹楹帖状元书。





端阳日与季平饮东山酒楼　二首


客中蒲酒醉人香，山半高楼饮海光。君是还乡我归国，一尊风雨共端阳。

江上千帆打鼓声，人间毕竟慕忠名。劝君且尽樽中酒，看斗龙舟吊屈平。





棉雪歌


红棉[101]飞絮，满天如雪，此南荒奇景也，不可无诗。

南天珍木瑰奇绝，花作红霞絮白雪。文章万丈见光焰，谁意飘零更高洁。峤南火维见雪稀，忽飘扣砌沾罗衣。初晴林雨苞全坼，微遇山风絮竞飞。团为雪球散雪气，海国遍寻遗种地。每苞散作百十球，每球一子，着地即生，有飞越十里五里而生者。炎荒得此太奇景，赤日行天雪花坠。芦花秋雪杨花春，入眼偏惊夏雪新。旁人莫妄疑轻薄，此花肝胆原轮囷。入时自作风流格，尚留清白人间说。偶教痼疾起烟霞，劫火不妨烧雪魄。中鸦片烟毒者，烧棉絮存性和茶子油饮之立起。奇花曾为吟春红，长夏仍教住雪中。英雄心性由来热，待竟苍生衣被功。





五月十五夜望月


今月作古色，天涯伤客情。不知夜景短，欲夺日华明。千里幸犹共，一阴嗟已生。昨夏至。妖蟆方内蚀，何以慎持盈？明夕月食。





东山松石歌和郑生


太阴黑，耀灵匿，天上风云惨无色；飞虎伏，神龙蛰，龙化为松虎化石。君不见南海之滨东山之阴，松苍苍兮石碧。松石间，谁所祠？睢阳张许双灵旗。前游者驱鳄韩昌黎，后则啼鹃带血之文文山来题词，诸公皆与此松此石深相知。当松髯兮怒张，石齿兮愤吐，恍惚见斥庭凑骂禄山而拒蒙古。安知佛骨未焚，别出胡神欲代今天作之主。大海茫茫环起胡虏，叛臣不必定在节使府；坐令绛灌无文，随陆不武，衣冠道丧道实苦。松耶石耶，安得风云复奉尔为龙而为虎。吁嗟乎！长白山上有石虎立而参天，下为松花江，松涛万壑飞龙泉。天昔生真人于其间，真人去今几世而几年。漫漫者海，生尘生烟，遮山蜃气而蛟涎。何来精卫，口衔木石欲填海，哀哉海深不可填。我登东山，远睇长白，北向哀泪，匪泪伊血。古人不我待，谁文章而谁气节？但见石非石兮松非松，乃古人肝胆之轮囷，冠绂之从容，愿拜石作丈，松作公。我昔在韩山，有石曰双旌。种松其间畀成梁栋，支大厦之倾而惜其迟生。松灵石顽，谁使松化石长此冥冥？匪石实顽，石能补西北之天倾。无奈娲皇日听笙簧谢不能！百神不敢言石言其事，松声谡谡嗟天醉，风云兮不来，空山兀抱龙虎气。





赠姚生


揭阳姚生能古文，一席欲与桐城分。迩来才思益横肆，矫首八极思风云。

气奇不为俗人下，纤儿讥呵老生骂。翳余独爱倜傥才，相见纵谈辄深夜。

东山山气奇而雄，其阴有祠曰大忠。时危欲藉作士气，酾尊昨祝信国公。

期生不来意惆怅，满天风雨江流涨。只今世运行大同，安得君家救时相。





月夜与季平饮萧氏台


碧空云散月华清，梅雨潇潇已放晴。水国荷花新世界，前身金粟大光明。

千觞鳄海登台宴，万里狮山作客情。我亦思乡更忧国，倚阑同看夜潮生。





萧台宴月和季平


向夕阳焰息，赤道收热风。高台旷登眺，疏星缀圆穹。团团海上月，涌出东山东。山海浩一色，凉波碧蒙蒙。光华变云气，缤纷间青红。坐对开心颜，不辞清尊空。谁家双玉笛，吹月高城中。同唱苏仙词，旷代情为钟。栖乌若相答，哑哑啼烟丛。把酒怀古人，今月仍古同。下界劫尘灰，不到广寒宫。欲归访嫦娥，安得桥如虹？醉看群宾散，斜月西岩钟。





夏夜与季平萧氏台听涛追话旧事作


大海惊涛似昔时，高台同听不胜悲。五年乡泪愁中制，半夜军声梦里驰。

铁弩何时开越国？素车终古走灵胥[102]。如闻鹿耳鲲身畔，毅魄三更哭义旗。





题絜斋丈鸳湖舟隐图　十首







题絜斋[103]丈鸳湖舟隐图　十首


起家任子旧星郎，四省屏藩廿载强。归去楼台无地筑，一帆春水问鸳鸯。

唱彻陂塘买未能，乡心闲写入吴绫。秋来烟雨楼头梦，饱啖莼鲈羡季鹰。丈自题《买陂塘》一阕。

前身等是戒禅师，百八钟声入妙词。画上湖船最风景，荷花国里写苏诗。世丈又有《集苏绝句》百首，夫人集苏为《金缕曲》八阕，皆为此图作。

尊前金缕按清歌，春月宜人诗意多。更比王夫人福好，湖山偕隐傲东坡。

卸帆亭畔怅离群，天末看云念卯君。何日扁舟遂归计？联床风雨话湖云。

嵩云岱雪思依依，琴鹤南来未得归。有客西州说遗爱，十年泪满蜀人衣。

欲回天地入孤舟，家住由拳古越州。为语君王正尝胆，未容少伯五湖游。

我家海上有鸳湖，烟柳风荷丙舍图。百口渡江无宅住，绿篷鳄海念东都。台湾县东有鸳鸯湖，《县志》八景所谓“鸳湖访荷”也，予有丙舍，曰“樵隐山庄”，来潮每忆及之。潮人谓台曰“东都”，潮船名“绿篷”。

窥江虏马气方骄，难遣雄心郁怒潮。便住张融船亦好，莫教风景似南朝。意人方索三门湾，英人亦索长江上下游。

横流满目未能安，持节天南仗汉官。蓑笠烟波渔父梦，不妨聊写画图看。





谢诏安林呈材游戎天骥惠画　二首


廿载承恩玉殿前，丹青气格老幽燕。南来话雨旌门里，为写屏风鳄海天。君旧官侍卫。

石骨松心海鹤姿，将军风格本权奇。何当挥洒惊人笔，画出登坛拜将时。





送季平之澳门兼订来约　二首


别我向何处？临歧殊怅然。群夷濠镜[104]宅，千里火轮船。

互市开明代，飞机近百年。茫茫众忧集，竟在有生前。

预计重逢日，归途六月中。山川仍古越，人物几英雄。

把酒酹江月，卸帆谈海风。行期早吾告，慎勿惜邮筒。





答柳丞


二松之间屋压头，老丞哦诗夜不休。新篇连牍晓寄我，爽气欲扑山中楼。楚山矗矗楚水流，楚材自昔推奇尤。但使能坚季布诺，人间何患无曹丘。吁嗟乎！匈奴嫚书恣嘲弄，季布之言竟何用？樊哙方行十万众。





潮阳三生歌


有子朱子开闽学，潮人从者郑与郭；宗风歇绝七百年，觉时谁振南天铎？我从闽来见二生，潮中人材犹不弱。郑生步月昨我过，手持《东山松石歌》。侵晨剥啄者谁子，郭生入坐庄而和。有闽谁辟八使九，陈将军者实功首。贵人之山奇气尚郁盘，恨我迟来不见豪士陈龙友，其人悲歌慷慨、能谈兵而使酒。何意乃有高足生，循循继其后，为师立传冀不朽。郑生昨告我以陈生之才，今闻郭生语亦同，令我日望足音跫然来。东山之高高出青云上，贞松奇石郁相望，何时三生同题石上名，酾尊补祝文丞相？





春感次许蕴伯大令韵　十首


一夜东风满凤城，春愁黯黯共潮生。新年莺燕他乡感，落日鲸鲵故国情。

款局有人通秀吉，残疆无计守延平。天涯何限哀时泪，洒向花前月不明。

浮云飞絮淡春前，梦忆虮臣吁九天。照海旌旗忠义社，渡江帆楫永嘉年。

遗殃箕子明夷地，并割颜回负郭田。独对东风倍惆怅，故山回首郁愁烟。

沉郁雄心苦未灰，他年卷土傥重来。愁人断句悲青坂，战地残枪卧绿苔。

梦里国仇惭越报，眼前儿戏感吴呆。故知块垒浇难尽，且为看花借酒杯。

蒙蒙海气遍东西，何日天戈许再提？华表空闻丁鹤语，乱萌先兆子规啼。

饮河腹懑千年浊，问道心惊七圣迷。五载伤春复伤别，忏除绮语未重题。

谁遣风雷起蛰龙，冥冥愁夜递秋冬。梦回香国春三月，目极蓬山海万重。

置酒未闻平寿勃，奉书还见卓征邕。欲将笔削修花史，坠溷飘茵听所逢。

九州无地不胡尘，难觅名山老此身。屡划鸿沟开鬼国，更移犴狱避祅神。

论交竞凿中央帝，抟土先愚上古人。莫向武陵寻旧梦，桃花零落不成春。

动地春江走怒流，秀才心事惯先忧。越兵屡入灵胥眼，孔履同焚逆莽头。

白马沸唇呼跸至，青牛弭耳化胡游。最怜十万横磨剑，炼作人间绕指柔。

谶秦何必定归胡，谁遣关中输？独客春心怜望帝，参军蛮语叹娵隅。

沉沉大泽狐能语，黯黯钟山鸟自呼。欲取奇胲察时变，登台先验海星图。

敢吟绵葛谓人昆，典礼崇隆念本根。都下愁春黄雾塞，日边望气赤云奔。

惊沙卷塞朝呼鹘，吹浪空江夜有豚。唱彻得脂新乐府，鲜卑闻说最承恩。

顾曲当筵唤奈何，春江愁饫木鱼歌。奔天素女月华冷，话海麻姑霜鬓多。

断续乡心车铎语，暖寒天气酒杯和。故人勾漏今仙令，欲乞丹砂治睡魔。





舟泊凤皇台寄怀季平


乐莫乐兮新相知，悲莫悲兮初别离。江水黄海水绿，与君一夜东西驰。

凤皇台边客帆卸，遥忆维舟九龙夜。欲知别后相思深，茫茫江海愁人心。





凤皇别寄季平


大鹏海上居，南徙乘天风。抟扶不得力，坠落荒山中。郁郁无可语，大鹏良自苦。群鸟怪大鹏，将毋客傲主。丹山有异鸟，其名曰凤皇。出为天下瑞，世但惊文章。凤皇翔八极，南与大鹏遇。无以栖凤皇，且借梧桐树。乌鸢尔勿吓，鸴鸠尔勿笑。毛羽虽尔同，嗟尔不同调。凤皇语大鹏，冲天终有时。勉哉培风力，慎勿负所期。六月息不得，大鹏心自热。茫茫九天云，独与凤皇别。





叠望月韵答柳汀


闲愁万种扫难清，漠漠蛮江雨又晴。归国人才辛弃疾，通天心事沈初明。停云八表思朋好，朗月三生发古情。书罢《逍遥》鸴鸠笑，剧怜愤世有庄生。





潮州东门城楼寄怀梁仲遂二首







潮州东门城楼寄怀梁仲遂[105]二首


万国无安土，东楼纵目初。独怜沧海客，不得广州书。

忌讳文章少，穷愁问讯疏。五噫歌自苦，旅抱近何如？

傥上朝台望，应怜去雁迟。三年今不见，千里每相思。

客枕新愁重，佣书旧业卑。梁鸿仍海曲，与尔负明时。





芷谷居士画大幅水墨云山瀑布二图并题句见赠长句赋谢







芷谷居士[106]画大幅水墨云山瀑布二图并题句见赠长句赋谢


墨风一夜驱云起，龙气蒙蒙万山里，轩窗如闻瀑布声，天下奇观宁有此？

纷纷众史画格卑，嗟君抗古森雄奇，下追西庐上北苑，中间直蹑黄大痴。

填胸磊块化丘壑，臆造桃源付耕凿，胡尘不到画里天，如此江山殊不恶。

平生画山不画人，四海无人堪写真，此图忽着人者两，草庐对语空山春。

口读君诗目君画，众木槎枒群石怪，动摇古壁愁欲飞，骇视云中忽龙挂。

岂惟城市生山林，风云惨淡开胸襟，可怜只向画图见，孤负苍生霖雨心。





卷六　己亥稿下（一八九九年）


观芷谷居士画有怀其兄菽蕃先生


梅水东流系别思，披图如见古须眉。遥知忆弟看云日，应是疲农待雨时。

寥落音书黄耳犬，艰难世局白衣夔。画中省识桃源路，聊寄陶潜写意诗。





寄怀朱苗孙同年


杏花消息一星终，莽莽行藏感异同。燕雁音书江水上，蛩踪迹岭云中。

薄尝宦味遭，遥送归心托塞鸿。倚遍浪西楼畔望，何时情话百觞空。





王绂溪山渔隐图长卷高宗南巡时赐惠山竹垆山房僧者也乱后图失展转为裴伯谦明府所得时方重筑山房将以归之因出相示谨次卷中诸臣恭和韵


《溪山渔隐》高贤笔，故物重归劫后难。日月丽天先圣作，烟云随化达人观。空庵松影逃兵外，沧海桑痕入卷端。千载惠泉谈韵事，此图曾属旧郎官。明府得此图时，官户部。





次卷中自题诗韵再纪四绝


九龙遗迹展灯前，老笔纷披水墨鲜。还似江南旧风景，半江斜日钓鱼船。王绂自号九龙山人。

珍重璇题已百年，匆匆过眼几云烟？重教八部天龙护，不使人间劫火燃。

一卷流传缘亦奇，旧观休惜复来迟。潮鸡唤起潜郎梦，来读先皇御制诗。

新筑山庵瞰惠泉，双图留镇似当年。竹垆虽坏僧房在，落日听松漫惘然。御笔《竹垆》画卷尚在，而垆不可问矣。





己亥五月二日东山大忠祠祝文信国公生日　五首


岩岩古潮阳，有山峙其东。下为信国祠，额榜曰大忠。丹青半剥落，冠笏犹清雄。我来主此山，私淑怀愚衷。载稽登科记，降神缅维崧。是为夏五月，万树榴花红。令辰纪端二，致祝叩寝宫。忆公昔驻此，酹张许二公。祠碑俨在壁，马冢荒原中。炎精忽不祀，支天难为功。我今酹公酒，司令仍祝融。胡风西北来，边愁浩无穷。河山易破碎，四顾忧心忡。何以邀公灵，海气天蒙蒙。寒鸦几夕阳，懔懔思英风。

公生端平间，厥岁曰丙申。谁云火德衰，魁杓指朱鹑。郁郁富田乡，紫云气氲氤。日月既合朔，其夕生伟人。天鸡声一鸣，龙挟云而神。安知阳九厄，遂肇揽揆辰。朝纲正颓坠，正士多丧沦。真魏两大儒，不使秉国钧。震电惊明堂，天意为之嗔。空下罪己诏，满目嗟胡尘。咄咄蒙古师，迫人过女真。是岁楚蜀吴，将帅奔命频。所幸奇渥温，斥地北海滨。姑缓南牧师，匪曰虏气驯。小朝夸天堑，文学仍彬彬。公生二十年，宝祐纪丙辰。一举冠东南，对策登紫宸。忠肝发古谊，识者王应麟。蹉跎二十年，遂成不朽身。得年四十七，为寿千万春。

公生阅己亥，逮今十有二。公甫四龄时，头角已顿异。屠维大渊献，于时岁方次。念天生公心，畀出为国瑞。安知国多难，飘萍感身世。艰难道路间，将相名空寄。当题词东山，已表殉忠志。天倾不可柱，孔孟付仁义。溯题词距今，六百廿一岁。三豕又渡河，来公驻师地。春水和平桥，读公碑上字。东山拜公祠，红棉昼飞絮。一朵莲花峰，海风欲吹坠。落日望帝啼，血洒英雄泪。宜振者人心，宜作者士气。所愿藉公灵，斯道或不匮。寿酒跻公堂，敬表希贤意。此意良无穷，种树为之记。桂蕴九天香，松郁千年翠。夜望魁斗光，正照南离位。

公诗纪生日，实始山中作。客聂吉甫谢叠山朱约山萧敬夫，唱酬夕飞爵。筑堂面大江，文笔峰崿崿。自号曰文山，姑写山中乐。于时军国事，平章付秋壑。茫茫天下计，铁铸六州错。浮沉一麾守，山居未能廓。白雁渡江来，皋亭北风恶。嗟公困奔走，百折志不弱。辛苦立二王，海滨足难托。流涕赴燕时，哀歌日光薄。《指南》与《吟啸》，两集未零落。屡吟初度诗，乾坤声寂寞。四年五章在，俯仰感今昨。己卯五律，庚辰七律，辛巳两五律，壬午五古。即今为公寿，宁止陈杯杓。华表倘归来，请赋南飞鹤。

庭蕉实方黄，荔子丹离离。撷之用荐馨，薄寄千秋思。有明萧黄门，实肇为斯祠。去今三百年，往烈谁攀追。兰陵二生者[107]，为我陈牲牺。祝公自公义，系我宁独尸。佳客[108]万里来，新射策丹墀。与公天上名，俱书白玉碑。此来上公寿，香火缘可知。彬彬潮人士，登堂同观仪。肃雍俎豆间，如见天人姿。左张而右陆，磊落雄须眉。东山富奇石，为虎为龙螭。石气上为星，寒焰生尾箕。睢阳两忠臣，半夜来灵旗。比邻倘相呼，应诉君国悲。愿公勿复悲，来歆此寿巵。同堂祝公者，愿公为之师。同持忠义心，以为治平基。运会值大同，一统兼华夷。岁岁此祝公，清芬生鼎彝。勿诵炎午文，勿歌皋羽辞。渊渊金石声，风雨方催诗。





东山酒楼放歌


丈夫生当为祖豫州，渡江一作“枕戈”誓报祖国仇。中原不使群胡留，不然当作一作“为”李邺侯。翩然衣白与帝游，天家骨肉[109]畀无尤。胡为只学谪仙醉，到处吟诗题酒楼？今日何日东山陬，云阴阴兮风飕飕。山中五月如清秋，补禊曲水觞可流。座中主客清且修，黄公后人[110]今状头。裴中令裔[111]新政优，兰陵诸萧才力遒。人师我愧东家丘，儒书无能解国忧，仡仡食古心不休。飞蓬自转落叶下，谁实作俑为车舟？坐令机械生西欧，古制破裂不可收，天地日月驱作球。小儒咋舌大儒叹，径欲问天穷所由。天公方醉了不酬，万事变灭如浮沤，山川虽缺仍金瓯。陇头飞鸟入妖梦，夜半鸣狐思火篝。何如沉醉与天共，乞君大白为我浮。浮之不尽群客醉，何妨呼酌车前驺。自有此山数游者，昌黎文山皆吾俦。彼皆身取千古去，乃畀我任今日愁。海门西望海色幽，眼中一醉无五洲。







丈夫生当为祖豫州，渡江一作“枕戈”誓报祖国仇。中原不使群胡留，不然当作一作“为”李邺侯。翩然衣白与帝游，天家骨肉[109]畀无尤。胡为只学谪仙醉，到处吟诗题酒楼？今日何日东山陬，云阴阴兮风飕飕。山中五月如清秋，补禊曲水觞可流。座中主客清且修，黄公后人[110]今状头。裴中令裔[111]新政优，兰陵诸萧[112]才力遒。人师我愧东家丘，儒书无能解国忧，仡仡食古心不休。飞蓬自转落叶下，谁实作俑为车舟？坐令机械生西欧，古制破裂不可收，天地日月驱作球。小儒咋舌大儒叹，径欲问天穷所由。天公方醉了不酬，万事变灭如浮沤，山川虽缺仍金瓯。陇头飞鸟入妖梦，夜半鸣狐思火篝。何如沉醉与天共，乞君大白为我浮。浮之不尽群客醉，何妨呼酌车前驺。自有此山数游者，昌黎文山皆吾俦。彼皆身取千古去，乃畀我任今日愁。海门西望海色幽，眼中一醉无五洲。





题兰史独立图


举国睡中呼不起，先生高处画能传。黄人尚昧合群理，诗界差存自主权。

胸有千秋哀古月，眼穷九点哭齐烟。与君同此苍茫况，隔海相望更惘然！予亦有《独立图》。





叠韵寄李芷汀东沅


四海论交谁可友？如君高义世争传。谓料理万剑盟参军身后。元瑜书记饶兵气，君曾在彭刚直公幕府。老杜诗篇夺史权。千里寄怀珠海月，九秋寻梦镜湖烟。写真傥有丹青笔，合画襄阳孟浩然。





题兰史泛槎图　八首


茫茫积水与天浮，此去真成汗漫游。输与张骞能凿空，书生骨相薄封侯。

赋海才华笔一枝，天教壮志遂男儿。兰因河畔维舟夕，坐拥群花客赋诗。

足迹全经五大洋，环球不碍气飞扬。归来新著《乘槎记》，笑与迂儒说地方。

大郎山下客槎停，斗极纵横辨纬经。读遍葫芦汉书本，披图亲验海中星。

挂星槎古到今传，曾阅陶唐洚水天。莫向囚尧城畔过，恐教双鹤话寒年。

骇目新传鬼斧工，飞轮何事走艨艟。于今旧物尤珍重，看取枯槎入禁中。

何处君平卜肆开，银河有客泛槎回。人间不识支机石，浪掷天孙织锦才。

潦倒高阳旧酒徒，梦颁新政下皇都。衣披一品寻常事，待写星槎第二图。





兰史为洪银屏校书作红豆图征诗为题四绝句


笛里偷声换字工，明珠入掌比玲珑。剧怜生小相思骨，如此情人合姓红。

漫夸情种海棠娇，记曲奁边更细描。黑是明眸红别泪，画屏银烛可怜宵。

不辞采撷莫抛残，宛转红珠带露圆。生与佳人共南国，羡君长得画中看。

隔江遥和《海山词》，绿叶将阴子在枝。我亦多情更多恨，惜无人与画相思。





次韵和兰史论诗　二首


旷代元音未寂寥，羽毛重见起云霄。幔亭丝管千峰月，珠海旌旗五夜潮。

故国芙蓉频入梦，小山丛桂傥相招。论诗自写怀人句，风雨荒鸡意更遥。

落落英雄并世难，中原旗鼓付诗坛。泰山在望吾终仰，沧海横流孰与安？

鹃隐故巢留客拜，鹤归华表话年寒。东风吹醒才人梦，银烛清尊把剑看。





寄怀菽园兼讯兰史叠次晓沧韵　五首


图书供养古香酣，人与梅花共一龛。诗界九州开海外，报章万纸贵天南。

媚时经说删沙鹿，涩体文章陋筱骖。三载相思未相见，悲天心事笔能谈。

蜃气楼台宴舞酣，蟹行奇字补《龙龛》。未须管子惭三北，已遣周婆制《二南》。

踏雪愁闻双鹤语，排云思问八鸾骖。烂柯山畔支残局，袖冷飞仙怕手谈。

倮虫扰扰梦方酣，白马朝来撼赭龛。得胜名花夸大北，翻新捷径走终南。

蒙庄玩世甘呼马，越石论交负解骖。冷尽山中煨芋火，拥垆人懒共僧谈。

十载文场意气酣，低头已厌屋如龛。名山游迹鼓旗外，耆旧遗闻星斗南。

榕观寻仙呼九鲤，荔园留客驻双骖。礼星檄雨诗情在，社散西湖忆梦谈。追怀在闽省时事。

千山霜叶战秋酣，讲舍清如老佛龛。吾道饩羊存告朔，秋风旅雁更来南。

客怀聊遣浮新蚁，乡梦难忘脱旧骖。为道愁多改潘鬓，故人何日共清谈？





凤皇道中　二首


磴道千回转，连峰接凤皇。山深民气朴，秋近谷风凉。瀑布穿危石，梯田播晚秧。数家临水住，羡尔好林塘。插秧曰播，与闽语同，最古。

山中五六月，云过雨来时。岚气阴晴变，秋衣早晚宜。畬民安世一作故业，茶客话墟期。行道未应倦，夕阳蝉满枝。凤皇山产茶。





凤皇山下投宿文氏家询之盖信国公裔也出其庐陵所刊族谱及公诗文集自订年谱遗像三手书一幅见示感而有作







凤皇山[113]下投宿文氏家询之盖信国公裔也出其庐陵所刊族谱及公诗文集自订年谱遗像三手书一幅见示感而有作


凤皇山下野人村，中有庐陵旧德门。世系一编唐相表，衣冠廿代信公孙。

画图重省云中梦，剪纸曾招海上魂。惭愧斩蛟长剑在，千秋心事共谁论。手书有“世间蛟龙如不斩，腰间长剑欲何为”句。





抵饶平作　二首


群峰青不断，叠磴出林间。雨洗飞龙径，云藏大鸟山。待诏山，土音作大鸟。

南流收粤海，北峤拱闽关。精舍何年筑？秋风有客还。

鼓角声何处？残碑不可寻。田功迫秋急，山气入城深。

旧俗仍高髻，遗民半客音。驱车来访古，空作绣衣吟。





谒饶平始迁祖枢密公祠墓作示族人　己亥孟秋


八百年前旧精舍始夜切，作上声，左挹凤皇右天马。南州迁客宋枢臣，始迁祖北宋末官枢密，莆田人。以建言贬官来潮，筑金山精舍居焉，后即居为祖祠。当年结屋金山下。梅州刺史告养归，白云子舍留春晖。元镇元龟赠诗在，足令光彩生莱衣。二世祖，梅州刺史，官绩见《嘉应州志》。嘉应，宋梅州也。枢密公已筑舍金山，刺史公遂乞养归侍。赵丞相鼎、王尚书大宝均有赠诗。琴峰苍苍郁元气，屹立丰碑枢密使。谁其铭者王梅溪，并勒无忧半收字。枢密公墓，初在琴峰，王公十朋为铭墓，有“琴峰苍苍，元气祥光”语。又郡邑志载：王公夜宿此地，闻鼓角声，遂为勒碑曰：“天下大乱，此地无忧，天下大旱，此地半收。”有宋忠臣刺史孙，一官佥判王能勤。尚留宗谱一叙笔，中有碧血千秋痕。族祖韶州佥判，讳必明，字慎维，刺史公孙也。有族谱叙帝昺时公起兵勤王殉节事，载《广东通志》《广东新语》。宋颠元蹶须臾耳，朱明五叶称天子。故宅先坟一旦迁，谁意村居变城市。成化十四年，始设饶平县，即枢密公墓为县署，以金山祠为孔子庙。辛苦荆州老广文，家书催促弃官奔。麻衣雪立恳不得，玉棺朝启先臣坟。荆州教授，讳贵号左峰，佥判公长兄。太仓令讳必诚，公之六世孙也。闻将迁祠墓，弃官归，麻衣庐墓，哀恳不得请。祠墓遂迁。坟迁城南宅城北，金山琴峰如故色。朱都御史杨邑侯，重为名门表通德。“先邑名家”额，在今祖祠。巡抚两广都御史朱英、饶平知县杨昱为迁移丘氏祖祠，成化己亥孟夏立。佥判有弟鄞江边，祖典遥数乃吾先。程江风雨韩江月，海云台岛经三迁。仗剑归来人事改，故居只有青山在。光绪朝距成化朝，转眼沧桑几己亥。迁祠时为成化己亥，今则光绪己亥。宝莲寺畔神道碑，风雨剥蚀赑屃移。檐瓦苔青作古色，城北更拜金山祠。岂必山前胜山后，但贵宗祊能世守。孙枝万叶遍东南，自幸能归奠尊酒。山城遗俗朴不华，惟耕与读真生涯。勉哉兄弟各努力，勿愧先邑称名家。





饶平杂诗　十六首


梦醒三更画角吹，万山深处客来时。坏墙半堵双流寺，重出梅溪旧勒碑。王公十朋手书十六字碑，邑志云为某令立去思碑磨去，今双流寺墙坏，碑乃在壁间，惟字残缺不完矣。

战裙化蝶野云香，百丈埔前废庙凉。碧绣苔花残瓦尽，更无人拜许娘娘。百丈埔在潘段，为张公世杰夫人许氏大战元兵殉节处。旧有庙，土人称曰娘娘庙，今废久矣。

海云南护六龙奔，凄绝辞郎酒满尊。一曲《平元》万行泪，红螺洲上望崖门。红螺洲即辞郎洲，为邑人宋张都统达妻陈璧娘送夫率义师勤王处。《平元曲》，璧娘作。

二凤杨家旧有声，薛家父子亦知名。只今谁讲阳明学，莫怪南来道不行。杨骥、杨鸾兄弟，薛舋、舋子雍，皆讲学。

循名曾记御屏留，龙眼城中故宅秋。残局庙堂多水火，苦将遗句忆廉州。宋张夔《训子诗》云：“慎勿与人交水火。”夔守廉州有惠政，高宗亲书其名于御屏。龙眼城张姓，皆夔裔孙。

程斋残稿付虫鱼，逸老堂空冷故居。未敢乡祠藻，千秋遗议两尚书。盛尚书端明、黄尚书锦，皆邑人，邑志均有佳传。

山城落叶客衣单，海气阴阴夕照残。愁向尊君台上望，九秋风雨北来寒。望耕台，即尊君台，以尊君山得名。

东南风急怒潮雄，此去闽关有路通。望海峰头秋满眼，故乡遥隔战云中。抵分水关为诏安界。柏嵩阐为平和界，望海岭在县东。

翠柏森森岭势回，九仙亭畔绣衣来。空岩铁佛冷无语，笑指山花落复开。“铁佛岩前霜叶老，绣衣岭上午风清”，御史某句也。岭由此得名。九仙亭在岭上。

南坛墓碣蚀苔斑，华表飘零怅鹤还。欲觅先臣旧精舍，西风残照满金山。先枢密公南宋初来居此，筑金山精舍。后即居为祠，墓即在琴峰下，设邑治后，墓迁南坛，祠迁金山后。

班春车畔紫芝新，梦入黄山夜有神。爱说吾家两贤令，胜朝循迹话遗民。前明邑令丘天佑、丘金声，皆循吏也。车生芝，天祐事。黄山神梦，金声事。

椎结遗风尚宛然，凤皇山畔种畬田。山中自作盘瓠国，更在佗王左纛前。山中有盘、蓝、雷、钟四姓，土人云狗头王子孙也。

古洞云深锁百花，香泉飞饮万人家。春风吹出越溪女，来摘山中待诏茶。百花洞，在待诏山，山出茶。

莫笑山农语不经，豆棚闲话倚锄听。量沙测水关何术？争说潭灵井更灵。测灵潭、谷仓潭沙，测验井水，皆可占丰歉。

山中城雉郁嵯峨，山外长鲸万里波。休问一作向麻姑买沧海，桑田变后战争多。末句一作“年来公案讼田多”，则为沿海诸邑近状言也。

径畔行人拜更勤，中原灾旱正如焚。九龙潭畔呼龙起，重向人间作雨云。飞龙径，一作拜龙径。九龙潭，邑志云祈雨往往有验。





黄子惠曾由沪上同舟至直沽一别十年矣相见饶平县廨尊酒话旧赋此为赠







黄子惠[114]曾由沪上同舟至直沽一别十年矣相见饶平县廨尊酒话旧赋此为赠


剪烛衙斋岁欲周，十年李郭记同舟。飞凫仙令循良治，戎马书生汗漫游。

析木津潮寒旧雨，大金山月照清秋。南来喜听与人诵，赢得廉声岭外州。





百丈埔为宋张丞相世杰夫人许氏大战元兵殉节处旧有祠废久矣子惠署县为商复旧迹


灵旗半夜偃胡风，百丈埔前战血红。异代双忠更张许，男儿千古逊英雄。麻沙故乘讹遗迹，旧志讹夫人为尖人，见明邑令丘金声辨误文。禾黍秋原失寝宫。重表幽芳关庙貌，浮山南望夕阳中。





山村即目　三首


轧轧车声水满陂，溪山佳处客行迟。林腰一抹炊烟淡，知是人家饭熟时。

一角西峰夕照中，断云东岭雨蒙蒙。林枫欲老柿将熟，秋在万山深处红。

山田一雨稻初苏，村景宜添七月图、鸡犬惊喧官牒下，农忙时节隶催租。





神龟祠


峨峨飞凤岭，凤去巢不留。迢迢飞龙径，龙睡空山秋。道逢山中叟，古意何绸缪。贶我以神龟，云昔嘉林游。误落世网中，灵囿怀故俦。再拜谢佳贶，出山云幽幽。细观背上文，纵横成九畴。神灵具四目，乃与仓圣侔。幸未逢刳钻，导引故自优。区区忧养生，何事劳蜉蝣？老桑不尔祸，灵蓍行尔求。愿尔安食息，千岁一出头。无须左胁书，重光瑞王侯。吾生似放翁，筑堂思一作荒山陬。三复蒙庄言，曳尾行归休。





三饶述怀


三饶设治初，颇用忧山贼。孤城依山立，陶筑资民力。至今古砖文，分堵姓名勒。倭寇海上来，东风战云黑。濒海虽蹂躏，严城晏游息。百里控山川，亦古诸侯国。王公设险心，实用辅其德。同治元二间，黄巾势危迫。距关民气勇，乃过丸泥塞。承平岁已久，生齿益繁殖。吏治浸不修，宽假恣奸慝。外教乘隙来，从者纷相惑。山川固云险，寇已入门阈。山田岁两熟，民生在稼穑。年荒百货贵，菜茹当肉食。道上逢老农，喘汗有饥色。谁为富教谋，用奏循良绩。为尔祝坻京，为尔去螟。驱车过山邑，怀古心焉恻。峨峨望海岭，秋风浩无极。





闻童谣作


柑花开，吴王来。柑结子，吴王死。此童谣语。吴王一死不复生，西风吹入童谣声。我有射虎之弓斩蛇剑，独立四顾贼星敛。柑花年年落复开，满林柑子金累累。尔身自文发自断，白马潮来吴命短。





七月十五日饶溪舟次


南国中年节，西风下水船。溪声喧百里，峰影蘸双莲。南北两莲花山，舟中皆见。野祭人呼鬼，温汤客试泉。团栾明月上，照梦鹤山前。





过黄冈

过黄冈[115]

落日孤城望里遥，北来山势接三饶。隔林野店人沽酒，拢岸溪船客候潮。

官狃承平兵气弱，地当冲要市声嚣。秋风吹梦黄冈路，海色蒙蒙夜未消。





泊秋溪作　二首


黯黯秋容落照边，清溪一曲客停船。东云出月西云电，各自流光占半天。

西岭云生月渐低，扁舟凉夜客愁思。秋声惊醒江湖梦，黄篾篷喧雨到时。





次韵答诏安张尧咨拔萃俞


冥冥学海郁何休，吹彻天南铁笛秋。别号铁笛。万里江湖鹦鹉梦，五更风雨鹡鸰愁。拔萃时有兄丧，未廷试。斜阳古木寻双庙，故国名山话九侯。九侯山在诏安。何日与君携酒去，石斋遗迹吊荒陬。





寄怀谢四颂丞台湾　四首


独听荒鸡夜，天涯忆故人。烟霞仍痼疾，雷雨负经纶。

梦寐孤灯影，文章断髪身。相思隔沧海，极目叹扬尘。

文武新茶火，君臣旧药笼。泉香乖昔嗜，方古误书穷。

索醉归谋妇，佯痴近作翁。信陵醇酒意，潦倒几英雄。

秋水芙蓉国，斜阳燕子家。青衫封敝簏，红烛赏残花。

历劫多情在，寻春故约差。壶卢墩畔月，冷照旧琵琶。

遥忆登临处，今应付卧游。吹云孤笛夜，落月万山秋。

挂壁舆图改，寻碑屐齿留。年来腰脚健，还似旧时不？





题画梅石　二首


石抱太古春，花作香雪海。不知天地心，倚杖空山待。

瘦石护寒梅，盎盎回春意。借君铁笛声，吹起群山睡。





东山景贤楼（题壁）


双旌五马旧登临，北斗文章自古今。新邑弦歌开瘴户，大湖云气起甘霖。

留衣偶共山僧话，建校谁知刺史心？独上景贤楼上望，红棉花发练江深。





题裴伯谦大令睫诗钞


山馆秋气凉，西望海云起。把君《睫诗》，庭叶纷在几。君诗多雅音，从容叶宫徵。圆经修月斧，丽夺馀霞绮。过岭变雄奇，赤手搏青兕。百里古诸侯，为政自兹始。治诗如治民，刚柔合乃美。出入法律中，法律为我使。澄观万物情，粉碎虚空理。才大心益小，意活笔不死。伟哉造化垆，挈之出十指。嘉君循良治，并入风骚旨。新诗与美政，异撰乃同揆。卓荦旷代才，况未限所止。秋风送旅雁，边声晓惊耳。掩卷旷四瞩，大海回澜紫。





东山秋晚

东山秋晚[116]

庭柯策策动商音，紫翠连峰夕照沉。秋色西来山郭暮，大江东去一作下海门深。空崖石抱阴阳气，古洞泉流冷暖心。苦盼一作待银河乌鹊信，望仙桥畔客孤吟。





寄怀柳汀


苦忆江南柳，秋条近若何？西风怀抱恶，故国别离多。

黄叶还乡梦，红牙晓岸歌。小星光自好，惆怅隔明河。





寄怀荦飞隽卿　二首


苦忆扶风马，南州客梦遥。读书双瀑雨，归棹九江潮。荦飞曾读书匡庐山。

远思兼秋发，离怀借酒消。风云儿女气，寥落向虹桥。

苦忆扶风马，芝罘别几年？岛云怀义士，海月话神仙。隽卿生长烟台。

扫地焚香静，悲秋得句先。门前双髻影，漠漠入愁烟。





次韵和柳汀三十感怀


富家翁面太团团，如此清贫相不寒。半酒归谋延寿客，书城坐拥胜穷官。

柳星旁宿添光艳，漆吏游踪付汗漫。三十何须夸将相，小乔相对足为欢。





追和裴君晚登阜民台之作　台在无锡故署，相传周公瑾故第也


斜阳满目起城笳，天末吴云点暮鸦。醇酒醉寻公瑾宅，远山晴入小乔家。

高台春晚愁铜雀，废署年深长石花。怀古登临倍惆怅，东风何处戟沉沙？





东山感秋词次康步崖中翰题壁韵　八月初六夜作六首







东山[117]感秋词次康步崖中翰题壁韵　八月初六夜作六首


痛哭秋风又一年，觚棱梦落练江[118]天。拾遗冷作诸侯客，袍笏空山拜杜鹃。

天涯心逐白云飞，瑟瑟秋芦点客衣。回首大宛山上月，更无缄札问当归。先母墓在大宛山。

斜日江声走急滩，残棋别墅局方难。后堂那有闲丝竹，陶写东山老谢安。

寒蛟海上趁人来，漠漠秋尘扫不开。满目桑田清浅水，五云楼阁失蓬莱。

万树秋声撼睡童，读书情趣逊欧公。挑灯自写纫兰句，一卷《离骚》当《国风》。

冷落山斋运甓身，天门八翼梦无因。西风吹起神州恨，麈尾清谈大有人。





子游泥


虞山言夫子墓土最宜种兰，土人名之曰“子游泥”。

下邑弦歌惠爱长，天教道学启南荒。千秋墓畔文章土，化作幽兰九畹香。





寄甄山晴溪　皆上杭族人


甄山访我山中庐，山云漠漠空回车。晴溪访我溪上居，溪月照读《寒支》书。

人生一见亦缘法，欲取前因论梵夹。何时着我山溪间，一角南天开世业。





寄怀晓沧上杭兼示族人　四首


落日琴冈路，秋风练水潮。寄书迟远道，拔剑舞中宵。

当世自饥溺，此行何寂寥。阳明碑下过，大树影萧萧。

磊落吾宗彦，因君寄远思。云山千里梦，花草六朝诗。

东观仍家学，南州共火维。渡江惭旧族，一席尚经师。

何处梅花洞？寒香不计年。人稀集灵怪，山古足云烟。

安得夸娥力，为开混沌天。呼龙种瑶草，游戏老芝田。

漠漠江湖梦，秋心落百蛮。藜床支北海，棋局隐东山。

沧海波无极，浮云影自闲。汀洲有芳草，愁采还。





寄家果园孝廉







寄家果园[119]孝廉


回首东风倍黯然，春江曾盼孝廉船。马蹄去踏燕台雪，鸥梦空沉玉滘烟。

故国流移仍作客，远书珍重到经年。白头二老诗豪甚，更益相思海上天。二老谓孝廉从祖幡然及尊甫，皆有诗来。





寄兰史晓沧菽园用晓沧韵　五首


窟室闻钟酒正酣，将军组练罢西龛。已忧朋党逾河北，更遣王庭度漠南。

急政谁求梅尉传，祸萌何止霍侯骖。汉家未有登封日，留滞休嗟太史谈。

军中草檄笔空酣，神理虚存暴未龛。只见螺舟来海外，未容马柱表交南。

瑶章竞托三青鸟，羽卫翻劳二白骖。收拾《罪言》注《孙子》，更无兵许牧之谈。

台上歌声起半酣，茫茫项定与刘龛。岂真汉厄逢三七，终见尧封暨朔南。

誓罢猫仍容武鼠，梦回虎已啮嬴骖。百王道在焚难尽，数典偏怜有籍谈。

天浆倾倒帝沉酣，西奈神来佛让龛。自转双轮删合朔，别传《十诫》贬和南。

寻山久已迷灵鹫，问道真疑到剧骖。至竟大同新运在，老生莫自厌常谈。

喝月呵云兴正酣，颇闻海上有仙龛。置身敢在中贤下，避地仍居北斗南。

石室搜残神禹简，金天留驻蓐收骖。欲将虎鼠龙猪意，唤起东方与释谈。





题菽园看云图


看云不作狄梁公，屈身几以牝朝[120]终。看云不作杜陵翁，许身稷契仍诗穷。

男儿生果抱雄志，眼光到处古人避。我所思兮大海南，岛上看云有奇士。

丹青貌形不貌神，茫茫四海谁写真？直取乾坤万古眼，写入一气相氲氤。

阳云出冬阴云夏，鲁马赵牛物交化。置身云外看云中，云之君兮纷来下。

眼前所见云非云，中有看者精神存。古今万事云变灭，嗟哉郁郁何纷纷。

不见卿缦色，但见浮云蔽西北。坐令下士怀百忧，高天无青日不白。

平生长剑空倚天，未能划断云连绵。亦知阴霾势非久，其奈勃郁当吾前。

登高丘兮望远海，八表停云有人在。世间难得吉祥云，望气空怜成五采。

九渊沉沉蛰者龙，云兮虽起当谁从？雷霆收声电收影，眼见闭塞将成冬。

天地心留画图里，云生海山吸海水。淋漓元气大九州，霖雨苍生卧龙起。





题仲迟花里寻诗图　二首


丽则文章不可寻，紫藤花馆客沉吟。一家春色来天地，六代宗风自古今。

绮径徘徊奇境出，香溪沿泝雅源深。芬芳悲恻无穷意，兰茝《离骚》共此心。

寻芳人共坐琼筵，更在春风得句先。满树碧桃飞点笔，当阶红药对摊笺。

敦槃盟会留香国，裙屐风流过绮年。南望龙山增艳羡，万花供养辟诗天。





次韵答兰史中秋有怀


水调歌残酒正中，浮云遮住月当空。江湖归梦怜坡老，宾从清谈愧庾公。

谁把哀弦开上界？自携长剑倚崆峒。人间枉作孀娥怨，玉宇沉沉路不通。





刘慧君少拔廿年旧友曾从余义军内渡寓漳来潮见访赋赠


义旗风卷海东云，零落登坛十万军。幕府昔曾惊杜牧，名场久已重刘蕡。

青山故国馀哀涕，黄叶清秋下夕曛。闲煞钤韬无用处，可怜尊酒更论文。





絜斋世丈以西园述怀集苏六十韵诗见示为赋五古四章


群山走沧海，南戒开越门。峨峨观察使，坐镇潮梅循。驻节古揭阳，一官清而尊。南辖极罗浮，坡仙屐齿存。谁携洞天石，磊砢开西园。园中何所有？花木环当轩。自官传舍视，榛莽日翳昏。文明变草昧，公复开其屯。异石扶使立，奇花植令蕃。春风与夏雨，草木初承恩。岂惟逮草木，民庶咸欣欣。阴阳气互伏，节候交寒温。晓视花上露，已作秋霜痕。登高望远海，蒙蒙遮朝暾。青山何苍茫，一发连中原。秋心正伊郁，安能寂无言。自持千古心，远与坡仙论。

东坡谪岭外，诗境益奇绝。公虽度岭来，非谪乃持节。诗境与之同，意态雄且杰。有时用苏语，骤读无能别。云锦巧剪裁，缄线痕俱灭。即今西园诗，直与东坡埒。九原如可作，相视应心折。洋洋六百言，中有满腔血。平生巧文章，独有仕宦拙。五十不卿相，九州遍环辙。一官落岭外，冷视炎云热。小小欲设施，动辄肘遭掣。有神祷或灵，有鬼亦容说。奈何眼中人，藐藐敝吾舌。絷骥使勿驰，笑者有跛鳌。西风万里来，难散此郁结。将诗写郁抱，南天夜飞雪。

明月出南斗，西园秋气清。官闲自课儿，渊渊夜读声。维公有佳儿，卓犖人中英。兼习蟹行书，洞见四国情。读书贵用世，宁止求诗名？过也实能诗，昔侍东坡行。东坡有谐语，不愿儿聪明。天下愚鲁儿，何必皆公卿。公卿今何为？所能惟行成。蹙国日百里，甘作城下盟。法弊不解变，残局空支撑。何必用周礼，乃能误苍生。高位无令才，令人贱簪缨。令才不高位，空与世网撄。念此夕不寐，挂户星河横。褒忠爵在朝，食德书在楹。中外四十年，里第无能营。东坡不归眉，阳羡田可耕。何时竟呼儿，负锄而带经。秋风吹远梦，飞度阖闾城。苏台吊吴王，或有麋鹿迎。世丈海盐无宅，拟卜居苏州。时三子方令兼习西文。

西北有浮云，白日淡将坠。安知东南望，有海乃无地。海气秋昏昏，天星为易次。仰天发浩叹，空陨诗人涕。见几者何人？相率思去位。萧晨读公诗，浩然见归思。归去岂不佳，中外正多事。念天生才心，济世乃为贵。百折苟不回，终必申吾志。远人况相格，何用恤浮议。行收已失权，更截旁溢利。顾此民，徐为苏元气。三州士与女，歌颂方无既。时危仗豪隽，重任在疆寄。岂曰位不高，持节已为使。秋风思鲈脍，彼特王门吏。乱萌虽已兆，何忍吾君弃。苏轼终爱君，斯意谨当志。河山况如故，力在收破碎。九州不可知，犹冀一方治。内乱吾不与，外患吾不避。用敢告司阶，斯语合经义。勿信鹧鸪言，声声唱归去。老圃有秋容，且对黄花醉。





重阳作　呈伯质太守


秋风万里南归客，欲耕无田住一作处无宅。重阳无酒无黄花，更嗟不及陶彭泽。五年客里逢重阳，江山信美嗟吾乡。黄花犹向战场发，次公虽醒何能狂。青山入城夸富贵，卜居已失山家味。每逢佳节欲登高，却嫌山有金银气。湘子桥颓石欲枯，文公祠古寒秋芜。潮州老守挂冠去，南来吾道行益孤。海气昏昏天欲坠，且食蛤蜊知许事。满城风雨铸新诗，幸无败兴催租吏。





朱梅农来访手诗集见赠用集中李子黼长荣题词韵


吟鞭遥指海云开，且借官书觅句来。岭路晓收鹦母瘴，秋风人上凤凰台。

客帆影里追前梦，宫鼓声中老此才。昨过东山辱相访，水帘亭畔负流杯。





朱梅农以兰史书至叠前韵寄兰史


五岭苍凉霸气开，一书迢递海天来。秋风试马刘王埒，落日呼鹰赵尉台。

各抱古愁观世界，自携新史数人才。何时同纵登高目？笑指沧溟水一杯。





梅农赠诗推奉过常长句答之


十万义师齐放仗，天涯流落征南将。将坛已废诗坛存，四海才人远相访。

萧山诗老七十翁，宦游岭南家浙东。平生慷慨多大节，千金屡散称朱公。

广柳之车尚方剑，君家义声世争艳。不教壮士走越胡，更遣安昌落奸焰。

君今退作诗家豪，雄风飒爽生笺毫。五言长城忽在眼，偏师欲往惭钤韬。

天南喜得忘年友，风雨满城过重九。欲邀君赏东篱花，惜少柴桑白衣酒。





题寒机课子图　为谢安臣孝廉母作


慈竹斑斑满地阴，乌衣门巷雪华深。机声古屋三迁梦，灯影寒窗五夜心。

晚节终怜《范滂传》，春晖长入孟郊吟。流传不待甘泉画，彤管先教写德音。





果园见访潮州次前寄怀韵


空江渔火夜初然，有客新停鳄渚船。水阁芙蓉秋坠露，金城杨柳夕愁烟。

旅鸿消息来今日，戎马纵横话昔年。莫向乘风亭畔望，九州南尽海浮天。





寄怀黄公度遵宪二首







寄怀黄公度[121]遵宪二首


茫茫远道九秋思，渺渺凉波万顷陂。八月灵槎虚汉使，三闾奇服怨湘妃。

醉倾沧海麻姑酒，劫入商山橘叟棋。铁汉楼高闲怅望，岭云南护《党人碑》。

万木萧森夜有霜，登高怀古客心伤。斜阳淡作昏黄色，残月遥分太白光。

卧病梦持明主节，起居缄费远人珰。著书闲对秋灯影，独乐园中漏点长。





寄马介堂高州　四首


莽莽罗浮别旧封，将台移筑武坛峰。乡心万里怀金马，军令三秋肃石龙。

洗太营边锦伞收，潘仙亭畔石船留。一条丁水铜鱼寨，照见将军仗钺游。

翠水西流铁舰通，州极目海云红。弓刀小驻元戎队，满地秋芜宋故宫。

金城秋柳碧毵毵，久罢军中扪虱谈。何日伏波酬大志，更携铜柱表交南。





寄题永井完久梦哉空也楼新竹完久，日本人，屡乞菽园索题，为赋此寄之







寄题永井完久梦哉空也楼新竹[122]完久，日本人，屡乞菽园索题，为赋此寄之


新竹乃吾旧游地，沧桑转眼馀哀泪。谁知更有能诗人，五指峰边吟古春。

丈夫读书兼读律，致君尧舜乃有术。君今挟律游诸侯，高筑梦哉空也楼。

十二万年一梦耳，皇王帝霸谁长留？信知大空本无物，得者勿喜失勿忧。

海风吹客高楼头，战场寂寂黄花秋。人民城郭纵非故，终见仙鹤归来游。





题朱梅农白云修禊图


鹤舒台边蹑紫烟，龙泉寺畔斟碧泉。千峰云气酿秋色，踏云客访安期仙。

湖菊流黄涧蒲翠，花簇秋觞修禊事。斜阳一角明玉虹，满袖白云下山去。





朱梅农归羊城三叠前韵为送


十幅蒲帆鳄渚开，行装捆载好诗来。人归国子先生庙，秋在蛮夷大长台。

珠海群花供客笑，金山明月照论才。平生我最思张翰，跌宕千秋一酒杯。





沈艾孙为刻石章三赋此为谢　二首







沈艾孙[123]为刻石章三赋此为谢　二首


奏刀劳琢寿山云，古色斑斓缪篆文。留与后贤珍印谱，便应传是汉将军。印文曰“义军旧帅”。

西风万里客登台，如斗黄金愧此才。睥睨千秋仗神笔，狼居胥石勒名来。





十七叠韵答伯瑶


真龙不舞假龙舞，缸中蛇医哀叫雨。黄尘眯天不得语，城门昼闭法何古？时久旱。阳愆阴伏愁煞人，梨花九月方偷春。郡中梨花有开者。不须苦说《五行志》，且共料理千秋身。江上方期与君遇，何意遇君只诗句。得诗喜与得雨同，笔端兀挟风云气。





柬柳汀


板桥斜日柳毵毵，秋人蛮乡客兴酣。休唱“前溪”“后溪”曲，六朝金粉忆江南。





访柳汀


远水空江静，斜阳小市迟。我来寻范蠡，久未见西施。

旧事翻诗卷，新愁集酒巵。东山少丝竹，羡尔有花枝。





柳汀颇急治生诗以调之


澄江抱郭入秋阴，旧径苔生屐齿临。报客鹊声穿户脆，避人花气隔帘深。

烂羊大有封侯想，牧豕翻劳博士心。饱看芙蓉饶艳福，相如何事羡黄金？





九月二十九日十八叠韵寄伯瑶


江天漠漠纸鸢舞，秋入三阳霁无雨。寒斋独客温乡语，海上桑田农谚古。台俗以初九为头阳，十九为二阳，二十九为三阳。农家谚云：“头阳雨，二阳风，三阳无雨好收冬。”

客中谁念悲秋人，天涯芳草歌伤春。平生绮习铲除尽，冷落过岭东坡身。

岭外有人吟感遇，丹橘满林写佳句。秋心不冷冬心暖，待起群阳斡元气。





新池石阙篇


丰顺留隍新池乡胡秉福妻朱氏，年二十一，丁酉六月归于胡，九月夫卒，氏断舌殉，得旌。

女贞之木木有节，种向新池双石阙。千秋石上名不灭，问年三七下弦月。女者朱，妇者胡，夫者谁，癯而儒。榴花红，缝嫁襦。菊花黄，药满盂。灵药返魂魂不起，菊花一夜抱香死。下弦月，照流黄，留隍，亦名流黄。舌端血化青莲光。都人士女啧啧赞叹，佥曰宜褒扬。小吏陈书，大吏上章，言之天子旌其乡。吁嗟乎！广长舌，开法界，惟妇之舌长是戒。谁知巾帼有常山，三寸舌前万灵拜，天倾地陷石不坏。君不见女贞之木木有枝，峨峨双阙标新池。





立冬后连日得雨十九叠韵柬伯瑶兼寄兰史晓沧菽园


北风吹海海云舞，龙睡难酣起行雨。南人无语北人语，争诧邯郸铁牌古。时闻京师方迎铁牌求雨不得。谁知龙德通天人，芃芃原麦生小春。市头饼价行锐减，定许一饱诗穷身。霖雨苍生在遭遇，何用苦吟珠玉句？即看天上来风云，中原未退真王气。





游双髻山　二首


绝代双鬟影，曾从海上看。入山群石怪，倚树一庵寒。岭瘴消文贝，岩香孕素兰。山向产玳瑁，又多兰。飞鸦如喜客，啼出古林端。

古刹何年建？苔荒磴道斜。双峰出霄汉，一室贮烟霞。石气瘦崖树，泉香流涧花。山僧忘梵诵，云卧冷袈裟。





游灵山护国禅院作　十首


十月虹桥买棹行，临昆山色眼中横。更无东晋残碑在，一抹寒芜故县城。去和平桥十里，为临昆山，故潮阳县治也，再十里为灵山。

漠漠荒山仗佛开，千年古木半摧颓。惟应一勺灵泉水，曾照元和太守来。山向有束香树，大数抱，今无。运木池水有泉脉，入冬不竭。

便访山僧亦偶然，何曾同证石头禅？三书难定儒林案，笑看中天北斗悬。大颠曾问法于石头和尚。文公三书或以为僧徒伪造。

铜壶水竭荔无阴，镜塔荒凉古藓深。妙法莲华随劫尽，萧萧落叶写经心。大颠手植荔枝，今无存。铜壶久亡，惟古镜塔在。若手写《法华》诸经及所注《金刚经》则已不可问矣。

唐颠宋蹶电中过，佛法其如世运何。一例称师更称祖，可怜人拜大峰多。潮人于大颠、大峰皆称祖师。大峰，即造虹桥者，今香火盛于大颠。

难振宗风似昔年，两山狮象卧寒烟。佛门各斗无边法，僧讼传家袖影田。左右曰狮象山。袖影田即寺前田也。时僧方分房，结讼未休。

无复山神护法时，萧条赐额冷云楣。重扶一片空山石，来读先朝运使碑。寺盛时，有三平山神最灵。宋赐额曰护国，又曰昭善。有景祐元年许申碑，在田中寻出。

山钟飞作郡楼声，访古人来百感生。叶叶莲花开怪石，留衣亭畔独题名。寺有元大定三年所铸钟，移郡署楼。留衣亭上有奇石，如莲花，拟镌名其上。

闲向山僧理旧闻，佛楼携客话秋云。谁知八部天龙力，曾护昌黎谏佛文。寺向有昌黎文集板，今无存。

寒钟声送暮云飞，铜绣桥边客棹归。极目隔江烟树里，峡山孤塔上斜晖。去山十里曰铜绣桥，可望见峡山塔。





客窗夜话同王晓沧作


通国正酣睡，忧时人独醒。月怜今夕黑，天失古来青。

闭塞穷冬运，光明海上星。荒鸡声满野，倚剑此同听。





和絜斋世丈西园秋兴次翁覃溪阁学韵　六首


南戒山河色，纷罗指上纹。登台劳远目，叠磴起层云。

近海无安土，孤城易夕曛。北来飞雁急，秋信更相闻。

旧是尚书宅，寒花带石移。空传堂逸老，且着客吟诗。

水引枯池活，方求病树治。无人行径处，野蔓尚离离。园为明季黄綗庵尚书锦所筑，尚书入本朝，自署堂曰逸老。

略得山林意，开书读树根。移兰粗辟畹，隔竹曲通门。

故里无归计，新亭有泪痕。罗浮仍管领，丹诀共诗论。世丈署客厅曰：管领罗浮四百四十二峰草堂。

东海容高卧，西风紧作凉。官闲生道气，楼小受池光。

老圃传新法，名山发旧藏。无穷飞动意，觅句自巡廊。

车笠交游广，相逢且越歌。闻鸡长剑动，挥尘落花多。

庭实三秋桂，乡思十里荷。西园图雅集，未许俗宾过。

粉壁留题处，重传驱鳄文。亭台含远意，钟鼎诵先芬。

官借栽花暇，人疑运甓勤。臣心难自遣，目极海天云。





再和絜斋世丈西园秋兴次蒋砺堂相国韵　四首


小试经营策，居然道可行。笛材留砌笋，羹料采园英。

奇石搜能出，方塘浚益清。已无年少想，一笑谢长缨。

老屋三分水，危桥一道虹。不妨官舍乐，略与故园同。

榕叶喧秋雨，荷花韵晓风。南来筹所得，但觉避权工。

异宝南方富，庭交玉树柯。园林经岁久，花石阅人多。

历历先朝史，茫茫大海波。明夷箕子意，休问故宫禾。

但有郁林石，难为越使装。道从三古变，身任百川障。

小住芙蓉国，新题薜荔墙。宣尼浮海叹，同此怅栖遑。





纪黄五娘事　三首


夺取鱼轩射雉场，此身仍属旧檀郎。美人甘为多情死，不肯昌华事汉皇。

彩凤辞笼恨未忘，九天呼吁传降王。赵家若赏平南策，第一功臣是五娘。

艳词空谱《荔枝香》，磨镜遗闻事渺茫。谁改五花新院本，英雄儿女再登场。





鸡笼金《忆台杂咏》之一


鸡笼山畔阵云阴，辛苦披沙一水深。宝藏尚存三易主，人间真有不祥金。





状元来《忆台杂咏》之一


两府谣传故国哀，看花长恨状元来。风流一觉刘郎梦，满地苔封碧瓦堆。





有感书赠义军旧书记　四首


拜将坛高卓义旗，五洲睽目属雄师。当时力保危台意，只有军前壮士知。

“宰相有权能割地，孤臣无力可回天。”别台旧句。啼鹃唤起东都[124]梦，沉郁风云已五年。

凤凰台上望乡关，地老天荒故将闲。自写鄂王词在壁，从头整顿旧河山。

谁能赤手斩长鲸？不愧英雄传里名。撑起东南天半壁，人间还有郑延平！





题画竹


冉冉古琅玕，结根广漠野。取之作律筒，持用觉天下。当世无伶伦，谁是知音者？空教二帝女，攀枝泪如泻。竹枝有叶叶有阴，云封蟹谷无凤吟。九嶷山高湘水深，题君此图伤我心。





和晓沧岁暮感怀次元韵　二首


万里边声倚枕听，盗羊何止有丁零。将军妄托天公号，术士虚谈《地母经》。

剩有封章说初月，可无杯酒劝长星。空山汉腊依然守，目断中原一髮青。

轮转谁知地四游，踆乌冷入北门幽。秘书无效嗟刘向，秽史能传笑魏收。

消歇国谣王共马，支离党局李仇牛。枝枝向背分寒暖，且看梅花为小留。





闻李提摩太有请亲政之议愧而书此　二首







闻李提摩太[125]有请亲政之议愧而书此　二首


诏书未敢信维新，惆怅吾皇政未亲。空有臣民四万万，尊皇翻属异邦人。

恩深长信大臣知，永奉东朝更不疑。流泪他年看青史，撤帘原不在韩琦。





送李伯质太守归里

送李伯质太守归里[126]

船头伐鼓升船旗，潮州老守今南归。天公予闲兼予健，人生七十古所稀。

方今中朝重耆硕，衮衮公卿头毕白。但非策免皆固留，夜望三台深自惜。

如公此行今所难，文书十上辞一官。即论知止亦高绝，况复远识时能观。

大海茫茫正龙战，老眼饱看犹健饭。布帆无恙归去来，且喜春江鱼价贱。

公家旧住蕲黄间，结庐更向霍太山。儿孙教识忠孝字，馀事广种山中田。

公归自得山中乐，累我中年别怀恶。何时寄我山居图，相思远慰南飞鹤。





次韵答兰史香江见赠


乾坤何地许扬眉，海上逢君泪满衣。泥饮已虚蝴蝶会，寄秋惟咏杜鹃诗。

平陵松柏人谁问？京雒风尘客自知。拟约子猷重过访，扁舟春雪预相期。时招晓沧南游。





九龙有感

九龙有感[127]

群峰叠翠倚楼间，一角颓云夕照殷。忽忆去年春色里，九龙还是汉家山。





己亥除夕


君国无穷感，乾坤此夕心。纷纭新旧事，慷慨短长吟。

家宴喧儿女，门符阅古今。围垆闲守岁，莫负酒杯深！





卷七　庚子稿（一九〇〇年）


元旦试笔　二首


大九州当大一统，乙未至乙亥，上元皆无月。书生原有觉民权。待将宣圣麟书笔，遍布王春海外天。

除旧居然又布新，溶溶四海一家春。皇威万里行儒教，八表同风拜圣人。





上元日得海上书是夕对月作


五年不见上元月，今夕相逢分外明。海上鳌山扶帝极，天中蟾阙奏春声。

早传宫笛翻新曲，莫遣阴霾滓太清。何处彩云双凤辇？望京楼畔不胜情。





早春有怀兰史用高常侍人日寄杜拾遗韵


东风夜入说剑堂，引杯自醉梅花乡。韩江有客远相忆，江声正搅愁人肠。

闻鸡欲舞谁相与？神州陆沉剧堪虑。只今海上无仙山，缥缈飞楼寄何处？

蟠桃花发天为春，安知沧海方扬尘。与君行觅咏诗地，我亦苍茫独立人。





林氅云郎中鹤年寄题蚝墩忠迹诗册追忆旧事次韵遥答　八首


故人天末缄诗至，格似龙标供奉多。不愧南中称十子，一时人望属西河。菽园拟刻南中十子诗，君预焉。西河，君望也。

笔端浩气满乾坤，桑海归来义愤存。碎破河山同感慨，更将忠迹表蚝墩。

当时痛哭割台湾，未肯金牌奉诏还。仓葛哀呼竟何补？全军难保武峦山。方君参某太仆团防军事时，予总统全台各路义军。割台之役，太仆仓卒内渡。予独抗议保台，卒乃转战支离，无成而去。武峦山，在台中。

英雄愧说郑延平，目断残山一角青。何日天戈竟东指，誓师海上更留铭！保台之举，日人平山氏比予为郑成功，可愧也。“海上誓师”，朱子磨崖字。或以为郑有台谶云。

黯黯归云拥海槎，浪纾筹策事量沙。岛中义士依然在，伏腊年年奉汉家。

经史无功世贱儒，空山披褐感潜夫。斩新花样愁经眼，颠倒天吴紫凤图。

尊酒东山拜大忠，浩歌人尚气如虹。残篇重检王炎午，来祭庐陵信国公。

徙尽虹桥桥畔蚝，北风吹客冷萧骚。《沁园》一阕君须记，落木斜阳句更豪。





蓝溪烈妇篇为上杭族人德祥妻廖氏作


蓝溪水，清而蓄。中有双鸳鸯，旁有连理木。上多贤者居，吾丘世聚族。岁在蛇，贤人嗟，秋风吹折连理花。文鸳一夜死，鸯殉其雄死自矢。于时九月天雨霜，月魄将死未死尚有光如珥，流照人间烈妇里。妇年三八缺未完，千古完名付彤史。夫有烈妇夫不死，妇死先令夫有子，去夫之死三日耳。蓝溪水，清且长，滨溪行建烈妇坊；上书天语为褒扬，下书妇氏廖，夫曰丘德祥。海可枯，石不烂，巍坊永永蓝溪岸。





崧里烈妇篇为门下士大埔何寿慈妻萧氏作


吾门有何生，其才清且美。弱冠赫有声，不愧名家子。火色法宜贵，只忧不寿尔。奈何衿未青，一鸣竟长已。有妇氏曰萧，从容殉之死。吁嗟乎！造物忌才尤忌名，何生惟有才，不幸与之撄。烈哉妇！乃以一死婉婉上与造物争。才虽可死名不死，岂非赖此闺中英？君不见崧里之山高嶪嶪，崧里之水扬益洁。中有峨峨双绰楔，天荒地老名不灭。





将之南洋留别亲友　八首


一水茫茫络五洲，此行心已遍全球。衣冠异代图王会，书剑平生快壮游。

花幔俗探柔佛国，锦袍人上谪仙舟。要知吾道其南意，鲁叟先言海可浮。

书生三十旧登坛，落拓防身剑气寒。异国谈瀛夸海客，中天列宿愧朝官。

千年鹤爪书何苦，一卷虬髯传未残。独上柁楼看象纬，东南风急送青翰。

五载金城[128]客闭门，拍天海气昼昏昏。九边田牧思班壹，二帝遨游笑马援。

地陷东南浮大岛，天留豪杰救中原。抚髀漫下英雄泪，新野应容一旅屯。

破荒文字走风雷，草昧思从海外开。挟策九夷嬉凤去，携竿三岛钓鳌来。

天回博望乘槎路，人陋相如谕蜀才。无限抱孙椎结辈，待教绝徼筑朝台。

万里南车过越裳，春风原不阻炎荒。虚无龙鼎讹黄帝，郑重麟书拜素王。

骠国乐来天酒醉，鲛人市罢海珠光。蛮花万树开如雪，难遣填胸热血凉。

极外占星计水程，天门残梦搅涛声。青牛道远流沙阻，白马经荒劫火生。

看日果逢人北向，行云如送客南征。亶洲洲上瞻尼父，海燕春风正满城。

骊歌声里即天涯，胡越何妨竟一家。大海从新开世界，群山依旧拱中华。

贡金待铸先朝史，碾玉教图异域花。岛国王侯看下拜，书生此念太豪奢。

南溟从古是天池，笑看鲲鹏变化时。已遣少师先入海，可容箕子独明夷。

人来上国仍冠冕，诗出中原更鼓旗。箧有中朝新乐府，遍传骑象戴花儿。





寄答陈梦石即题其东溪吟草　四首


诗无今古真为贵，学有中西汇乃通。君自运筹并运笔，一时双管下春风。

床头算草参诗草，门外松声答水声。坐对溪山安砚席，方田如罫赋春耕。

身原博士非关算，天遣穷人最是诗。消受时名但馀技，空山谁识老经师。

平生不识马几足，捉鼻能为洛下吟。手把君诗消永昼，满庭红雨落花深。





初发韩江


韩山云气拥双旌，江上扁舟第一程。四海客怀鸿鹄志，三春人别凤凰城。

九州有九徴吾说，南斗以南快此行。无限雄心消不得，倚篷闲看暮潮生。





次浦叠前韵


一夜东风送客旌，海门人暂驻征程。山回阁石青连岸，江绕篷洲绿到城。

看雨市楼呼酒醉，冶春官舫载花行。同舟共济艰难日，未免茫茫百感生。





江喜晤许韫伯大令　五首


台边话故晨，天涯五见异乡春。相逢岭峤投荒地，同是江淮唱义人。

笔下雄文消鳄气，匣中长剑秘龙身。愁看清浅蓬莱水，满目茫茫碧海尘。

小别鬑鬑竟有髭，相看都异少年时。玉山缥缈还乡梦，珠海苍凉感事诗。

黄屋降尊谈粤吏，青衫收泪醉蛮姬。上公旁侍无红拂，谁识三原李药师。

百粤从来地陆梁，花开争唱小南强。青天转粟穷搜括，白昼探丸各奋张。

战气民偏私斗勇，愤谈人笑老生常。不须更问匡时策，且看新诗压锦囊。

漭漭河流玉斧声，春风城郭客愁生。天吴紫凤图纷改，清水黄龙约未更。

奉使越中无陆贾，笑人岛上有田横。九州何地犹容避？不惜浮槎万里行。

乘风径欲跨南溟，游客征轮此暂停。浦潮来天漠漠，鸥汀帆去雨冥冥。

万方待见黄人日，五纬交连赤道星。莫笑临歧歌慷慨，沧洲目极海云青。





次韵伯瑶送别　二首


山出中原万里青，古愁难遣托南溟。遥天鹤语寒年改，大海龙归战血腥。

黑水昆仑奴有恨，黄金舍卫佛无灵。会须除旧颁新令，夜半持杯祝彗星。

春帆漠漠雨如膏，樯燕留人语太劳。西域化胡诬李耳，南州避地陋黄滔。

愁闻术士谈青盖，醉遣蛮姬拨紫槽。此别更开诗世界，榑桑花发海云高。





东山重修景贤楼大忠祠次第落成喜而有作


东山曾过昌黎伯，信国勤王更驻师。呼石与谈前代事，铸金重拜昔贤祠。春风游女飘遗帨，妇女出门，以黑巾蒙面，曰韩公帕，潮阳今犹然。落日行人读断碑。志节文章坊宛在，千秋来话此心期。







东山曾过昌黎伯，信国勤王更驻师。呼石与谈前代事，铸金重拜昔贤祠。[129]春风游女飘遗帨，妇女出门，以黑巾蒙面，曰韩公帕，潮阳今犹然。落日行人读断碑。志节文章坊宛在，千秋来话此心期。





次韵答伯瑶


东风无奈别离何，万里行吟海有波。惭愧口头禅唱好，梵天无力缚修罗。





咏史四绝句和晓沧


鲁仲连


六国不帝秦，赖有布衣在。怀古独登台，斜阳满东海。





田　横


有士五百人，岛中犹可国。何事奉头来，秋风洛阳陌？





赵　佗


终筑朝汉台，未预诛秦桧。吕雉不能臣，伟哉南武帝。





钱


十四方州富，三千战弩强。平生愧昭谏，独未讨朱梁。





次韵答韫伯　二首


丝丝烟柳拂江滨，江上青旗一色春。吏部文章驱鳄地，旌阳家世斩蛟人。

宰官身说无边法，欢喜禅留未了因。韫伯自号留髪头陀。解识风流为政意，看花来治日南民。

骑麟有客下南荒，消损文心万丈芒。客邸风尘羁凤水，将台雷雨散鲲洋。

千秋定论删芜史，近人书台事者多失实。四海论交热侠肠。至竟大同终有日，不妨卖饼说《公羊》。





浦将发寄许韫伯


别怀难共海云开，更向何人借酒杯？本领依然心计拙，可怜还唱《渭城》来。





哭李芷汀

哭李芷汀[130]

布衣牢落病兼贫，南徼惊闻噩耗真。四海名流同哭寝，千秋文苑此传人。

谈兵慷慨曾前席，钩党纷纭竟洁身。地下鬼雄应问讯，中原如沸未维新。





海中观日出歌由汕头抵香港作


双轮碾海飞苍烟，天鸡唤客夜不眠。三更独起看日出，霞光万丈红当天。

海风吹天力何劲，黄人捧日中天正。直将原始造化垆，铸出全球大金镜。

罗浮看日夸绝奇，裹粮夜半一遇之。自从海道轮四达，屡见沐浴光咸池。

迂儒见不出海表，苦信地大日轮小。安知力摄万里球，更着中间地球绕。

河山两戒南越门，群峰到海如云屯。地邻赤道热力大，日所照处知亲尊。

卓午停轮裙带路，金碧楼台老蛟守。世逢运会将大同，天教此起文明度。

我是渡海寻诗人，行吟欲遍南天春。完全主权不曾失，诗世界里先维新。

五色日华笔端起，墨沈淋漓四海水。太平山上歌太平，遥祝万年圣天子。





酒楼题句


红云四照酒光浓，开宴蓬莱顶上峰。手拨劫尘看世界，茫茫人海战群龙。





澳门赠何义士


海上我来寻大侠，如君何让古朱家。北胡南越英雄在，落日萧萧广柳车。





澳门杂诗　十五首


五百年中局屡新，两朝柔远畅皇仁。自颁一纸蠲租诏，坐看江山换主人。葡萄牙人居澳门，自前明及本朝皆纳地租。光绪十三年始以地给之。

遮天妙手蹙舆图，误尽苍生一字租。前代名臣先铸错，莫将割地怨庸奴。以澳门租葡人，由林富奏请。林固前明名臣。

不是花门也自留，中朝全盛有人忧。当时但笑书生见，非策今方信鹿洲。漳浦蓝鹿洲有论，极言澳门居夷非策。蓝雍正时人。

大西洋国竞惊奇，前代文人易受欺。一笑于今不相称，可怜穷已似波斯。前明皆以葡萄牙为大西洋国，不知其为小国也。今驻澳葡人甚贫，《义山杂纂》有《不称》一条云穷波斯。

冶叶倡条遍茁芽，双瞳剪水髻堆鸦。春风吹化华夷界，真见葡萄属汉家。驻澳葡人多非卷发碧眼之旧，或谓为水土所化云。澳中尤多洋妓。

两园新旧傍山开，花下轻车走若雷。逢着人天安息日，亚当亲挟夏娃来。南环有葡酋新旧两花园，礼拜日士女车马沓至。亚当、夏娃，见《旧约》书。末句一作“看花争载美人来”。

天主堂高十字支，筑从新教未行时。嵌空万石玲珑甚，独少流传《景教碑》。天主堂自前明时即建。新教，即西人所谓修教。

谁从异代纪倭氛，曾比欧西早驻军。犹有蜻蛉洲上客，残坊剔藓读和文。日本人居澳在葡人先，今日本石坊犹存。

白鸽巢高万木苍，沙梨兜拥水云凉。炎天倾尽麻姑酒，选石来谈海种桑。白鸽巢，树石绝胜，其地近沙梨兜。

四山高拱炮台尊，海气空蒙晚角喧。落落老兵扶醉去，斜阳一抹望霞村。山上各有炮台，然皆旧式。望霞村，即旺厦。

覆路榕阴接海堤，望洋东转望洋西。马蛟石上看潮立，十万军声战水犀。东望洋、西望洋，皆地名。马蛟石，为观海最胜处。

谁报凶酋发冢冤，宝刀饮血月黄昏。要携十斛葡萄酒，来酹秋原壮士魂。葡酋昔有遍发唐人墓者，为某壮士所手刃。

楼台金碧拥南环，灯火千门夜不关。满地烟花春似海，三更人立磨盘山。南环，为胡贾聚居处。予所寓在磨盘山上，夜望灯火如繁星。

银牌高署市门东，百万居然一掷中。谁向风尘劳物色，博徒从古有英雄。澳中赌馆最盛，门皆署银牌以招客。

仙洞云封万竹深，隔江胜地负登临。倚楼幻作蓬瀛想，一角青洲出海心。拟游竹仙洞，未果。青洲，在海中。





叠韵答潘兰史送别　二首


潮气蒙蒙岛屿青，客心南去极沧溟。人逢裸国章缝贱，山入蛮荒草木腥。

兵火未消天狗劫，风雷犹奉野狐灵。无穷万里乘槎意，不为来看海上星。

刀光寒闪鹈膏，侠胆消沉客路劳。禁卫全军归吕禄，中原重镇付朱滔。

金牛假道愁窥蜀，石马传文诧共槽。海外且寻徐福去，蓬莱极目五云高。





戏柬兰史


隔江曾和《海山词》，一棹今来访范蠡。为向银屏问消息，画中红豆最相思。





题画红兰


不须纫佩怨三湘，一片丹心向紫皇。彩笔代颁花九锡，梦回香国拜真王。





桃源女史朱伯姬九江先生女公子也能诗画为兰史作小幅而自题绝句其上兰史出观因为书此


传经伏女画中人，自写桃源说避秦。倘许携家作渔父，种花来结洞仙邻。





兰史招饮酒楼叠前韵　二首


海山缥缈倚楼青，中有才人谢四溟。万里浮槎诗草富，一堂说剑浪花腥。

飞仙古劫惊龙汉，望帝春心怨鳖灵。休奏通天台上表，寄愁聊问酒旗星。

小试宫砂拭獭膏，雨花天里梦魂劳。镜中眉妩怜张敞，机上回文感窦滔。

越女珠光开夜宴，闽娘酒韵忆春槽。万方多难姑行乐，未觉东方已渐高。





叠韵答陆敬南


亚雨欧风郁不开，闻鸡人正渡江来。箧留表饵平戎策，梦绕旌旗拜将台。

地尽中原逢大海，天当乱世出奇才。填胸垒块浇难化，百尺楼高借酒杯。





答敬南见赠次原韵　四首


一石天下才，敢云独八斗。郁郁信陵君，平生付醇酒。

名士刘景升，世家袁公路。把酒论英雄，彼哉何足数。

世无仓海君，谁发诛秦意？一击天下惊，奋起龙虎气。

尉佗昔帝粤，独为陆生折。宝剑千金装，南来景前哲。





有寄四章次兰史韵


三叠《霓裳》舞紫云，桃花红影恋斜曛。英雄好色寻常事，身是钟山蒋子文。

惆怅芳时杜紫微，登山临水望将归。白门杨柳春风好，尽日依依属阿谁？

衣香阁敞倚清尊，手检《虬髯传》细论。匕首千金珠十斛，青衫红粉话中原。

花拂妆楼晓镜开，匆匆眉语走车雷。宓妃去后空留枕，愁损陈王八斗才。





题兰史望罗浮图次原韵


奇峰四百三十二，别后相思不计年。寻梦客迷胡蝶洞，看山秋上老龙船。

前身葛令仙为耦，左股蓬莱海化田。风雨迷离图未得，诗魂寒度瀑云边。





题兰史西樵揽胜图


山气化云云化水，玉龙飞挂空山里。七十二峰云水中，仙人夜半呼龙起。

空山有客晨搜奇，蒙蒙龙气寒须眉。逍遥台上吸云水，散作人间无数诗。

我来寻山看龙挂，犹幸读诗如读画。朅来复见《揽胜图》，置身忽入清凉界。

此山自合巢古仙，谁教凿险通人烟？世人奔走仙人笑，山中讲学声琅然。

奇峰尽矗青莲朵，何意人间飞劫火。神仙楼变豪客居，古洞碑流党人祸。

山中流水长潺潺，山云一出何时还？我披画图望云水，七十二峰相对闲。

安得将山还大古，谢绝时人作山主。餐云饮水吟仙诗，呼龙耕烟垦瑶圃。





饮香江酒楼即席作　有序四首


将之南洋，道出香海。二月八夕，友人邀饮于酒家之楼。群花侑觞，征歌竟夕。嗟乎！车雷夜走，是华夷杂沓之场；花雨春霏，极文酒雍容之乐。龙蛇起陆，倚剑问天，莺燕昵人，持觞酹地。际兹盛集，难已情言，首唱四章，以先诸子。

惘惘尊前唤奈何，春风杨柳客闻歌。谁知丝竹中年感，更比新亭涕泪多。

未许华灯照箭瘢，当筵酒令莽如山。不妨帐下犹歌舞，射虎将军已放闲。

浮海将为万里游，情禅梦侠小勾留。好春十日九风雨，人醉杏花深处楼。

劳送天河使客槎，华妆围坐灿云霞。英雄儿女平生愿，要看维多利亚花。





席上有赠


姗姗微步上瑶台，笑看惊鸿艳影来。亲制广寒新乐府，诸天齐唱《紫云回》。





即席赠邓恭叔孝廉家让


同醉朱明洞外天，尊前锦瑟感华年。出门满地风波恶，未许公卿荐邓先。





即席赠黄诏平明经景棠


骏马雕鞍百宝装，看君结客少年场。中原多少英雄在，不为看花到洛阳。





即席赋长句赠陈剑秋罗持有


平生我爱陈太学，封章上数汪黄恶。平生更爱罗江东，请讨朱三意气雄。

中原今日正多事，书生要共持清议。不薄今人爱古人，当代岂无天下士？

茫茫八极愁风尘，开尊且醉春江春。相期少壮各努力，莫遣莺花空笑人。





即席赠颜恒甫清华，闽人


海上相逢意气亲，与君同作异乡人。家山故事休回忆，终遣王潮领八闽。





席上二商索赠书此予之


牙筹不碍手亲操，坐拥雄资意气豪。毕竟商人能爱国，千秋义士有弦高。





诏平以三十自寿诗见示长句补祝


男儿三十不将相，看花长醉珠江舫。红牙小拍鹤南飞，选词亲付珠娘唱。

但作鸳鸯便是仙，满江花气养韶年。玉台仙眷工新咏，寿郎诗写红瑶编。诏平妇能诗。

吹彻琼箫弹锦瑟，来共荷花祝生日。诏平生日在六月。荷花世界水云凉，长生定许花神匹。

百年三万六千觞，此是人间行乐场。群仙酣宴天公醉，休向通明奏绿章。诏平曾上书公车间。





赠潘翔初

赠潘翔初[131]

大隐在城市，天南见此人。我来沧海上，相遇粤江滨。

谈笑情文古，交游意气真。为君吟赠句，一棹五洲春。





诏平席上次兰史韵


休向昆池问劫灰，嬉春客自看花来。经营八表归诗卷，收拾千秋付酒杯。

龙虎片云开王气，犬羊残局起人才。英雄儿女同高会，此是平生第几回？





为兰史赠席上小妓


獭髓微痕玉有瘢，双眉淡淡扫春山。珠江风月无边好，都在佳人浅黛间。





席上有女校书介剑秋乞诗


楚楚风神剧可怜，乞诗亲捧彩云笺。春风杨柳人将别，更唱黄河远上篇。





欧冶子歌

欧冶子歌[132]

噫嘻乎嗟哉！魔风夜扇大海水，妖岛西飞金两翅，飞啄群龙龙半死。神龙不死何时起，金仙铅泪流不止。此劫茫茫古无似，不数汉家燕啄矢。谁为铸剑歼厥妖，当代吾思欧冶子。于时日蚀团黄月华紫，乃采天精抉地髓。天帝下观万灵侍，雷公电母风伯雨师听驱使。祥金跃出洪垆里，铸成双剑神无比。昆仑为砺沃礁砥，陆斩虎狮兕。妖鸟哀号张大嘴，群魔乞命等羊豕。一挥再挥试神技，乃使五洋沉军舰，六洲平战垒。于时天地乃清宁，璧合二仪珠五纬。告太平者有太史，一统之朝古无此。神剑依然发刃始，老我不才称剑士，布衣长揖归田里。噫嘻乎嗟哉！当代吾思欧冶子。





题骆宾王集　二首


义师散后遁僧寮，老抱雄心托浙潮。此笔江河流万古，多因曾檄伪临朝。

凤阁鸾台宰相忙，此才竟令落蛮荒。若将文字论知己，惟有当时武媚娘。





与平山近藤二君及同志诸子饮香江酒楼兼寄大隈伯相犬养春官日本东京







与平山近藤[133]二君及同志诸子饮香江酒楼兼寄大隈伯相犬养春官日本东京


谁挟强亚策？同洲大有人。愿呼兄弟国，同抑虎狼秦。慷慨高山泪[134]，纵横大海尘。支那少年在，旦晚要维新[135]。





纪　事　二首


阊阖沉沉路不通，封章空自效愚忠。人间漫诧朝阳凤，已落罗钳罟网中。

何止诛求在市租，上供只道急军需。相公南下纡筹策，报国居然仗博徒。





七洲洋看月放歌　二月十三夜


一舟之外天连水，万里空明月轮起。七洲洋里看月行，数遍春宵古无此。舟行双轮月只轮，青天碧海无纤尘。茫茫海水镕作银，着我飞楼缥缈独立之吟身。少陵太白看月不到处，今宵都付渡海寻诗人。月轮天有居人在，中间亦有光明海。不知今宵可有南去乘舟人，遥望地球发光彩。地球绕日日一周，日光出地月所收。此时月光照不到，尚有大地西半球。此时月光随我来南游，大千界中有此舟，更着此月来当头。舟中吴讴答越讴，月光夜照花枝幽。中有蛮姬十队并作天魔舞，东音西音四起声。嫦娥应自怨幽独，不及人间儿女同无愁。安知人海群龙方血战，蜗国蚊巢纷告变。月光遍照六大洲，万怪千奇机械见。剩此同舟胡越犹一家，各抱月华共欢宴。自从中朝海禁开，年年月月泛月有人来。忽然今月属吾有，此时此地此景真奇哉！吸月屡罄葡萄杯，独惜南溟岛国尽隶他人属，坐叹热带之下无雄才。人间万事纷变灭，方见月圆旋月缺。四万八千修月仙，玉斧长劳竟何说。固知盈亏之理原循环，大地山河终古不改色。即今圆相虽未全，一出已令天下悦。天上之月海底明，上下两月齐晶莹。两月中间一舟走，飞轮碾海脆作玻璃声。月兮西落而东生，北舟莽莽方南行。天经自纵地纬横，此时吐吞八极诗方成，天鸡喔喔呼潮鸣。自是诗中海权大，万里南天开海界。月华夜夜供豪吟，月神不怪海神怪。明朝待看海上无数之奇峰，明宵舟泊宾童龙。澜沧江头看月去，江花江柳春溶溶。





昆　仑


茫茫天水气相吞，大海中浮独岛尊。不见神龙见神鸟，七洲洋外望昆仑。





二月十五日抵西贡作


楼台金碧国旗飘，吹角江头虏气骄。地极南交逢热带，人来西贡作花朝。

椰林草屋蛮跳月，绿舫红灯客守潮。走遍香车堤岸路，不曾辜负好春宵。





西贡杂诗　十首


七洲洋外海程遥，竟夕扬轮趁晓潮。九十九湾春水曲，澜沧江上作花朝。七洲洋已过约一日，即至西贡。入口处有九十九湾，其江即澜沧江也。

岂独开疆自汉秦，南车久已载皇仁。谁知富贵夸真腊，竟属黄鬚碧眼人！西贡即真腊也，秦汉皆交州属地，古越裳亦在此。

力遣孱王慑虎威，残疆何止割南圻。云山北向空挥泪，辜负遗民望黑旗。南圻六省，西贡为嘉定省。南圻失最早，黑旗所驻在北圻。

未肯洋装换越装，金环椎髻素衣裳。传经但读佉卢字，遗教无人说士王。土人仍越装，少作西洋装者。但闻今年三十以下者，皆读西书，少通中国文者，可叹也。越南人称士燮曰士王。

水程几日达高棉，山势南趋尽越边。一夜黄花江水长，满堤金塔卖鱼船。金塔国，即高棉。每夏黄花水长，鱼即大至。去西贡轮船两日程。

绿树双堤护走车，隔帘鹦鹉听呼茶。独怜呜咽琵琶语，半是珠江落后花。越南亦有土妓，然侑酒者多珠娘，皆珠江残花也。

槟榔红嚼蛎灰腥，粲露瓠犀醉半醒。交趾不逢逢黑齿，大荒重纪《百虫经》。古云交趾人趾皆交，无其事。惟越南男女皆喜槟榔，齿黑如漆耳。

吾乡大令昔生还，风土蛮荒记最娴。江上愁吟香祖句，不堪回首念家山。澎湖蔡香祖大令名廷兰，未得第时曾遭风飘至广义，与越南人士迭有唱和，所著笔记风土甚详。

多少蛮姬理夜香，当门红烛荡花光。可怜膜拜西天佛，管领真归大法王。妇女多在门外陈香纸夜祀神者，膜拜仍如祀佛仪。

金碧楼台眼界新，竞将工巧诧西人。竹篱茅舍清江上，几树幽花本色春。法人所居，洋楼骈列。而越人草屋数间，仍如故制。





舟中望茶盘山


沧波无际夕阳红，孤屿苍茫大海中。水墨痕浓云脚矮，茶盘山外雨蒙蒙。





饮新加坡觞咏楼次菽园韵　四首


春风海上客徴歌，消受群花眼福多。我比石斋尤豁达，不妨坐抱顾横波。

风云万里郁神州，人醉天南第一楼。唱遍南朝新乐府，最难天子是无愁。

解佩江皋竟遗予，琴心久已薄相如。出关待草勤王檄，懒对芙蓉赋《子虚》。

力收墨雨卷欧风，馀事当筵顾曲工。谁遣拿破仑再出，从来岛上有英雄。





天南第一楼放歌


亚洲一片云头恶，群花摧折雌风虐。护花幡立海东南，裼裘公子方行乐。

千红万紫开春中，团圆月照何王宫？粗豪莫笑虬髯客，娬媚全胜羊鼻公。

第一楼头人第一，天女散花香满室。中宵醉卧海云红，梦遣黄人捧朝日。





星洲喜晤容纯甫副使闳即送西行　三首







星洲喜晤容纯甫副使闳[136]即送西行　三首


吾国有爹亚，将为欧美游。艰危天下局，慷慨老成谋。

新运开三世，雄心遍五洲。南华楼上话，一夕定千秋。

七十尚如此，吾徒愧壮年。排云叩阊阖，救日出虞渊。

异域扶公义，神州复主权。柬之原未老，终仗力回天。

廿载知名久，相逢瘴海春。亚洲数先达，岭表有奇人。

南出终张楚，西行更哭秦。风云看勃郁，万里送飞轮。





赠林文庆

赠林文庆[137]

君名文庆字文庆，应慕汾阳郭子仪。若论收京扶圣主，终需横海出雄师。

公卿当代多馀气，豪杰中原望义旗。欲起病龙作霖雨，天涯我特访神医。





答叶季允懋斌见赠　四首


平生风义柳堂门，雄直依然粤派存。谁料南荒柔佛国，听松庐更有诗孙。季允，为柳堂弟子。有私印曰“听松庐诗孙”。

万里飞腾志未乖，海山苍莽遣吟怀。他年岛国传流寓，诗屋人寻豆腐街。季允所居。

廿载风尘粤客装，公山远郁苍苍。自来海外称诗老，更望佗城作故乡。

劳赠才人绝妙词，天涯有客遍搜奇。独怜荒峤来相语，绝少韩陵一片碑。南洋诸岛国，山多前御制碑文，惜无考古者一搜访之，亦犹海外名士，中原人多不知之，可叹也。





舟过麻六甲即满剌加国三首


南风吹雨片帆斜，万叠山青满剌加。欲问前朝封贡事，更无人说故王家。

碧眼胡儿拜武皇，贡书犹托岛中王。直陈藩国流离状，曾有吾家侍御章。明武宗时，满剌加已为西人所占，犹托故王名入贡，族祖御史公道隆，力陈其伪。

荒山中尚有遗民，一死居然与古邻。赢得盖棺遮短髪，四方平定铁崖巾。闽人流寓在明代，今相传殓尚以明衣冠。





由新加坡抵槟榔屿舟中口号


柔佛国中逢上巳，槟榔屿里作清明。匆匆雾鬓风鬟影，饱看春山两日程。





万里梦


到此翻增故国思，孤臣万里走南维。东风吹起皇都梦，春尽瀛台又一时。





吡叻杂诗　二首


槟榔林里有人家，村外溪流溅白沙。真个四时都是夏，一年长得见□□（此处手稿被虫蠹二字，似系“朱霞”）。

三月春风动客思，远山如黛字双眉。秀娘半老犹妖艳，诮受王郎七字诗。





游阿易意淡观音阁次壁间韵　阿易译言水；意淡，黑也


不使南荒劫火燃，流沙黑水且安禅。六时梵呗潮音静，千眼灵光宝相圆。

出洞猿携山果献，归巢鹤抱海云眠。诸天也藉黄金力，变现西方九品莲。





槟榔屿杂诗　五首


谷绣林香万树花，青崖飞瀑砑。谁知地下潜流出，散作春泉十万家。

海外居然谱学通，衣冠休笑少唐风。黄金遍铸门楣字，不数崔卢郡望崇。门首皆榜郡望。

一轮月照万花娇，歌管声中长夜潮。宝马香车春似海，打球[138]场外看元宵。

走马交衢碾白沙，椰阴十里绿云遮。晓风吹出山蜂语，开遍春园豆蔻花。

雾阁云窗启道场，不须极乐数西方。山僧指引频夸客，顶礼曾来白象王。





道君岩　二首


论治人方咎祸胎，化胡更向海天来。青牛西域流沙远，朱鸟南荒古洞开。

聚窟乳泉飞法雨，空岩蛮语答春雷。独怜混沌年年凿，谈道难教劫运回。岩后，西人方以机器取白石。

三月南洲选胜行，冥冥雾雨破春晴。海中山是无名妙，天下人方有锡争。岩左右皆挖锡成湖。

出洞冷云含石态，抱崖老树纳溪声。大荒闲说犹龙旨，笑看东来紫气生。





病中赠王桂山四首







病中赠王桂山[139]四首


海山斜日郁苍苍，回首神州意黯伤。热血满腔凉不得，苦教枰药累真长。

无力能消古劫尘，愧君卖药济斯民。千金妙有神方在，着手先成海上春。

所须药物是当归，有客天南叹式微。未报国仇心未了，枕戈重与赋《无衣》。

色舞眉飞夜论文，天涯意气最怜君。相期海上归来日，王寿山头话白云。





次晓沧韵送王佐臣


王寿山头月一轮，照君风骨最嶙峋。不如归去山中好，刘四从今莫骂人。





南道院　二首


宝气搜残剩石头，石玲珑化洞天幽。三分得水知鱼乐，九曲看人作蚁游。

荒外有山容道侣，海中无地不瀛洲。他年补入《神仙传》，曾费骖鸾半日留。

林外方塘塘外山，洞门高下锁烟鬟。藤阴满院闻蝉语，云气当轩待鹤还。

绝妙文心惟曲折，最难仙福是清闲。海天归去犹留梦，他日相思浩渺间。





尚卿尊兄以相人术行海上相遇槟城书此奉赠

尚卿尊兄以相人术行海上相遇槟城书此奉赠[140]

阅尽寻常富贵人，天南夷亦竟相神。与君细语平常事，皮里阳秋语更真。





自题南洋行教图　二首


莽莽群山海气青，华风远被到南溟。万人围坐齐倾耳，椰子林中说圣经。四月朔日，在闲真别墅衍说，闻者以为得未曾有。

二千五百馀年后，浮海居然道可行。独倚斗南楼上望，春风回处紫澜生。斗南楼，门人王生所居。予为署额。





留别晓沧次题行教图韵


南风吹大海，日轨走南陆。我行君尚留，慷慨念时局。神方置不用，谁起国病笃？同抱救世心，栖栖行海曲。空言要何补？长身只食粟。此来已三月，共惜流光速。群山送我行，海气清而肃。眷念君平生，抱道过王蠋。临歧为我歌，高响振林木。林中双异鸟，飞鸣正相逐。勉哉保令名，何必愧异服。晓沧时改南洋商人服。





舟泊吉隆


巴丁江上驻游踪，倚柁微吟望远峰。一夜双轮乘月去，计程明日到芙蓉。





芙　蓉　二首


林里交柯万树花，出林楼阁倚朱霞。一生长在芙蓉住，羡煞江头卖酒家。

海山缥缈客心分，锦字天涯隔暮云。独向芙蓉江上望，远峰眉黛忆文君。





次韵答叶生


行尽南条又北条，更谁车乘咏翘翘。泰山虚望崇朝雨，沧海离忧竟夕潮。

万里遨游同率野，一官潦倒负归朝。天鸡唤起瀛台梦，八彩龙眉忆帝尧。





赠罗叔羹领事　二首


十丈黄龙卓国旗，南荒群识汉官仪。只今都护仍开府，从古行人必善辞。

海臂中分浮世界，天心难测厚蛮夷。登山四望青山色，何处先朝御制碑？

万里家山梦八闽，一尊海岛话三春。对棋每感中朝事，属籍偏多故国民。

落落星辰明赤道，茫茫车马走黄尘。要知吾道其南意，此任终当付伟人。





与林谷宜比部夜话


万里星洲遇故人，逍遥梅鹤寄闲身。白云簪笔留诗梦，黄海回帆话劫尘。

鬼宿中宵光更大，神州何日运方新？举头明月怀京国，同是天涯草莽臣。





客楼夕感


海色天容入望遥，凭栏心事涌如潮。茫茫泥雪征鸿急，隐隐车雷虏马骄。

万叠蛮云开热带，一轮娥月送凉宵。好风不为吹愁去，银烛清尊伴寂寥。





南还抵汕头埠闻琰儿球儿殇耗哀感书此　六首


频年痛哭为哀时，谁料今朝更哭儿。拟遣灵龟向天问，挑灯和泪读韩诗。

扁舟劫外侍东还，投劫安知在此间。阿弟六龄兄十六，九泉风雨念家山。

望尔成人竟不成，中年哀感倍伤神[141]。青山何处埋儿骨？黯黯愁云隔凤城。

全家避地古梅州，独客南归尚滞留。夜夜雏魂梦中见，寒潮呜咽浪西楼。

食厉偏难恃女媊，便非英物也凄然。欲呼群力新中国，已失人间两少年。

弧矢男儿志四方，河山北望战云黄。可怜竟背爷娘去，不共汪锜作国殇。





秋日藕华枉过山居次元韵　七首


混俗仙人钟颖阳，劫尘世界少班行。骑驴晓入秋山里，来看丹枫万树霜。

天冠山下野人居[142]，除却渔樵少往来。今日谪仙劳过访，看山还费赋诗才。

拟种山中万树梅，花时香雪定成堆。如何尚未锄明月，已有神仙跨鹤来。

北望胡尘莽万重，六宫人散景阳钟。骑驴莫妄谈天下，且学希夷蛰五龙。

海天倦看蜃成楼，一角青山客自留。尊酒开轩话农事，秋风篱落豆花稠。

古貌苍髯画得无，相逢吾道未全孤。他年写入丹青本，莫误山阴访戴图。

满路秋花散晚香，一尊人醉万松堂。呼云送客出山去，金简峰头初夕阳。





阴那山行







阴那山[143]行


五岭东来势忽止，阴那山自云中起。山在云中不可见，得云山乃留真面。我生爱山尤爱云，策马寻山看云变。阴那之奇无不有，擎空突兀拿云手。大云放作天下雨，小云留赠山中友。登山不学昌黎哭，游山岂作开云祝？高秋十日云沉沉，山灵知客嫌秋阴。狞云忽散秋宇净，古柏荣枯护禅定。倚天五叶开青莲，奇峰顿落琳宫前。上有飞仙来往之天桥，下有茶香万斛之流泉。山中寺古逾千年，开山何人潘了拳。金光明现身丈六，昔曾入梦来清源。乙未夏在泉州，曾梦见异僧二来谒，一通身作金色光，一作玉色光。作金色光者，自赞姓名曰潘了拳。吁嗟乎！占山须占天下奇，作佛须作云雨师。万里中原腾旱气，愿驱群云出山去。留云不遣遣云阴，山与祖师俱惭愧。





灵光寺晚眺　四首







灵光寺[144]晚眺　四首


般若台荒噪暮鸦，香炉峰冷挂残霞。夕阳尽作燕支色，染出秋林树树花。

三柏生枯气郁苍，沉沉紫殿梵云凉。绿杉野屋隔溪水，牧笛数声山月黄。

尽洗苏王伪体篇，空山飞瀑泻寒烟。山灵自展凌云手，妙写馀霞散绮天。《山志》载东坡、阳明诗，皆伪作。

将军席罢梅仍落，学士轩空柏自留。犹有旧时明月在，照人来作闰中秋。





王寿山诗　十首







王寿山[145]诗　十首


百盘路尽是山门，避世人犹宅址存。消受桃花千万树，梵王宫占武陵源。元季有在山上避乱者，筑砦垦田。今田毕归僧。

广福庵寒锁落花，开山初祖属吾家。欲寻凤髻峰前塔，斜日秋林噪暮鸦。广福禅院开山僧名映耀，俗姓丘，明初人。凤髻峰，在院后，塔墓尚存。

下方僧院众山巅，百折林梢路更前。绝顶别开新世界，蒙蒙花雨散诸天。广福禅院已在众山上，由广福至祥光，尚五六里许。

秋河挂树露华浓，残月衔山起听钟。花影满身寒不寐，不知身在最高峰。山上入秋即须披裘。

仙人去后碧云寒，丹灶无烟玉井干。留得残棋一枰石，秋风吹客话长安。昔有王岐者，在山修道。丹灶、仙井、棋枰石，其遗迹也。

眼底闽山与粤山，霸图山色有无间。老僧不管人间世，黄叶满林秋闭关。山阳为福建，阴属广东。

鸣鸠春路忆幽探，耆旧遗闻选石谈。埋碧千年应不化，重镌诗碣蔡梅庵。“一路春鸠啼落花”，蔡公蒙吉《王寿山》诗句也。

遗墨残山觅旧劖，空林凉碧坠松杉。珊瑚宝块消磨尽，满目寒云帝子岩。帝子岩，或云隆武帝子曾至此，有遗字在石。

何处寒薇问首阳，名山竟遣落蛮荒。秋心瘦入诗人骨，箬笠峰头夕照黄。山本名阳首，箬笠峰为山最高顶。

万方多难此登临，满径幽兰石气阴。欲把《离骚》当梵唱，谶除香草美人心。山中多兰。





附：王寿山祥光寺联


此山介闽粤之交，自成丘壑。任仙人灶冷，帝子岩寒，群峰拱揖尚依然。看残世界空华，万柄青莲，九品台高开宝座。

我佛以慈悲为本，何惜津梁。仗西竺经遗，南宗钵在，末劫挽回原易事。留得英雄退步，一庵黄叶，三生石古证情禅。





画兰曲


谢生为李生画兰石帐额，走笔为书此。

秋风吹冷松江水，谢览兰芳仍竟体。晴窗搦笔写秋英，芳心不向霜前死。

眼中九畹无闲田，突兀拳石安花间。花幽石瘦各自媚，风茎露叶何娟娟。

北平今日谁飞将？一枕幽香酣玉帐。借花陶写英雄心，岂特《离骚》当梵唱。李生喜诵予《王寿山诗》。

梦破中原夕照红，幽兰开落荒山中。莫教无土孤根露，花里残经写大空。





题叶婉仙女史古香阁集　三首







题叶婉仙[146]女史古香阁集　三首


修竹娟娟翠袖单，六铢衣薄不胜寒。新词一卷疏香阁，煮梦仙人叶小鸾。

福慧双修竺落宫，玉楼人去锦屏空。翩翩独立人间世，赢得香名饮粤中。

滴粉搓酥绮意新，溶溶梅水写丰神。桐花阁外论词笔，更遣香闺作替人。





天　上


天上何曾可寄愁？《逍遥》聊学漆园游。云山北向迷三晋，禾黍东迁痛二周。

漠漠虫沙仙脱劫，冥冥龙夜客哀秋。荒鸡风雨无人语，四海当时一子由。





古大夫宅下马石歌　有序


石在嘉应州北门。有黄氏筑宅，担土得古镇宅钱。以告公度京卿，询其地曰马石下。走视，因得此石。有文曰：“宣和四年古大夫宅立。”大夫者，盖古革也。京卿以拓文见示，乃为作歌。

七百年来掩尘土，石与大夫俱氏古。大夫何许人？乃是紫虚仙人四世孙，宅在梅州州北门。眼前不见大夫宅，止见大夫下马石。石立宣和之四年，大夫手铸镇宅钱。古钱出土铜锈紫，留与后人知宅址。钱铸何年石能语，此石不刻《党人碑》，又不贡筑艮岳兼花移。大夫五马何逶迤，留题七星岩石方来归。肇庆七星岩有古革政和八年题名。大夫归来立石日，天子尚未蒙尘时。当国者谁蔡太师，吁嗟时事已可知，大夫下马心应悲。朝更代改宅何有，大夫名在马骨朽。惟有此石长不刓，大书深刻苔花寒。摩挲欲具袍笏拜，当作到氏奇礓看。





南汉敬州修慧寺千佛铁塔歌　有序


庚子秋游梅口镇，温柳介同年示以黄公度京卿所寄南汉敬州修慧寺千佛铁塔铭拓本，矜为创获。及冬抵州谒京卿，得见塔残铁。其第七层一方即铭文，三方缺，故不知铸者铭者姓名。四层及六七层之半俱佛像，以所得约之，知塔有千佛。惜缺者无从觅，不能见其全矣。塔盖南汉刘鋹时州民募建以祝福者，与光孝寺东西铁塔奉敕造者先后同时，计大宝八年乙丑岁建，而始毁于同治四年乙丑，阅岁乙丑者已十有五。铭文词近《尔雅》，书亦具体颜平原。州中之金，此为最古，惜省志州志俱未载。吴石华先生《南汉金石志》搜罗甚广，亦失之眉睫，致久郁而不显，浸至残毁，无过问者。今京卿得焉，不可谓非此塔此铁之遭也。塔址在一小山上，梅江绕其下，去人境庐不半里，登璇楼可望见。惟修慧寺今不知何所。或云康熙间塔自齐州寺移建今址，然无可考证，亦第故老相传云尔。京卿已属柳介载入今州志，复作歌属予和焉。吊古慨今，遂有斯作。

五金之用铁为广，惜或竟付降王长。上供铸柱下铸床，更铸贪痴佞佛想。

有铁不遣铸五兵，又不铸器资民生。峨峨两塔奉敕造，民间观者如风倾。

梅水东来避灾地，上有先朝修慧寺。眼中突兀窣堵波，不惜乌金铸文字。

谁欤铭者工祝词，贤劫千佛森威仪。皇图欲仗佛力固，安知天降香孩儿。

一铁山围一世界，劫火中烧万法坏。巍然此塔九百年，相轮夜转罡风快。

岂惟牛角难长延，眼看宋蹶元明颠。敬州遗事共谁说，塔端铃语缺不圆。

塔铸何时岁乙丑，有大力者负以走。十五乙丑塔乃倾，敢信佛缘能不朽。

自从象教嗟中衰，中分净土参耶回。竞假天堂地狱说，乘虚与佛争东来。

东来明星张国焰，炮雨枪云铁飞舰。天经唪罢万灵噤，海旗飐处千官谄。

与之抗者谈真空，白莲万朵开魔风[147]。谁云此獠有佛性，妖腾怪踔巾何红。

此亦当今一张角，满地黄花乱曾作。国成谁秉邪召邪，聚铁群惊铸此错。

黄金台边铁血殷，六龙西幸趋函关。麻鞋何日见天子，小臣足茧哀荒山。

梅山苍苍梅水碧，雄心陶写付金石。眼骇残铁南汉年，古锈斑斓铁花积。

当时铸者知何人？寺荒塔坏朝屡新。小南强花空供养，即今诸佛无完身。

铁不得用铁之辱，海风夜啸蛟涎浊。神州莽莽将陆沉，诸天应下金仙哭。

谓佛不灵佛倘灵，睡狮一吼狞而醒。破敌神兵退六甲，开山力士驱五丁。

五岭雄奇积煤铁，矿政未修民曷殖。地不爱宝资中兴，会须富国兼强国。

吾国平等存佛心，纷纷种教休交侵。行看手铸新世界，采山有诏需南金。

人天同庆回末劫，王气宁容霸气杂。神力永镇阎浮提，何须四万八千塔。





重晤梁辑五光禄话旧　二首


铜狄重摩定惘然，春明旧梦岁周天。与君同话沧桑劫，已抵仙人五百年。

风雅都从变后奇，古来词客惯哀时。可怜倒海倾河泪，独立苍茫但咏诗。





戏为张叟题麻姑进酒图　三首


人间游戏太风情，混沌初分蝙蝠精。勾引麻姑来侍酒，须妨妒煞老方平。

多恐麻姑鬓亦霜，蓬莱清浅海栽桑。还丹要乞馀杭姥，三少鸡皮却老方。

不须成佛不生天，纳纳乾坤任放颠。解识妇人醇酒趣，英雄退步便神仙。





观澜亭题壁亭旁有庵供佛　二首


万山难阻水奔驰，地陷东南出百夷。不信狂澜回不得，西风倚剑独题诗。

我佛如怜国债深，山河大地变黄金。莲台冷袖兜罗手，半壁尘丝古殿阴。





久旱得雨初霁饮人境庐时闻和局将定　二首


忍把乾坤付醉乡，登楼休负好秋光。黄龙约改清钟酒，白雁声催故国霜。

老树半凋开远目，鞠花无恙展重阳。美人消息来何暮，怅望秦云各尽觞。

得雨虽迟也胜无，东皋预计麦苗苏。青天转粟趋行在，黄海传烽迫上都。

已叹鳌翻难立极，岂容龙醒更遗珠。至尊薪胆劳明诏，醉抚横腰玉鹿卢。





用前韵赋答人境庐主见和之作　二首

用前韵赋答人境庐主见和之作　二首[148]

无物消愁且举觞，自拼千日醉程乡。谁张仙乐迎金母？漫诧神兵下玉皇。

竭井难医狂国病，剪灯空吊女宫殇。白莲飘尽黄莲死，惆怅尊前说酒王。义和拳谓玉皇遣天兵八百万，红灯照祀黎山老母，为首者自称黄莲圣母。见近人撰《天津一月记》。义和拳出于白莲教，见近人撰《义和拳源流考》。某邸父嗜酒，俗有“酒王”号。

百二河山未定都，金鳌戴主谶原诬。日回旧驭长安远，月送残更太白孤。

钩党重翻十常侍，玺书新款五单于。群公休守偏安局，《推背》犹存一统图。





三用韵奉答


浮云西北郁苍苍，残角秋城泪万行。朋党祸仍流丑相，太平功竟录申王。

眼中木槿花荣落，身后梧桐树短长。自把千秋付杯酒，湖山无恙脍莼香。

狼星妖焰压威弧，八部群龙护曼殊。朱果在天持剥运，黄花满地祸神都。

入山我自寻青主，[149]望海人谁鉴黑狐。汉德未衰豪杰出，不须重唱鼓咙胡。





四用韵奉答


沧海尘蒙镜殿光，公卿同哭牝朝亡。河阴兵问充华罪，乐府歌残娬媚章。

往事数钱怜姹女，异邦传檄过宾王。枉崇圣母无生法，难遣神兵御列强。

延秋门冷夜啼乌，宝玦王孙泣路隅。已弃此身同腐鼠，有威平日假妖狐。

北庭飞雪行头远，南半流星应象殊。待唱迎銮收野哭，五陵佳气未全无。





雨中游祥云庵五用前韵　二首


九州谁土是吾乡？无地埋忧问佛忙。黯黯山容都入睡，冥冥云气果何祥？

当关虎豹愁逢石，在水鼋鼍懒架梁。忽策青骡思蜀道，雨中铃语太郎当。

未解天心悔祸无？干戈满地客愁孤。分争净土魔何众，遁守荒山佛太愚。

家法老僧惟托钵，人言群盗尚偷珠。西风泪洒山门柳，蚀尽秋虫守旧株。





六用前韵奉答　二首


秋色西来接太行，故都回首虏尘黄。凄凉汾水沾衣泪，仓卒芜亭煮麦香。

岁币桧伦迟款敌，军书操绍托勤王。斜阳万里桥边路，谁奉当归祝上皇。

纵不人诛亦鬼诛，生灵百万死何辜？断难大义容三叔，休遣清谈御五胡。

行在《阳秋》书待著，广明庚子事原殊。中朝国法兼家法，遏必隆刀可在无？





游西岩灵境院七用前韵　二首


七百年中电火忙，元城游处佛灵彰。后来鹦鹉新禅长，曾忤猢狲旧队王。

山尚有神能迓客，僧关何党亦投荒。行人难解衰朝恨，黄叶空林话夕阳。

绿失榕阴老树枯，津梁疲后佛心孤。绿榕桥，榕已枯。劫尘西起遮灵鹫，禅派东来出野狐。何事挥拳学僧耳？共惊遗教演鸿儒。登高欲写哀时意，十里残山叫蟪蛄。





闻歌有忆八用前韵　二首


碧落归来旧侍郎，钧天寻梦泪沾裳。皇娥倚瑟歌何艳，王母开筵乐未央。

龙汉劫深愁魃舞，蚩尤兵迫罢娲簧。瑶池小队停仙俸，齐向西华祝吉祥。

渺渺瑶京帝所都，《霓裳》故部尚存无？九龙欲窃天公位，四象全翻《太极图》。

此劫本来关运会，诸仙平日太嬉娱。可哀休唱人间曲，颠倒先将斗柄扶。





九用前韵　二首


满目狮章更鹫章，沉沉龙气不飞扬。秋风石马昭陵恸，夜雨金牛蜀道长。

元老治军收白艻，中朝厄闰等黄杨。若教死殉论忠义，何止区区李侍郎！

金币全输玉并俘，止兵幡未下驺虞。六宫急作抛家髻，三界难飞召将符。

殿下雷颠当大敌，军中风角走妖巫。即今神圣犹争颂，莫笑当时莽大夫。





十用前韵　二首


一笑当时果灭洋，红巾白帽满朝堂。花门首出中兴将，米贼兼封异姓王。

铜版令严诛异教，铁牌制毁奉权珰。可怜刻木牵丝拙，袍笏空登傀儡场。

竟难赤黑辨狐乌，眼底云成万变图。名士穷搜呼作贼，王孙苦道乞为奴。

茝兰沉恸留湘水，禾黍馀哀恋亳都。涕泪新亭果何益？有人江左薄夷吾。





十一用韵　二首


不须复古但尊王，一旅终兴夏少康。菜叶西风今冷落，茄花满地旧披猖。

传书漫遣三青鸟，贡品休征四白狼。马上黄尘犹眯目，早教帘撤圣神皇[150]。

河山北戒郁盘纡，天险关门尽备胡。九庙未迁先世鼎，两京谁扫故宫芜。

悲歌易水无豪侠，贾骨金台有钝驽。往事休谈元代史，曾收西域略忻都。





重游清凉洞呈藕华道长　二首


五年梦绕清凉洞，猿鹤青山待我来。添得两行家国泪，西风吹上会仙台[151]。

缤纷花雨散瑶林，持帚仙童倚树吟。莫扫天香落人世，中原逐鹿劫尘深。





燕子岩


《一统志》曰游曦岩，在蕉岭油坑乡仙岩寺后，亦曰仙岩。

佛寺藏山间，仙岩伏寺后。世少好事人，奇荒陋。白昼秉烛游，青山携鹤友。幼雏秀才自言“崆峒鹤后身”。入寺复出寺，呀然见洞口。守门无仙犬，容我踏云走。引人渐入胜，平步势不陡。殿宇当中开，千人坐能受。远怀混沌初，巧出造化手。万石造一洞，一洞含万有。备具人物形，胚胎脱怪丑。藏之九地底，遂致长不朽。涉冬石气温，留观遂能久。石燕殊骄人，钟乳富自守。举族作仙禽，得天抑何厚。谁实开杀机？采捕入药臼。为祛六气淫，致损千年寿。嗟尔洞天居，安乐焉可狃。大声自何来？隐作风雷吼。疑为地轴转，否或潜龙斗。我欲往探之，阴沉不可究。于时烛见跋，天光时隐漏。入洞复出洞，石云湿两袖。





钟文南太守宝熙自美洲回里赋赠　四首







钟文南太守[152]宝熙自美洲回里赋赠　四首


九万里程环地底，四千年史创皇初。别开揖让征诛局，山海重编化益书。

寻洲志伟高伦布，开国功高卓耳基。皇帝玺书亲问讯，太平洋外树龙旗。

西穷月竁传天语，东走星槎奉国书。三日逢头七逢尾，真看碧海掣鲸鱼。

纽约铁桥天下稀，男儿壮志未应违。班超万里封侯去，陆贾千金奉使归。





次韵奉答藕华　十首


何事天涯怨式微？六龙西幸不曾归。平生稷契空相许，茧足荒山素愿违。

缥缈碧云飞两凫，泥中久辱胡为乎？仙山楼阁不归去，万树桃花今在无？

天马何曾西极来，千金市骏枉燕台。不应河岳英灵尽，岁岁天门诏榜开。

黄麾立仗待头颅，一掷成枭注太孤。多怨天公不能笑，怜他玉女误投壶。

眼前绿转更黄回，如此天心也费猜。惊起希夷五龙蛰，胡尘蒙过华山来。

烈烈南风沙扑天，武陵安稳种仙田。桃花流水无今古，闲过苍鹅出地年。

伴食纶扉几日开？紫垣惊见坼三台。东门黄犬华亭鹤，都入香山感事来。

响遏珠尘落殿楹，瑶池春宴按歌情。不知零落云韶部，可向秦楼逐凤鸣。

啄屋乌多燕子稀，黑云如墨压城围。寻常百姓无家别，不独乌衣巷已非。

休向人间更赋哀，迢迢云汉待昭回。擎天各展黄人手，重捧红轮出海来。





南岩均庆寺诗　有序四首


寺在武平岩前所城中，岩在寺后，如卧狮，奇甚。由狮口入洞，颇深豁，前后俱通，中祀自严尊者。据至治元年僧景铉碑，尊者元仁宗时曾应诏入都，灵异卓著。今所传为宋封定光圆应大德普度古佛者，当仁宗而讹也。碑云：尊者南归，道杭州，遇山出蛟，以帝所赐金钟覆之。入闽，喜此岩。有“一峰狮子吼，万象尽皈依”语。因卓锡启道场，帝闻之，敕赐藏经。尊者接诏归，有句云：“九重天上恩纶锡，拾得昙花满路香。”旋示寂于杭。闽人塑遗像于寺及岩中。寺旧名均庆，见万历二十五年僧正名碑。吾丘氏自闽迁粤，在宋、元间，据家乘，四世祖曾祷南岩而五世祖生，乃以寺名名之。是为元至正十六年，非万历碑存，无知此寺旧名者矣！岩后镌“人世蓬壶”四字，父老相传为乾隆亲笔；据万历间武平令成敦睦诗，碑四字乃成书也。寺所有以至治碑及延祐间所铸钟为最古，今皆存岩中。寺有何仙姑祠，俗传仙姑与尊者争此岩，指岩巅石上仙足迹为证。然考诸碑无此语，知好事者为之也。庚子冬十月游此，赋四诗纪之。

万山围一城，闽粤此钥锁。一岩瞰城立，一佛踞岩坐。旁立古女仙，遗容何婀娜。传闻昔争墩，此语恐未果。如何岩巅石，莲印遍磊砢？入岩岩转深，岩势侧而椭。岩居金色身，垆烟袅古火。岩腹蓄乳泉，时作天花堕。

昔值蒙古世，曾有化人师。说法动帝听，天龙护南归。乃从万石腹，手辟招提基。一狮作佛吼，万象咸佛皈。竞传古佛身，应化来南维。弹指五百年，时代纷传疑。问佛佛不言，问僧僧岂知。上有延佑钟，下有至治碑。

入冬万化闭，群山惨淡色。我来逢睡狮，对佛坐叹息。虎狼方满野，杀气黯西北。岂无干净土，恐化虎狼国。何时一吼威，竟使群凶踣。春雷万蛰动，阳和转东极。会须起睡狮，诸天奋神力。

吾祖昔入粤，五世乃始昌。当时佛抱送，坠地腾佛光。以寺名厥名，至今留馀庆[153]。我从海上来，五载离闽疆。此行访佛迹，再见闽山苍。闽山连粤山，遥控东南洋。长蛟率悍类，毒雾遮日光。安得佛金钟，覆使毋披猖。欲读金字经，贝叶无遗藏。谁传神山笔？父老思先皇。入寺考故名，剔藓残碑旁。手携石墨归，满路昙花香。





寄怀公度　时十二月立春前三日二首


梅花消息最分明，已报山中岁欲更。野草初苏呼鹿友，江波微长受鸥盟。

高门盘菜神京梦，伏枕垆香画省情。一卷《公羊》宜起疾，先春重与订王正。

北风吹雪昼纷纷，盼得微晴日未曛。扫血故巢归蜀帝，招魂香草待湘君。

惊回夜豹寒中吠，唤起春牛梦里文。无限登高赋诗意，况因八表怅停云。





立春前一日侍家大人游薯村题宗人山楼　二首







立春前一日侍家大人游薯村[154]题宗人山楼　二首


不晴不雨酿春寒，万里归承膝下欢。亲侍罗浮万年杖，湖山无恙故乡看。家大人所携杖，罗浮赤藤也。

近约山村作近游，看山今始快登楼。停栏忽动飞熊感，西望长安渭水流。楼祀远祖太公。





题墨梅　二首


天寒岁暮漫神伤，天地心终复见阳。留得梅花风格在，空山洒墨作寒香。

扫尽凡花是北风，孤芳原不与凡同。任他众鸟欣相托，自放寒花向雪中。





卷八　辛丑、壬寅稿（一九〇一、一九〇二年）


游姜畬题山人壁　二首

游姜畬题山人壁　二首[155]

春山草浅畜宜羊，山半开畬合种姜。比较生涯姜更好，儿童都唱月光光。“畜羊、种姜，利息难当”，俗谚也。“月光光，好种姜”，童谣语。

东风吹暖好年光，正月蟾蜍已落塘。更乞天公三日雨，山田高下有新秧。“蟾蜍落塘，宜下谷种”，农家以为占验。





雨宿新步次韵答子华　三首

雨宿新步次韵答子华　三首[156]

四姑嶂下花始开，九子岭边闻晚雷。蒙蒙细雨一帆重，人向春云来处来。

不羡封侯入玉门，中原未靖虎狼群。欲呼力士携锥出，谁是人间仓海君？子华时得某武弁为弟子，故调之。

春江欲济苦无舟，滚滚清流变浊流。醉看蛟龙挟云去，临池且为学书留。时值大水换船，为市人作书。





寄题大埔西岩


闻说西岩景最奇，茫茫云水寄遐思。黄金地涌空中阁，白玉天留劫后棋。

开辟花纲饶怪石，奔腾瀑布注深池。何时得蜡游山屐？千仞冈头独咏诗。





重　帘


重帘不卷久留香，压院云阴漏晚光。是雨是晴浑未定，碧桃花下看斜阳。





北　望　二首


北望胡尘泪眼枯，六龙西幸未还都。可怜门外白袍客，但问科场今有无。

中原不信无豪杰，养士九朝恩已深。豆粥素衣哀痛诏，可能呼起国民心？[157] 





虬　枝


虬枝十丈老槎枒，迸出烘天万朵霞。惜我来迟春已暮，东山开过木棉花。





三月初八夜


十二年前此夜中，白袍人正试南宫。惊心胡马蹂春甸，矫首孤罴忆故丛。

何日扫尘迎警跸，当时入彀枉英雄。万言策在嗟无用，冷对山堂烛泪红。





褚　渊


西风吹泪石头城，老作中书转损名。自是毫无丈夫气，山阴此语定平生。





梦　觉


梦觉游仙天欲明，东窗一角白初生。梅花纸帐春慵起，卧听山禽奏乐声。





东山谒韩祠毕得子华长句次韵寄答


新市楼头和诗毕，舟师告行仗风力。谁知大句捷于风，六百里程远追及。

于时我正从韩公，捕逐八荒两翅疾。乾坤雷琅摆光焰，青莲乐府少陵律。

时虞仙官敕六丁，白日青天起霹雳。岛瘦郊寒湜籍走，落落人才困驰骤。

终须载笔缚元济，岂惟奋舌诛庭凑。偶语龙湫窥舑舚，群鬼闻之惊破胆。

不知此特不平鸣，愚儿但妒词何赡。古人馀韵吁莫追，嗟我与君犹斗险。

书生今日良可哀，有策难上黄金台。燕赵曾闻古多士，悲歌慷慨安在哉！

空谈横磨十万剑，言者自愤旁人咍。汉家不出卫霍才，西极天马何时来？





东山寄怀南海裴伯谦县令　二首

东山寄怀南海裴伯谦县令　二首[158]

水帘亭畔倚阑干，倦客重来拾坠欢。南海月明千里共，东山云卧一春寒。

神仙从古多为令，名士何曾竟负官？应有新诗写新政，可能遥寄练江看。

横流无地可安居，身愧王尼尚有车。残月啼鹃家国泪，断云归雁友朋书。

论交四海心犹热，独立三边愿已虚。为语修龄益愁索，故人仁祖近何如？





眉仙为作独立图三年尚未成作此速之


三年变态无不有，世界非新亦非旧。前颠后仆人几何？新不能维旧难守。

此时独立苍茫人，诗且罢吟合呼酒。可怜磊块浇难消，谁能写向丹青手。

荷君诺我颊添毫，如何阁笔三年久。幸不障面羞彦回，更不函头哀侂胄。

还我堂堂地做人，所贵完身成不朽。平生儒冠久自厌，长剑横腰衣短后。

不妨图我作老兵，天下于今武方右。乞君速践息壤言，勿使神龙空见首。





晨起书所见


晨阴眄庭树，有雀拳高枝。老鸦尔何来？欲攫充朝饥。雀惊飞且噪，乞救声何悲。一雀噪未已，百雀噪而随。雀亦有侠肠，不忍同类危。群雀御独鸦，力小心则齐。竟令远引避，不敢复来窥。惟独力无大，惟群力无小。嗟哉不能群，人而不如鸟！





杂诗四首答郑生


洪水昔降灾，天下困沉溺。上巢下营窟，非不工避匿。大鸟呼大兽，出与人相迫。死者鱼鳖游，生者鸟兽食。天生群圣人，畀各尽天职。水平鸟兽去，用教民稼穑。芒芒大地中，乃始有中国。此岂托空言，要在奋神力。蚩蚩者彼民，实具愚下质。嬉游幸无事，事至徒叹息。由来天下事，任者在豪杰。

饕鸱甘腐鼠，仰视吓鹓雏。鹓饥有竹实，彼鸱安得知？天生物惟万，物物性不齐。持海语井蛙，持天语醯鸡。徒烦告者劳，终受听者嗤。圣人物万物，不与物性违。使鸟宅深林，使鱼室深池。是之谓物化，毋失化者机。惟物有蠢灵，惟人有智愚。治君子以德，治小人以威。物物性不齐，何用多言为？

百禽中有鹤，自是禽中仙。胡为俯求食？而受鸡骛嗔。凤凰帝百禽，尔鹤尔巨邻。高飞就凤凰，孰能为鹤先？凤凰方渴睡，训狐摄厥权。燕蝠且笑之，尔鹤何容前？乘凤敝，自耀文采鲜。岂无众恶禽，推奉相圣贤。慎哉勿妄投，庶得身名全。凤睡有醒时，何事皇皇然？荡荡者九皋，高高者九天。何行不翯翯？何飞不翩翩？神仙自轻举，宁受凡夫怜。

爰居集鲁门，不乐钟鼓养。鹦鹉虽人言，常有陇山想。桑扈啄场粟，得食自俯仰。岂愿为燕雀，处君高堂上。笼禽厚予食，虽饱神不王。谢安卧东山，不慕为晋相。马援困浪泊，乃悔为汉将。将相岂不佳，达者非所望。中原昔龙战，三顾起葛亮。尽瘁五丈原，躬耕失高尚。圣人志行道，固不计得丧。蜚鸿已贻辱，衰凤复腾谤。归对山梁雉，时哉发叹怅。





寄怀瑞凤纶分转诰二首


棨戟重临凤水湄，三年谁与共忧时？魏謩帝问传家笏，苏轼天留过岭诗。

富国只今先煮海，才人从古例分司。湖山到处题名在，耿耿心应有石知。

新辟王通讲学庐，许分徐福逸篇书。舳舻转海无消息，孛彗经天有扫除。去年开同文学堂，君许以日本书百种见赠，书未来而北事起。

万里共传封事上，君有变法条陈。百年休悔树人疏。自惭冷坐河汾席，将相终思为国储。





题太白醉酒图　二首


天宝年间万事非，禄山在外内杨妃。先生沉醉宁无意，愁看胡尘入帝畿。

早年妙句擅沉香，晚作流人下夜郎。谁识先生非酒客，当时慷慨为勤王。





东山感春诗次己亥感秋韵　六首


沧海尘生锦瑟年，明珠泪尽月当天。人间传遍西昆体，谁解春心托杜鹃？

歌残汾水雁秋飞，北望胡尘泪满衣。愁对春风吟《水调》，六龙西幸不曾归。

桃花春水涨前滩，待渡无舟欲济难。落日孤云心万里，望仙桥畔望长安。

衣冠南渡避胡来，凭仗双轮碾海开。应有田横客相笑，春帆叶叶过登莱。

变现诸天说法身，穗香醒梦证前因。遍呼黄帝诸孙起，莫作华胥国里人。

神丹浪说解还童，哀感中年遇谢公。难遣故宫禾黍恨，春灯和泪写《王风》。





有客自美洲归作仗剑东归图为题卷端　三首


西半球归东半球，偃然有国卧亚洲。逢人莫说华盛顿，厉禁方悬民自由。

梦绕落机天外峰，归舟一去云万[159]重。西风磨剑海水绿，旷代人豪思阁龙。

古来剑侠王海外，虬髯之客何英雄。此世界真新世界，剧怜归计太匆匆。





题潘兰史江湖载酒图


老兰编集似朱十，旷代相感惟牧之。何曾护惜有街卒，但遣风流传画师。

四海交推敢论事，千秋岂信空称诗。才人薄幸不自讳，何不并写江南枝？





题丘园雅集图







题丘园[160]雅集图


东园西园醉未已，《大雅》《小雅》材几何？元白即看压俱倒，丹青相与存不磨。桃花流水客停棹，棋局空山樵烂柯。此乐图之岂易得，敢辞留恋佛所呵！





题红拂图


平生愿作虬髯客，人道才如李药师。独对丹青洒雄泪，不曾真受美人知！





题倪县令松鹤图　二首


官思何如归思浓，采芝翁健免扶筇。轻装只载华亭鹤，未看北山堂外松。《竹垞棹歌》句，“北山堂外九株松”。倪，嘉兴人，曾为南汇令。

曾从鳄海远趋庭，未忘鸳湖旧钓舲。松有稚孙鹤有子，山风吹与老人听。





送张别驾之官黔中　二首


一官万里黔中去，并马看山有侍儿。重认摩围小时月，满帘花影唱新词。张曾随宦于黔。

遗民若见张公子，应话中原泪满衣。为道山河尚无恙，正阳门外六龙归。时回銮期日已见上谕。





述哀答伯瑶


四千年中中国史，咄咄怪事宁有此。与君不见一年耳，去年此时事方始。

谓之曰战仍互市，曰和而既攻其使。同一国民民教异，昨日义民今日匪。

同一国臣南北异，或而矫旨或抗旨。惟俄德法英日美，其军更联意奥比，

以其枪炮御弓矢。民间尚自传胜仗，岂料神兵竟难恃。守城何人无张许，

收京何人无郭李。此时中国论人才，但得秦桧亦可喜。拒割地议反赖商，

定保皇罪乃杀士。纷纷构党互生死，言新言旧徒为尔。西来日月犹双悬，

北去山河枉万里。仪鸾殿卓诸国旗，博物院陈历朝玺。留都扈跸方争功，

迁都返跸相謷訾。伺人怒喜为怒喜，不知国仇况国耻。素衣豆粥哀痛诏，

可惜人心呼不起。嗟哉臣民四万万，谁竟一心奉天子？晏坐东南望西北，

九庙尚在烟尘里。韩江东走大海水，江头一老哀未已，昨寄我诗泪满纸。

止一年耳事且然，眼中况复流年驶。安得同作上界仙，下视群雄如蝼蚁。

任他争战数千年，洞中一局棋未已。





次韵寄谭彤士国恩桂林　四首


走马看花忆凤城，如烟如梦不分明。回头十二年前事，残照西山战气横。

八桂林边多好山，一麾遥羡数跻攀。何时携屐访君去？老我犹能腰脚顽。

怕向宣南说旧游，烽烟满目客登楼。欧阳门下吾尤愧，但有文章放出头。谓春卿师。

故事骖鸾推石湖，清诗美政今何如？东江西江日夜长，双鲤休忘常寄书。





次前韵答丁三叔雅　四首


黄狐白狐嗥古城，月落未落太白明。谁言天下无健者，长啸出门刀自横。

谁是鸿毛谁泰山？古人去矣不得攀。眼前狐貉啖人尽，长乐一老依然顽。

九天冥冥不可游，粉碎五城十二楼。会须手造一世界，重纪人皇称九头。

上有君山下有湖，洞庭古乐今何如？穴中亡吴有遗谶，龙威丈人开素书。





汕头海关歌寄伯瑶


风雷驱鳄出海地，通商口开远人至。黄沙幻作锦绣场，白日腾上金银气。

蛾蛾新旧两海关，旧关尚属旗官治。先生在关非关吏，我欲从之问关事。

新关主者伊何人？短衣戴笠胡羊鼻。新关税赢旧关绌，关吏持筹岁能记。

新关税入馀百万，中朝取之偿国债。日日洋轮出入口，红头旧船十九废。

土货税重洋货轻，此法已难相抵制。况持岁价两相较，出口货惟十之二。

入口岁赢二千万，曷怪民财日穷匮！惟潮出口糖大宗，颇闻近亦鲜溢利。

西人嗜糖嗜其白，贱卖赤砂改机制。年来仿制土货多，各口华商商务坠。

如何我不制洋货？老生抵死仇机器。或言官实掣商肘，机厂欲开预防累。

此语或真吾不信，只怪华商少雄志。坐令洋货日报关，万巧千奇无不备。

以其货来以人往，大舱迫窄不能位。岁十万人出此关，偻指来归十无四。

十万人中人彘半，载往作工仰喂饲。可怜生死落人手，不信造物人为贵。

中朝屡诏言保商，惜无人陈保工议。我工我商皆可怜，强弱岂非随国势。

不然十丈黄龙旗，何尝我国无公使。彼来待以至优礼，我往竟成反比例。

且看西人领事权，雷厉风行来照会。大官小吏咸朒缩，左华右洋日张示。

华南半悬他国旗，报关但用横行字。其中大驵尤狡狯，播弄商权遽横恣。

商夸洋籍民洋教，时事年来多怪异。先生在关虽见惯，思之应下哀时泪。

闽粤中间此片土，商务蒸蒸岁逾岁。瓜分之图日见报，定有旁人思攘臂。

关前关后十万家，利窟沉酣如梦寐。先王古训言先醒，可能呼起通国睡。

出门莽莽多风尘，无奈天公亦沉醉！





四月十六夜东山与台客话月


万事应教付酒杯，眼看云合又云开。中天月色雨馀好，大海潮声风送来。

人物只今思故国，江山从古属雄才。飘零剩有乡心在，夜半骑鲸梦渡台。





四月十七夜东山半山亭望月放歌


月上东山山尚黑，西面诸峰先受月。高山看较平地好，俯视茫茫皎如雪。

千家万家儿女语，屈指佳期过二八。岂知凡眼自歧视，何曾月球有圆缺。

山亭携客坐相对，夜半潮风吹绿髪。灵珠谁信海鲛泣，观星但愿天狼灭。

乘风欲归归未得，独抚幽光浩歌发。人间天上隔几尘，空寄愁心故宫阙！





天　地


天地道方否，人才散于野。遭时乃云合，岂有平生雅。英雄造世宙，其才自天假。书或仅上口，名或不能写。古来真英雄，屈指几儒者？文人习目论，动叹人才寡。我自不英雄，奈何责天下！





舟过韩江有寄


此水东来我西上，扁舟北过江上城。南风正利不得泊，良夜相思空月明。





题　画


奇峰面面入层云，长板桥西坐夕曛。秋水一篙山九曲，放船同访武夷君。





客　怀


古树半秋色，西风吹客怀。呼童扫不尽，落叶满闲阶。





舟发新步


金鞍寨下溪水流，石鼓潭边雨乍收。一叶扁舟载斜日，泽兰花发古堤秋。





为潮人士衍说孔教于浦伯瑶见访有诗次韵答之


大海潮来独倚栏，七千里外冷朝官。重提孔子尊王义，如日中天万象看。





王晓沧将之官闽中赋别　六首


六龙尚未西巡日，海外曾开万寿宫。圣主回銮臣听鼓，一官千里入闽中。晓沧曾倡祝万寿于霹雳埠。

颇闻新政议裁官，何事卑栖令尉间？毕竟才人裁不得，要将诗界拓闽山。

有人图写闽山去，着色争夸势力圈[161]。泪洒君家故王墓，萧萧松柏锁寒烟。

马江虽败船政在，战后依然用法人。二十年来海权尽，浪抛财力铸官轮。

鼓山东望龙渡处[162]，海雨曾飘开国旗。从古英雄论成败，不堪重话共和时。

海山莽莽送君行，海水茫茫无限情。未敢宝刀轻脱赠，恐教添作不平鸣。





重送王晓沧次前韵　六首


江山霸气消沉尽，何处闽王有故宫？独客寻师海天去，无诸城郭夕阳中。

才人从古不宜官，置汝髯参短簿间。北望中原数豪杰，左旗右鼓眼中山。

一官便具奴才性，谁是英雄出此圈？且合看山持手版，钓龙台上啸寒烟。

竞争世界论《天演》，此去闽中大有人。唤起群龙听梵唱，诸天同转法王轮。

开遍岭梅日长至，霏霏寒雨飘船旗。诗中长记送君日，此是人天剥复时。

落日浮云送客行，旧游回首不胜情。海山俦侣如相问，大鸟三年尚不鸣。





岁暮感怀次感春韵六首







岁暮感怀次感春韵[163]六首


浪说芦灰止水年，笙簧重奏古来天。阳枢不转春消息，老不寒巢噤帝鹃。

玉龙残甲满天飞，万里寒光照铁衣。《黄竹歌》中行八骏，瑶池空送穆王归。

扁舟钓雪下寒滩，落日荒荒欲霁难。满目江山沉战气，可能王业不偏安？

曾从《剑侠传》中来，十万戈船梦里开。把酒寒斋逢故部，海东残岛话奇莱。奇莱，海东地。

万梅花里问前身，我佛从来戒造因。冷看天倾无力补，莫将黄土浪抟人。

禾黍何须怨狡童，是非从古论难公。可怜神化丹青手，剩粉零缣写北风。





次韵答伯瑶

次韵答伯瑶[164]

门外大海生春涛，海山矗立如墙高。款门何人曳春袍？兰陵夫子今诗豪。

海山自苍海水绿，对客挥毫洒珠玉。杜陵乐府老更成，休作开元天宝声。





苦　旱　二首


手无寸铁诛妖魃，安得神龙出九渊。但解乘球用今法，不妨持药炸青天。

眼中赤地真千里，万首翘天望雨来。谁叩九阊讼风伯？新云才起又吹开。





喜谢颂臣由台至


鸡黍三年约，莺花二月时。春随故人至，书慰老亲思。

海上惊相见，山中喜可知。春刍酒方熟，莫遽数归期。





次韵答宾南金陵


杨柳依依白下门，梅花历历岭头村。南来驿信春同到，北去班声夜尚喧。

清酒黄龙半要约，素车白马几忠魂？与君别后论身世，除却悲歌百不存。





次韵再答宾南兼寄陈伯严　四首


如此江山客闭门，有人相忆向蛮村。神龙睡任群鱼泣，病骥喑看万马喧。

抚剑已怜消侠骨，选蓍重与揲归魂。萧条炎运人才尽，差喜陈蕃榻尚存。

故乡投足向何门？丁水南来绕古村。华表鹤归山月暗，神州鳌没海涛喧。

竞争世界怜天演，寥落中原怆国魂。手把《英雄传》闲读，眼中多少可儿存？

遥怜驻马望千门，人在江南黄叶村。鼠璞殊方名未定，蚊雷竟夕语何喧。

心关国粹谋兴学，目笑时流说重魂。庚子陈经拜宣圣，尊王遗义故应存。

南戒河山走越门，布衣牢落此荒村。望中残照金轮侧，意外虚声瓦缶喧。

敢信群龙终见首，竟烦大鸟屡招魂。重阴天气怀人日，展卷吾庐春自存。





与颂丞话台事


万三千尺出海面，岛国诸山无此高。谁遣黄图易他色？空传赤制属吾曹。

梦中雄鬼哀相吊，劫后顽仙笑独逃。收拾磨崖纪功笔，东南风急送春涛。





书感与颂丞


各自行营高敞地，大宛山与大屏邻。生儿莫作真王想，不及淮阴守冢人。大宛、大屏，两人先墓在焉。







各自行营高敞地，大宛山与大屏邻[165]。生儿莫作真王想，不及淮阴守冢人。大宛、大屏，两人先墓在焉。





论诗次铁庐韵　十首


元音从古本天生，何事时流务竞争？诗世界中几雄国？惜无人起与连衡。

迩来诗界唱革命，谁果独尊吾未逢。流尽玄黄笔头血，茫茫词海战群龙。

新筑诗中大舞台，侏儒几辈剧堪哀。即今开幕推神手，要选人天绝代才。

台上风云发浩歌，不须猛士再搜罗。拔山妄费重瞳力，夜半虞兮唱奈何。

北派南宗各自夸，可能流响脱淫哇。诗中果有真王在，四海何妨共一家。

彼此纷纷说界疆，谁知世有大文章？中天北斗都无定，浮海观星上大郎。

芭蕉雪里供摹写，绝妙能诗王右丞。米雨欧风作吟料，岂同隆古事无徴。

四海横流未定居，千村万落废犁锄。荆州失后吟《梁父》，空忆南阳旧草庐。

展卷重吟《民主》篇，海山东望独凄然。英雄成败凭人论，赢得诗中自纪年。来诗有《民主谣》。

四海都知有蛰庵，重开诗史作雄谈。大禽大兽今何世？目极全球战正酣。





送谢四东归


故人访我东海来，春风万里心颜开。故人别我东海去，临歧各短英雄气。七年不见今再见，沧海桑田事万变。中间不变故人心，袖手海天看龙战。君来一月无停车，访我更访山中庐。老亲喜君送君出，来此十日相同居。七年乃有此十日，但觉日行比常疾。此日不为君我留，南风日日催行舟。舟行既速况有轮，轮转四海扬胡尘。送君此去作胡语，乐府休唱《胡无人》。我年方强君未老，惜君投身隐海岛。亚洲大陆局日新，时势径待英雄造。海山之高一万三千尺，当年弃去良可惜。横来不王复不侯，为我归言岛中客。包胥存楚约可寻，廉颇用赵原初心。相期亚陆风云再相见，骑鲸东海来挽神州沉。





纪兴宁妇女改妆事与刘生松龄二首







纪兴宁妇女改妆事与刘生松龄[166]二首


山川奇伟数齐昌[167]，不独男儿解自强。要使金闺兴女学，银钗先改峒蛮妆。峒蛮，一作濞宫。

维新殊有九州风，新绾盘蛇髻更工。预祝英雄出巾帼，武婆城在碧云中。兴宁以制造品最善仿造，有小日本之称。





次韵答维卿师　二首


流落天南今八载，接天海气昼昏昏。锦袍银烛追前梦，夜半涛声倍断魂。

空存扶汉分章手，无计能开日月昏。独立苍茫发遐想，自由钟起国民魂。





附：原作


海天十载云霞契，狼虎馀生日月昏。无泪可挥无语说，偶开缄札一销魂。





题陈撷芬女士女学报

题陈撷芬女士女学报[168]

唤起同胞一半人，女雄先出唱维新。要修阴教强黄种，休把平权笑白民。

拾翠尽除闲著作，炜彤兼复古精神。大江东望文明水，遥祝飞行比电轮。





送黄钧选之官江右

送黄钧选之官江右[169]

吾辈公推健吏才，送君帆向九江开。昔随博望乘槎去，今就匡君看瀑来。

倘假军符堪颇牧，即论文檄亦邹枚。官闲且耸登高目，何处文成旧将台？





题画四绝句


漫天飞雪净红尘，吩咐门前扫雪人。要向梅花问消息，空山已放几分春。

多时放牧出天闲，边事无功马自闲。杨柳千条溪一曲，可怜神骏老空山。

遮天浓碧老梧桐，曾种前皇旧上宫。凤鸟不来人事改，箫声闲度月明中。

闲敲棋子向山中，不信神仙万念空。一局松阴未收着，人间成败几英雄。





题画芙蓉


曾记花间倚醉眠，露寒风定月娟娟。画中重见芙蓉面，酒冷香消忆少年。





寄台湾栎社诸子兼怀颂丞　二首







寄台湾栎社[170]诸子兼怀颂丞　二首


柏庄谁拾燹馀文，栎社重张劫后军。九十九峰依旧好，尽携豪笔写秋云。[171]

《月泉》诗卷凭谁定？还待当时晞髪人。遥忆参军谢皋羽，西台朱鸟独伤神。





题兰史罗浮纪游图


我阅世界大地图，罗浮一点乃在南岭之南隅。神禹伯益导焚所未到，发见乃始汉家使者中大夫。二千馀年在世界，为山主者仙之儒。洞天福地收不尽，许容黄面瞿昙徒。霸者之宫贼巢穴，仙山时亦遭点污。游人迁客更多事，往往镌刻伤山肤。沉迷诗酒发幻想，或突神女搪仙姑。梅花无言翠羽笑，梦中彼美颜何姝。天公应悔蓬莱割左股，隳落欲界非仙都。迩来仙人所治地益窄，堑山跨海来群胡。各思圈地逞势力，此邦多宝尤觊觎。此时倘有豪杰出，岂能揖让无征诛。此时若作厌世想，纵成仙去胡为乎！潘生昔游半球万里路，海山看尽呼归桴。中间锡兰岛上逢佛睡，一任释种为人奴。佛犹如此仙可想，但有沉醉醪何酥。仙人醉生佛梦死，世间学者宁非愚。留名山石石且枯，岂有丹青能不逾。人生若作千秋万岁想，固应自立昂藏躯。黄河扬子珠江判流域，文明之运方南趋。天道由来后起胜，以中证外原非诬。但须世界有豪杰，太极虽倒人能扶。南界之山走百粤，如罗浮者雄非粗。奇峰四百瀑九百，慎勿但作诗人娱。上有神桂下有湖，洞中仙蝶不可呼。题君此图正风雨，想见罗浮离合云模糊。





卷九　癸卯、甲辰稿（一九〇三、一九〇四年）


梦题岳阳楼壁


梦拥灵旗宝纛行，鸾骖小驻岳阳城。蒙蒙云气开南极，浩浩江流作楚声。

衡岳雁归秋万里，洞庭龙卧月三更。他年记取题诗处，南纪群真抗手迎。





次韵答友人　四首


天遣诸夷不乱华，自应骠骑不为家。独怜已似骑驴将，闲看西湖十里花。

倘容儒术济时艰，老抱遗经岂听闲。河镇未归金世界，太师犹解荐龟山。

庾信《江南》早赋哀，平生萧瑟漫论才。百王道尽焚书日，谁遣窥江虏马来？

遣日将诗也自宜，故乡犹幸有新知。吟成自漉垆头酒，权当黄龙痛饮时。





颂丞表兄再访予浦赋此奉政







颂丞[172]表兄再访予浦赋此奉政


四十年来好弟昆，一回相见一销魂。少时文酒东风梦，故国旌旗夕照痕。

黄鹤几时予我翼，青山它日访公墩。茫茫沧海雄心在，夜半闻鸡舞逖琨。





饮镇平都司署赏菊为题宋人所画报捷图


已过重阳菊尚开，霜天赏菊此衔杯。人饶韬略来香国，花亦英雄上将台。

粤水闽山文武会，酒龙诗虎主宾才。西风吹解黄金甲，醉看红旗报捷来。





次韵和友人除夕自寿


笑数雌雄几甲辰，梅花预报隔年春。祭诗岛佛才如故，守岁坡仙语更新。

自把屠苏开寿宴，兼持吟稿馈交亲。东风更送明朝喜，戴胜何妨属老人。





过三河吊翁襄敏墓

过三河吊翁襄敏墓[173]

落日青山虎气沉，河流还啮故城阴。地埋一代名臣骨，天鉴三边守将心。

人物岭东前史在，关山直北战尘深。英灵异代应相感，一片寒云绕墓林。





题　画　四首


玉带犹留此结缘，金山楼殿耸云烟。何当自碾龙团饼，来试江心第一泉。金山。

何处瓜牛旧结庐？六朝宫殿震钟鱼。大江东去月西上，自闭山门读道书。焦山。

金山看罢看银山，宫殿崔巍紫翠间。领略江南好风景，散花人去老僧闲。银山。

虎踞龙盘迹未消，尚留古刹话前朝。老僧不省英雄恨，夜夜寒江咽暮潮。甘露寺。





题菊花诗卷　五首


北痛逆胡南篡贼，渊明心事菊花知。看花不尽千秋感，残照西风又一时。

谁吟金甲战秋风，黄败朱成事不同。倘有闲情来吊古，合编花史记英雄。

宁向枝头死抱香，不曾吹坠北风凉。如何海上新花样，化作东夷大宝章。

也知晚节留香好，独惜军中少一韩。任是黄花比人瘦，西风还拟卷帘看。

百尺澄台对落晖，旧吟花处地都非。重寻十七年前梦，飘尽黄金泪满衣。





赠谢生逸桥

赠谢生逸桥[174]

人言谢生颠，吾未敢从众。与言世界事，谈言动微中。即令能颠亦复奇，

终胜老生了无用。神州大陆殊可哀，纷纷老朽无人才。眼中突兀少年在，

令我郁郁心颜开。即今时事须放手，安得人尽颠如雷。谢生言论自由耳，

已令世人骇欲死。丈夫何止用口舌，治世界事从今始。时哉时哉不可失，

东南风吹大海水。





送温君靖侯梁君少慎谢君良牧饶君一梅游学日本三首







送温君靖侯梁君少慎谢君良牧饶君一梅游学日本[175]三首


嘉应松口派师范生往日本学速成师范，曾纪本报。兹温、梁、谢、饶四君既来汕，同人送诗，爰登报以壮其行。——记者附识

到日樱花极海红，蜻蛉河畔正春风。家山自好休回首，一髮中原夕照中。

颇闻徐福童男女，擐甲方为武士装。剩有秦时明月在，海天来照读书床。

新文明接旧文明，浮海东游壮此行。翻尽维新豪杰传，匡时毕竟仗书生。





题王伯嵩看镜图　二首


不甘剪辫作洋奴，还是中朝士大夫。万队倭刀难我斫，镜中自看好头颅。

若论卷摺合词臣，谁料枝官着此身。阅尽沧桑无我相，镜中人是画中人。





题兰史香海填词图　二首


南宋国衰词自盛，各抛心力斗清新。零丁洋畔行吟地，又见江山坐付人。

此是本朝初割地，年来见惯已相忘。重吟整顿乾坤句，谁更雄心似鄂王？





题黄生印谱　二首


铭雀砚斋新印谱，七年前见景韩楼。萧萧风江上，夜半题诗四壁秋。

五洲莽莽起风云，待扫亡秦旧篆文。留与他年添印谱，九头狮纽大将军。





题刘铭伯制科策后　二首







题刘铭伯[176]制科策后　二首


米雨欧风卷地来，有人策马上金台。空弹贾谊忧时泪，共惜刘蕡下第才。

书剑南归沧海阔，河山北望战云颓。太平策在终须用，且抱乡心付岭梅。

早闻声价重龙门，一疏轰传叩九阍。吾辈当为天下计，此才岂藉特科尊。

愁边在陆龙蛇起，梦里当关虎豹蹲。诵罢高文鸡喔喔，何时对舞共刘琨？





君　山

君　山[177]

君山自是众山君，卓立中峰上插云。曾上君山最高顶，东南一气荡氤氲。





夜读书感二首







夜读书感[178]二首


四千年史一灯光，远略兼勤五大洋；不及村儒闭门坐，但知八比是文章。

圣祖神孙旷古无，百年雄略拓宏模；小臣涕泪寒山夕，愁展乾隆一统图。





卷十　乙巳、丙午、丁未稿（一九〇五—一九〇七年）


题马生美人宝剑图


万方仪态天风生，素女始教轩皇兵。长兵戈矛短兵剑，剑花夜发芙蓉焰。

越王铸剑光满池，天遣素女为之师。亡吴霸越赖有此，世人但道由西子。

南风烈烈扬胡尘，雌雄剑化延平津。可怜歌舞太平日，卧薪尝胆今无人。

我来吊古越台下，眼中突兀扶风马。苦将古事作今图，宝剑非真美人假。

下穷九地上九天，转劫将逢龙汉年。且寻南岳夫人去，唤起千秋女剑仙。





与高啸桐同客广州　二首


平生我愧杜工部，喜见高三十五才。四海风尘双鬓白，斜阳同上越王台。

漫愁海县瓜分局，且喜江乡荔熟时。留与越中传故事，南园梅雨客论诗。





赠秦人毛生


直从南北两戒首，走遍胡门到越门。一髮青山残照里，尉陀台上望中原。





对月同王户部


一片长安月，随人万里寒。独怜沧海客，同向越台看。

肝胆光能照，河山影未残。浮云自西北，惆怅倚阑干。





龙门之桐行赠刘铭伯


龙门之桐斫为琴，冰丝玉徽音古音。琴师携奏九天上，繁弦急管声为喑。

百神觞帝宜有此，不信天乐翻崇今。五尺之囊裁古锦，韬以南下江湖深。

明堂清庙非不用，且用邦国防民淫。鸱鸮在泮鹙在林，凤皇不来愁人心。

谁扶孤阳抑群阴，嗟哉琴德何愔愔。





送朱古微学使乞病旋里　二首







送朱古微[179]学使乞病旋里　二首


三年持节远朝班，要乞君恩更赐闲。人既读书同博塞，天将盛业付名山。

右军誓墓心谁白，永叔归田鬓未斑。惆怅闲鸥沧海上，也随桃李惜春还。

参苓药笼富收藏，只有当归切病方。卿贰中朝虚位望，科名末造贱文章。

千金行橐馀仙茧，五月征轺照佛桑。至竟汉廷思汲黯，未容移疾老江乡。





寄赠国学保存会诸子







寄赠国学保存会[180]诸子


文明古国五千载，中经秦火诗书在。汉兴诸儒功最多，不有守先后何待。

西海潮流猛秦火，东风复助为妖祸。障川挽澜今无人，后生小子忘丘轲。

昆仑山高东海深，百王千圣知此心。终看吾道益光大，日月行天无古今。





醉歌示徐生


天下汹汹党人死，神师一呼群盗起。此时理乱都不闻，心醉君家老孺子。

欲为孺子吾不能，短衣匹马秋呼鹰。袖中一卷《英雄传》，落日来登汉帝陵。





放歌与陈伯贞


南飞乌鹊栖无枝，老骥伏枥悲鸣时。明明如月不可掇，江头横槊来赋诗。

大江东去流战血，明月依然作古色。可怜暮年烈士心，夜半高歌唾壶缺。

文王周公安在哉！古人已去今人来。三分未定天下局，一将正少当时才。

我爱陈琳工草檄，居然解愈头风疾。世间力足生杀人，武士之刀文士笔。

且须饮酒休谈兵，英雄儿女同多情。二乔已向吴宫老，铜雀年年空月明。





送长乐学生入陆军学校　二首


蛮夷大长作尉地，犹有当时武士风。今日推翻古人局，要看时势造英雄。

若从中国论古学，文武由来本不分。终使西人遘黄祸，吁天早出学生军。





去岁往长乐劝学今闻学堂已开喜而有作


五华闻说讲堂开，不负南行衍教来。释菜本宜先圣庙，驱车忆上越王台。

山多赤土无林学，溪壅黄沙易水灾。今日树人兼树木，早兴地利起人材。





次韵答长乐令　二首


直从韩子度岭处，吟寄韩江入海间。岭外凤才羁百里，海中鳌力困三山。

新军未立思颇牧，旧史多诬陋马班。欲写愁思答君意，老僧舌敝石犹顽。

现身自说弥天法，幻梦重重苦未忘。劫后鹤猿都入化，别来鹓鹭不成行。

柳枯故将停军垒，花满高僧示疾床。独夜怀人正风雨，海滨龙气隐干将。





海上逢故识伎

海上逢故识伎[181]

儿女英雄海上缘，东风吹散化春烟。相逢更洒青衫泪，已割台湾十二年。





次韵答伯瑶


万里重阴拨不开，杜陵空剩赋诗才。眼中王质残棋局，梦里胡僧旧劫灰。

大角气沉箕子国，落花愁上越王台。可怜歌舞湖山乐，苦被江头战鼓催。





积雨次兰史韵


沉沉一雨耳愁听，无地登台验客星。宣夜几疑天尽黑，宰春虚说帝犹青。

娲皇计拙安鳌极，杜宇声哀怨鳖灵。谁与开云出神手，更从五岳得真形。





题陈仲卿昙搔首图二首







题陈仲卿昙搔首图[182]二首


我从一百一年后，展卷重逢小凤皇。别抱美人香草感，海天搔首立斜阳。

剧怜生值乾嘉日，偏有工愁此少年。独抚残图怕重问，中原非复昔时天。





将之岭东劝学沈涛园廉访以长句见送次韵奉答兼柬岑云阶张坚白

将之岭东劝学沈涛园廉访以长句见送次韵奉答兼柬岑云阶张坚白[183]

十年重作广州客，斜日朝台感今昔。上将高谈横海坛，经师别换名山席。要令五管盛文治，万派新潮海天碧。少年豪想鲲鹏化，群蛮犷俗豚鱼格。朝廷正用名臣后，畀养人才培国脉。使节联翩后先至，侯伯谷蒲耀圭璧。并念先公竹马儿，虽作荒伧犹护惜。沈文肃、岑襄勤巡台时，皆曾一见。平生空慕仓海君，无力能褫虎狼魄。新交子房偏我厚，卧我元龙楼百尺。门前更留京兆马，明月清尊永佳夕。青眼高歌送我东，惜我才薄无能役。神州百年感桓温，广武一叹同阮籍。





越台书感


漠漠南云倦眼开，十年三度此登台。地随落日天边尽，人共秋潮海上来。

木石尚留仙佛气，江山不称霸王才。倚阑欲遣茫茫感，更向何人借酒杯。





南　园


玉带河边万柳丝，跨河楼阁郁参差。重来只恐风光异，再为南园住少时。





寄刘铭伯

寄刘铭伯[184]

昨梦君从海上归，十峰轩畔解征衣。觉来江浦潮初上，夜半开门月满扉。





题王寿山先生人心尽如此图

题王寿山先生人心尽如此图[185]

人心不和平，天下乱未已。谁言治天下，不自人心始。图中之人盖知此，偶出鸣琴作宰官。作诗作画皆琴理，诗臻清品画逸品。琴韵冷冷满山水，山虚水深吏归矣。我居君山西，君居君山东。相去百里近，相隔百年中。百年未满万事变，人心非复君时同。此时张弦论天下，自非更改难为功。奈何古乐付俗手，一任繁急乖商宫。题君此图心忡忡，安得瑶琴一曲鸣熏风。





赠伯澜

赠伯澜[186]

乘兴曾游大海东，樱花开处唱秦风。归来小试经纶手，一卷《周官》补《考工》。





珠江夜送啸桐之梧州　四首


年年代作嫁衣裳，涂抹今为新妇妆。莫道女儿差未学，教儿忙比养儿忙。

送人作郡鬼揶揄，同是当时旧酒徒。能唱尊前《渭城曲》，故应心计未全粗。

江山风月好亭台，觞咏应须老守才。一语叮咛君记取，莫因官贵少书来。

后夜相思益渺然，苍梧遥隔夕阳边。他年倘忆今宵会，此是当时载鹤船。





寄张坚白桂林


一别一年久，相思日几回？桂林多胜境，藩伯况雄才。

未敢论时局，惟应借酒杯。寄书无别语，千里索诗来。





长句与晴皋索普洱茶


滇南古佛国，草木有佛气。就中普洱茶，森冷可爱畏。迩来入世多尘心，瘦权病可空苦吟。乞君分惠茶数饼，活火煎之薝蔔林。饮之纵未作诗佛，定应一洗世俗筝琶音。不然不立文字亦一乐，千秋自抚无弦琴。海山自高海水深，与君弹指一话去来今。





陈伯潜学士以路事来粤相晤感赋　二首


三十年来万事非，天涯沦落识公迟。横流沧海无安处，故国青山有梦思。

铸铁屡闻成错字，造车此是出门时。他乡同纵登高目，斜日黄龙上大旗。

台岭岧峣海气昏，贞元朝士几人存？秋江漠漠鱼龙夜，上界沉沉虎豹尊。

分野直疑连鬼宿，买山何处觅公墩？乾坤整顿关吾辈，先遣南车走越门。





沈爱苍于臬署新作小亭


涛园佳话吾能说，还合题名作沈亭。海上月华连夜白，天涯草色为谁青。

偶收弃地成奇境，尽借群山作画屏。他日五羊图故事，也应添写少微星。





次韵南园小山遇雨


横看成岭侧成峰，怪石参差地足容。正喜园林饶气象，忽惊雷雨起蛟龙。

半池新水花初落，旧壁残题藓未封。归去更欣逢夕霁，东南回首海云浓。





梦　中


绣旗犹飐落花风，不信楼台是梦中。十二阑干摇海绿，八千子弟化春红。

奔驰日月无停轨，组织河山未就功。车下懒龙呼不起，钧天罢奏太匆匆。





对月次韵


莫遣微云滓太清，须知我辈未忘情。人间万劫随尘转，天上群星避月明。

宝相有光腾玉色，么虫空聚作雷声。炎炎世界凉于水，幻梦凭谁唤众生？





十五夜望月叠前韵


暮霞收绮碧天清，难遣茫茫万古情。影里河山新世界，镜中宫阙大光明。

虚无星陨灵槎约，缥缈云回玉笛声。弹指人寰几圆缺？妖蟆笑看眼前生。





南园对月


南园一片娟娟月，曾照诗人更美人。穷海未应人物尽，中天还见月华新。

百年耆旧谁高咏？万劫光明此法轮。应有珊珊环佩影，夜归来吊柳梢春。





题沧海遗民台阳诗话


如此江山竟付人，干戈留得苦吟身。乱云残岛开诗境，落日荒原泣鬼磷。

埋碧可怜黄帝裔，杀青谁作素王臣。请将风雅传忠义，斑管重回故国春。





送夏同甫还浙兼讯汤蛰仙

送夏同甫还浙兼讯汤蛰仙[187]

玉带河边折柳条，送君归看浙江潮。九秋雕鹗诗心健，万变鱼龙海气骄。

吾辈尚谋文字乐，何人解向国魂招。归舟倘见山阴客，为道雄心郁未消。





寄和崔兰西七夕感怀


玉合金针故事遥，离人自写可怜宵。沉沉旧院收鱼钥，隐隐星河梦鹊桥。天上双星窥分野粤为牛女分野，人间万感溢思潮。柳州屡乞仍难巧，聊报瑶章作解嘲。





宿西校书堂


迢迢银汉自横天，隐几西堂客未眠。潮信入城知夜半，橹声摇月过帘前。





题王寿山先生钓月图


得水月光活，能诗画意深。直将垂钓意，自证妙明心。

残魄支天地，扁舟阅古今。秋江妙无际，何处访拿音？





中秋白云山能仁寺看月有怀覃孝方周立之二首







中秋白云山能仁寺看月有怀覃孝方周立之[188]二首


袖君诗入白云去，吟向白云山上头。潭底睡龙惊起听，万峰明月一轮秋。

苦口人间度有情，一微尘里万魔生。于今铲却机锋语，晏坐空山看月明。





题平远凌生自作壮游图　二首







题平远凌生[189]自作壮游图　二首


自从蒸气走车舟，万里都成庭户游。安得壮行兼绝技，遍将名胜写全球。

未能游屐遍人寰，归隐何妨且闭关。奇绝南台五指石[190]，不妨一作如图写好家山。





题平远刘生医方集

题平远刘生医方集[191]

平远之水，出为柚树溪，汇于坝头。著姓厥曰刘，中有人兮修儒修，不拘于儒兼九流。其于黄岐之学尤研求，能以古方证今证，不与俗士相比俦。吾与刘生之叔相交在海上，渡海归来郁相望，目极中原知病状。安得良医作良相？吾题此歌赠刘生，仰视高空意惆怅！

丙午十月为仙舫世讲作[192]仙根邱逢甲





法政学堂宴日本法学博士梅谦次郎同行结城琢即席有诗因次其韵


沉沉大陆宝华饶，南岭秋迎国士轺。海上钓鳌三岛近，人间相马九方遥。

烟云过眼资探讨，珠玉挥毫破寂寥。自笑捉刀闲处立，西风长啸越江潮。





送王铁珊　二首


定交倾盖立谈时，此意难教世俗知。同抱奈何天地感，五年前已远相思。“凭栏望韩夫子祠，如此江山，已让前贤留姓氏；把酒吊马将军墓，奈何天地，竟持残局付英雄。”予潮州金山酒楼联语，王一见即诵之，云五年前在赣驻军即知之。

秋风落日五羊城，一舸西南船名客送行。别后苍梧劳远梦，青山万叠暮云横。





为兰史题所抚张忆娘簪花图


自采幽兰簪髻鸦，丹青重写旧风华。恨无十万金铃力，遍护人间薄命花。





题潘鸿轩百花卷　兰史祖也


即教论画亦名家，墨气蒸成五色霞。展卷如逢仙世界，令人长见四时花。





次韵答友人


横槊当歌万虑空，复闻吐哺有周公。挥金径欲求奇士，好色何曾讳《国风》。

百万逢场仍纵博，十千沽酒更新丰。平生整顿乾坤手，要见神州日再中。





重阳日傍晚登粤秀山


萧瑟秋心付五羊，尉佗台上作重阳。西风吹帽林容老，落日平栏海气凉。

城郭晚来烟雾合，江山前代战争忙。野僧不解登高意，自杵寒钟礼梵王。





次韵答周立之


地老天荒不爱才，呱呱哭后已留哀。千年狗曲亡生气，一夜龙雷起死灰。

乱世诗书儒发冢，中原旗鼓将登台。茫茫四海无安处，且醉新亭浊酒杯。





再用韵戏答周立之


周郎周郎天下才，曹军一夕成飞灰。小乔嫁后更英发，诸葛同时休自哀。

提挈交龙得云雨，蹋蹴铜雀成荒台。醇醪自是公府物，莫负江头将别杯。





为友人书屏


乡乡都拜相公祠，犹见遗民故国思。欲向梅畬寻卦竹，满山红处立诗碑。东石梅子畬有相公卦竹，又称满山红，相传文天祥咬指血，以竹叶作卦，卜幼主帝昺所在。





送岑云阶春煊移督滇黔　四首


诏领兼圻即故乡，一时家国并荣光。古来百粤文身地，再见千秋昼锦堂。

郭令门庭多节钺，晋公勋业有文章。谁知中外声华满，裘带雍容四十强。

南天一柱靖边尘，武纬文经百政新。辽主能教戒生事，邺侯安得乞闲身。

云中守自须名将，河内人犹借重臣。乡国三年功百世，讴歌何止晋秦民。

西江一水接牂柯，帝念先臣旧部多。俎豆千秋崇庙貌，河山百战定干戈。

车前父老扶鸠拜，徼外蛮王贡象过。等是黔宁仍世镇，滇池无恙但微波。

曾拜先公丱角时，当年何武解歌诗。郎君行马偏忘贵，文字雕虫尚见知。

铃阁看移陶侃甓，戟门留读广平碑。此邦宰相回翔地，愿祝重来啖荔枝。





秋怀次覃孝方韵　八首







秋怀次覃孝方[193]韵　八首


万里风云愿竟酬，军前歌舞作中秋。黄金铸阙开藩部，碧玉通江建节楼。

十道分封诸将爵，五湖归老美人舟。年来此意成萧瑟，匹马西风莽浪游。

昆仑山势走中华，赴海南如落万鸦。缩地有人工幻术，通天何处觅灵槎？

沉冤鸟口空衔石，酣梦人心久散沙。弹指光阴秋又老，长绳难系夕阳斜。

中原王气黯东迁，叹凤嗟麟意惘然。人物真成一丘貉，文章更噪六朝蝉。

绕篱晚菊寒谁采？补屋秋萝冷自牵。消尽美人迟暮感，素书一卷独编年。

斜阳围听说场词，我亦曾驱十万师。破碎河山开国史，飘零风雨出军诗。

海中故部沉苍兕，云里残旌失素蜺。岁自周天天自醉，红墙银汉隔秋思。

山南山北枉张罗，云路冥冥鸟去多。四海论交几投契？千秋自命未蹉跎。

中原麟凤陈陶叹，大漠牛羊《斛律歌》。老我秋风无一事，十年雄剑不曾磨。

名驹未悔困鞯鞍，鸷鸟何曾惜羽翰。人到穷愁思著述，天留豪杰济艰难。

衣冠文武浮云变，雷雨蛟龙大海宽。不信平生飞动意，但将文字救饥寒。

明明如月拨愁开，欲取黄金更筑台。朱鸟莫将歌当哭，红羊休信劫留灰。

著书覃子原仙骨，顾曲周郎有将才。收拾雄心且行乐，五云多处觅蓬莱。

酒迫桓温走老兵，诗看秦系破长城。英雄失路群儿笑，独客逢秋百感生。

沧海桑沉栽后影，钧天乐断梦时声。尉佗台上西风急，来写登高送远情。





叠前韵


凤舞鸾歌自酢酬，蟪蛄莫漫话春秋。人间佳丽黄金屋，天上神仙白玉楼。

弹指华严成幻相，侧身尘海有虚舟。西风阊阖无消息，且作卢敖汗漫游。

旧事重重托梦华，六朝金粉剩寒鸦。山中小有留人桂，海上虚无泛月槎。

故国音书迟雁帛，残军屯落满虫沙。金乌大是无情物，才写秋心影已斜。

天时人事互推迁，窥井明看火不燃。上地徘徊来怪鸟，故家沦落有穷蝉。

梧桐未老心先死，牛马无能鼻任牵。欲诉闲愁寄明月，不知天上是何年。

落叶声中酒不辞，海天遥韵托琴师。无边风月供伤别，如此江山合赋诗。

五夜壮心消鼓角，九秋残影隐虹蜺。相看但作凄凉色，难向芙蓉忏绮思。

亭亭海树立波罗，瓣瓣天花散贝多。丹穴求君太唐突，雪山成佛已蹉跎。

双龙输酒夷征约，幺凤收香客按歌。五中无限恨，不随金石共消磨。

红锦障泥七宝鞍，拓弦天半落飞翰。贵游风气豪原易，衰世人才侠亦难。

燕市博徒空自负，汉家文网几曾宽？剧怜变徴歌声歇，白日萧萧易水寒。

愁城欲藉酒杯开，中有周王避债台。搜尽黄金空铸泪，谤深白骨易成灰。

龙蛇起陆宁关运，鸡犬登天各自才。欲就麻姑同语海，等闲清浅到蓬莱。

别遣蚩尤作五兵，火攻无术保坚城。中原不信消王气，上帝何曾爱众生？

地下干戈龙战血，天中丝管凤鸣声。大雄冷洒慈悲泪，疲尽津梁度有情。





再叠前韵


碧海兰苕偶唱酬，诗人从古例悲秋。千林落日僧归寺，一笛西风客倚楼。

尘世折磨增老境，江天空阔有渔舟。不须浪跕飞鸢日，已念平生马少游。

满地凉云漾月华，古堤疏柳已栖鸦。玄霜夜捣姮娥药，银汉秋回海客槎。

饮酒且同陶靖节，上书不慕贾长沙。梧桐院宇清阴减，卧看天边雁字斜。

江山不共岁时迁，看到秋容也黯然。漠漠平沙飞独鸟，萧萧落叶咽哀蝉。

高楼绿酒金龟换，古井青丝玉虎牵。锦瑟春心无处托，冷抛弦柱感华年。

泪洒千秋绝妙辞，风流何处有吾师？一编断烂前朝报，百感凄凉乐府诗。

梦里藏舟移夜壑，醉中呼剑斫雌霓。秋江冷共鱼龙卧，不尽平居故国思。

漫随鹞子过新罗，定后禅心入妙多。贤圣与人同寂寞，英雄何事悔蹉跎？

色身优钵花重现，乐谱《迦陵》鸟自歌。风浪不生云不起，青天碧海镜双磨。

年年乡梦阻归鞍，恨不随风化羽翰。卷土重来心未已，移山自信事非难。

雨馀玳瑁潮初落，月下珊瑚岛渐宽。地老天荒留此誓，义旗东指战云寒。

铜鼓声中海雾开，大江东去客登台。素车白马千秋泪，红粉青衫万念灰。

逃酒未应衰凤德，读书谁信卧龙才？文章刊落身将隐，不待山妻劝老莱。

未得萧郎作骑兵，已教鲍照赋《芜城》。枯桑摇落天风急，残夜苍凉海日生。

怖鸽露寒依佛影，愤鼍潮起应军声。新歌懒付珠儿女，自写崟崎历落情。





三叠前韵


忍把河山作报酬，五陵佳气郁清秋。参差碧瓦何王殿？零落璇题故相楼。

遗幕逃亡驱鹿部，禁池阑入打鱼舟。百年父老关东尽，无复秋风望豫游。

烽火关山驻翠华，月明宫树有啼鸦。海神连弩邀秦辇，天女支机落汉槎。

环卫千牛归素仗，窥边万马蹴黄沙。行人莫问前朝事，秋草离离御路斜。

沙堤走马几除迁，烜赫声华顿寂然。丛棘墓门无大鸟，古槐台省有寒蝉。

升沉粟羡侏儒饱，歌哭丝将傀儡牵。坐致三公待佳传，白头闲过太平年。

五等勋庸费制词，廿年强寇滞王师。乾坤几见回元气，箕斗频闻入怨诗。

故事空文悬日月，极天荒象阻云霓。长星劝汝惟杯酒，戎马关河扰梦思。

谁持铃铎召修罗？白日荒荒鬼气多。地火动摇阿耨达，天龙奔走跋难跎。

十方已竭降魔法，八部犹喧赞佛歌。依旧宝光璎珞相，故应尘劫不能磨。

河声岳色送征鞍，宫扇云移彩凤翰。载宝尚闻朝络绎，要盟谁念事艰难。

双悬日月天如故，百战河山地本宽。留与四方哀痛诏，莱芜风雪话饥寒。

海气阴阴昼不开，秋生辽后旧妆台。黄金天长修宫价，黑土人讹止水灰。

凤阁平章新改制，龙门游幸各呈才。春风回首华清浴，白玉莲花没草莱。

猎猎牙旗北府兵，将军授钺拥连城。材官并用蠕蠕国，幕府兼罗触触生。

岂有梦工详坼翼，更无故伎识雌声。太冲长揖归田日，不尽秋风咏史情。





四叠前韵


《眉史》修成待酒酬，江南花草不曾秋。牙樯锦缆三千里，淡粉轻烟十二楼。

水阁笙歌开曲宴，河桥灯火数行舟。龙盘虎踞应犹昔，惆怅西风白下游。

竹西歌吹旧繁华，落日雷塘噪暮鸦。绿舫呼筝歌《玉树》，青帘沽酒醉银槎。

才人十错猜新谜，游女双弯踏浅沙。欲写古欢隋苑夕，二分明月玉钩斜。

夫差不愿甬东迁，吊古苏台意惘然。香径有花栖晚蝶，梧宫无树语哀蝉。

凄凉儿女千秋泪，佳丽江山万念牵。何处夜深腾剑气？虎丘衰草自年年。

才人例喜骋雄词，此水能当十万师。南渡君臣多失策，西湖风月最宜诗。

梅边移舫飘香雪，柳外通桥落彩霓。未许吴山轻立马，等闲留作画中思。

谁遣西施出苎萝？兴亡事在女戎多。卧薪夜室仍教舞，采蕺春山更试歌。

千古风流成怨毒，廿年雪耻未蹉跎。浣纱溪女应相忆，一舸鸱夷恨不磨。

流落英雄老据鞍，能教龙凤起鳞翰。江山残局三分定，豚犬诸郎一战难。

名士鲫来春水长，女儿花发大堤宽。千秋形胜荆襄在，落日城头画角寒。

扶桑日出海云开，来访琅琊刻石台。北徙河流关王气，东封泰岱忆雄才。

少年结客黄金尽，方士求仙白骨灰。极目青齐平野阔，莫教形势失登莱。

中原百战未消兵，落日黄河绕汴城。道士坠驴天下定，香孩夹马圣人生。

重苏地脉金刀梦，遍散春风玉笛声。周鼎已沉何日起？洛阳回首不胜情。





五叠前韵


客怀难借越装酬，雁翅城荒海气秋。铃语颠风六榕塔，帘钩落日五层楼。

雕青侠少鹌鹑会，拾翠佳人孔雀舟。消耗壮心无处着，十年闲作岭南游。

珠江从古号繁华，都付斜阳万点鸦。霸主宫庭馀断柱，仙郎河汉歇浮槎。

黄金铸橘公孙树，碧海栽桑子母沙。欲写美人香一作荒草恨，秋芜满地素馨斜。

罗浮春酿慰南迁，小饮酥醪意兀然。水稻香疏栖夜鹤，木棉阴薄曳秋蝉。

趁墟货集傜人出，过滘船迟蛋女牵。渐习土风思载笔，欲将盘古起编年。

蛮夷大长亦工词，竟筑朝台望汉师。生为大夫除帝制，死留奇女报佳诗。

蛟精异代仍黄屋，龙气中天化白蜺。一笑南强成底事，看花空发美人思。

漫将宫历纪楼罗，歌舞江山乐事多。石洞逢仙词恍惚，洛川置守事蹉跎。

残图牛角红云宴，遗忏羊头白雨歌。留得镌年变铁塔，不教王梃共消磨。

岂有奇云起马鞍，且收霸气入词翰。分来玫瑰传宗易，醉到芙蓉救劫难。

蛮市银荒王面变，祖洲药秘鬼心宽。登高欲纵中原目，一髮青山夕照寒。

莫言词客例能哀，潦倒秋心唱越台。碧玉奇装颩短髪，黄金淫祀荡飞灰。

九牛欲起枭雄梦，二虎终需控御才。那有仙山楼阁在，剧怜左股割蓬莱。

时难年荒未罢兵，高秋骑马出佗城。白云寺古山容瘦，黄木湾深海气生。

南雪挂松飘昨梦，西风吹荻战秋声。大江东去人西上，难遣茫茫百感情。





岭南春词　八首


小春十月，梅花已开，岭南固梅花国也。为作《岭南春词》八章，使诸生谱之风琴，其声盖颇雄而雅云。

万紫千红不敢开，先春独让岭头梅。亭亭玉立天人相，天遣称尊花国来。

罗浮仙鸟声琅然，唤起春魂遍大千。大千顿现梅花国，要把梅花作纪年。

瑶姬游戏爱春华，炼海成香转帝车。天上玉龙三百万，一时齐化岭南花。

老榦槎桠花满身，冰霜丰骨玉精神。扫除海内风尘色，独立岭南天地春。

十年不负种花心，万玉千珠花气深。锄罢月明吾事毕，看栽成树树成林。

千林万林落木空，空山一笑回春风。谁知大地阳和气，都在暗香疏影中。

不知人事有冰霜，战退群阴玉魄强。偶现色身仍本色，自开香界布天香。

开过南枝开北枝，天心冷暖花能知。请看花落仍留子，正是人间渴望时。





百字令　次廖伯鲁韵







百字令　次廖伯鲁[194]韵


峤南人物，问当今，谁是曲江风度？万劫不磨雄直气，空剩屈陈词赋。秦戍哀云，越台吊月，愁听秋虫诉。南宗未坠，菩提何碍无树。

历历弹指光阴，论橙品荔，乡味将人误。潦倒英雄成末路，饱领凉情热趣。倒海浇天，剖云行日，梦里留奇句。功名尘土，浩歌还谱《朱鹭》。





满江红　越王台次伯鲁韵







满江红　越王台[195]次伯鲁韵


逐鹿中原，问何故、闭关自域。思旧事，登高吊古，五羊城北。椎结雄称南武帝，抱孙左纛朝仪赫。笑此台、高瞰百蛮天，何因设？

甘心受，新王职。弹指顷，千年隔。访霸图一片，夕阳无极。残缺不完南越国，老夫心事何人识？只江山、雄绕古台基，今犹昔。





题潘立斋像







题潘立斋[196]像


祖国归航率岛民，养成豪杰共维新。他年编入文明史，此是当时领袖人。





调颂丞　四首


新得佳人与护持，不愁捻断苦吟时。但妨说有谈空口，怒触河东夜半狮。

我见犹怜况老奴，倾城颜色固应殊。不知镜里新郎面，已似桓公猬磔无。

梅花开送隔林香，郁郁寒松色半苍。若解嫦娥爱年少，龙宫先检染鬚方。妾为雾峰林氏青衣。

海外戈船忆异军，虬髯消息断知闻。李郎一妹空惆怅，不见东风起战云。





题潘鸿轩明经石砚图

题潘鸿轩明经石砚图[197]

故物传家一砚留，双桐圃畔祖庭幽。谁知十国春秋外，已播遗芬遍五洲。





题潘鸿轩百果图


于今植物新标本，丹碧分张校舍中。谁识画图留百果，早传圃学在双桐。

故家多识诗孙在，遗泽重装卷子工。我愧写生无妙笔，虞衡虽老饱蟫虫。





韩江有感


道是南风竟北风，敢将蹭蹬怨天公。男儿要展回天策，都在千盘百折中。





书孝方与兰西书后　二首


海外归来百感生，大江东下客西征。沉沉广泽闻狐语，漠漠寒空过雁声。

万斛荡愁京口酒，四更残月石头城。一书慷慨论身世，凄绝天涯此夜情。

何方着足许吾徒？如此江山净土无。冻雀哄群嬉坏幕，饥鹰趋食掠平芜。

干卿甚事寒池水，置我休持热火垆。风雪满天尘满地，可容垂钓老江湖。





秋暑得雨


残暑酷未已，迫人无少休。晚云低送日，凉雨飒生秋。

叶落声何急，苗枯病或瘳。眼看时物变，聊用写离忧。





寒　入


寒入重襟睡不浓，寺楼初打五更钟。开门忽觉前山雪，白遍东南四五峰。





书　事

书　事[198]

七尺珊瑚绿玉盆，宝花璀璨照天门。洞庭新进龙君贡，压倒汪洋北海鲲。





题仲迟月中课读图


一年几度见明月，况值红羊换劫年。万里河山方破碎，一家儿女共团圆。

群龙无首今何世？雌凤清声夜满天。我正忧时不成寐，将诗题寄彩云边。





短歌赠陈伯澜


终南太华遥相望，从天东下黄河黄。千年王气久消歇，秋陵思哭秦汉唐。

三原陈生胸有史，东随黄河观海水。茫茫海水扬胡尘，嗟哉何止秦无人！





卷十一　戊申稿（一九〇八年）


春阴和覃孝方　二首


极目平芜欲化烟，春愁黯黯不成眠。半醒半醉帘垂地，微雨微晴水拍天。

望里花光浑暗淡，梦中云气太缠绵。伏雷未起蛟龙蛰，闲过东皇混沌年。

如雾如尘渺不分，碧蒙蒙地晕斜曛。昏沉雷雨龙蛇气，惨淡江山锦绣文。

九锡绿章花待命，五原青幕鸟呼群。天公懒展伤春目，俯瞰神州但密云。





感春和覃孝方　二首


花发日南天，看花独惘然。春风吹白髮，海雨湿红棉。

梦落蛮云外，愁生越鸟边。天涯鸾凤侣，漂泊又经年。

春山二三月，东风桐始花。花中幺凤穴，花下美人家。

风软传吴语，溪香浣越纱。相思寄红豆，相望隔青霞。





次易实甫观察即席韵







次易实甫[199]观察即席韵


丝竹当筵酒复醇，兹游未负岭南春。落花风雨逢今日，香草沅湘见美人。

门第乌衣笑王谢，文章蝉噪薄梁陈。平生雅忆横江楫，愧向江东作寄民。





叠前韵　二首


贤王当代几恭醇，四海荒荒五十春。玉斧河山非故土，金縢雷雨属何人。

杜鹃巢冷诗仍作，鹦鹉盟寒疏枉陈。豆粥芜蒌前诏在，也曾哀恸慰臣民。

未必荀扬便大醇，悔将文字误青春。相逢破碎支离局，如此崟崎历落人。

沧海潮流沉大陆，中天星象动钩陈。黄龙旗飐东风急，待看雄军起国民。





题易实甫所藏张梦晋岁寒三友图实甫自言张后身也


岁寒图里松梅竹，谁遣山茶代老松？古梦唤回缑岭鹤，仙身呼证洞庭龙。

拈花一笑人何在？公案三生事偶逢。悟彻画禅无我相，满天明月寺楼钟。





题实甫所藏庐山开先寺宋牧仲施唐人地狱变相图并写经残卷


金经已不完，泥犁亦残隳。茫茫一片匡庐云，出山遍证人天果。





三叠醇字韵赠实甫


少年诗笔已精醇，家近桃源气易春。四海颠雷震诗客，三生圆月赚春人。

龙蛇走壁呵天问，珠玉挥毫对佛陈。落日裨牛山下路，未容投老作山民。





四叠前韵


聊共曹参日饮醇，东风沉醉不知春。此身未愿谋三窟，吾学原期敌万人。

细柳军筹寻剧孟，流苏步帐拥娇陈。年来豪兴都消尽，已署头衔号逸民。





五叠前韵


物我安能共化醇，昏昏八表也同春。挥斤竞凿中央帝，抟土先愚上世人。

士气木鸡迟待养，儒书刍狗罢重陈。寄愁天上愁天坠，那有星球许殖民。





禽　言　和姚俊卿孝廉筠六首


越鸟巢南，异音震耳，以别常闻，为宣厥臆，赋《禽言》。

天吊水，玄云黯黯天色死。蓬髮如霜不自理，玉榻金床卧忘起。八柱摇摇半颓阤，佛哭仙啼怖天毁。天公挥泪作洪水，流下昆仑为祸始。天吊水。

树枝烧得着，十日并出，轨道交错，妖光怪芒，天焚地烁。手无后羿弓，安得九乌落？榑桑根焦海水涸，树枝烧得着。

兜兜，汝有田畴，予用有秋。汝车汝舟，予惟榷是求。胥人而仇，胥鬼与谋；山竭海枯，无孔不搜。不竭不枯，予沽予售。予惟鬼之酬，载冕载旒，亦莫敢予尤。兜兜。

先顾！先顾！蹇人上天天有路。天门沉沉生紫雾，愚者不悟智者悟。海上有秘方，黄金良可铸。尔徒赤手谋青云，群仙不欢天亦怒。河间车斑斑，何不谋之河间姹。先顾！先顾！

归飞！归飞！凤皇南飞。桐落竹稀，集枯忍饥。水无莼菰，山无蕨薇。芒芒四野，尔安适归？归飞！归飞！

都护！都护！汝屯汝戍，汝仓汝库，饱汝潼酪，雄衣猛裤。海不及煮，山不及铸。赤地万里，惟汝之故。山裂海飞，强者天仆。我戈我矛，我剑我屦。正我索畺，张我韶頀。我妇我孺，十日大酺。勿梦梦天，天今云寤。谁为天言？朱鸟有咮。都护！都护！





送蕴白之京　二首


廿载风尘两鬓丝，眼中世局太离奇。马蹄重踏春明路，只有西山似旧时。

一官垂老如鸡肋，百口长贫借鹤粮。犹有开元旧时曲，锦袍牙笏再登场。





席上作


儿女英雄海上缘，东风吹散化春烟。相逢欲洒青衫泪，已割蓬莱十四年。





题崧甫弟遗像


三岁识四声，七岁能文章。十三冠童军，英声震文场。平生性沉郁，雅不乐襮彰。宅躬已高洁，治事尤精详。奋起佐义师，大节何慨慷！中日事起，弟奉檄办理全台义军营务处。先忧后乐志未遂，眼看海化田栽桑。眇眇一秀才，诏令侨海阳。归粤为海阳学廪生，由许中丞奏奉旨。芦中之人信穷士，国仇家愤何能忘！吹箫不为吴市乞，卜邻石户同农忙。山中千树桐，泽中千足羊。无聊聊读《货殖传》，更用陶朱公策施之商。弟在台，以《芦中人赋》受知唐中丞。以《货殖传书后》文受知刘中丞。其《先忧后乐赋》组织全以宋史事，尤为顾方伯激赏，传诵一时。归潮则以《拟范蠡致文种书》受知张尚书。自丁酉后，弟往来潮嘉间，兼事农商。人生患难思骨肉，况乃兄弟非寻常。少为失母雏，出入相扶将。先母陈恭人见背，弟七岁，予方十六。以父为之师，读书同一堂。予与弟，皆未更他师。双峰之山何峨峨，大甲之水何汤汤。瑞莲王子池，古柏大部庄。何须风雨夕，始复思联床。双峰在苗栗县之铜锣湾，予与弟皆生其地。大甲溪径东势阁而出，祖宅在焉。瑞莲堂在王子社旧居，乙酉、丁亥间池莲屡有并蒂者。柏庄在大部处新居，皆台湾县地。此情此境曾几日，君年且壮予且强。渡江忠义人，俗口诮曰伧。方同筹划宇宙分内事，将飞敛翼聊徜徉。三豕渡河岁云暮，送君韩江江上风帆张。谁知此别遂永诀，至今每过泪洒江亭旁。春风吹客忽出海，岂复再觅扶馀王。临行不得一握手，心有万绪谁度量？三书海外竟绝笔，语语真挚尤心伤。己亥冬，同画定岭东同文学堂事，弟遂归镇平山居。予送之潮州上水门外。庚子春，予以学堂筹款事，出南洋群岛。待弟不来，遂行，在新洲得弟信者三。忧患焚如抑何亟，满腔热血冰难凉。丈夫死牖下，恨不为国殇。是时乾坤正翻覆，目不忍视能无盲。飘然撒手不姑待，南溟有客方归航。闻丧复闻乱，百感增茫茫。谁为赋《大招》？返魂终无香。魂来夜黑晓得耗，信知梦寐非荒唐。登坟一哭千古恸，空山转眼今几霜！渡台船针指辰巽，山中坟向如其方。化为黄鹄有羽翼，东南飞定还吾乡。黄鹄能言反乎复，天荒地老此恨终须偿。安能浪信人言已成佛，弟生有佛徴，家人梦中亦见弟言已还佛位。幻视世界无兴亡。佛言我相即非相，此图何乃神扬扬。每见此图在，不信其人亡。其才未展肆，其貌非老苍。丰其智能啬其寿，生才何意吾直疑彼苍。神龟不可呼，安得叩九阊。吾家世忠孝，卜者言将昌。不于其身于其子，丹山已见双凤皇。益之一凤雏，三凤方翱翔。视此图中人，前辉而后光。题图者为谁？乃兄义师故帅虞曹郎。





题凌孟征天空海阔簃诗钞并答所问台湾事　三首


欲向天空海阔处，来访天空海阔簃。九江门下几人在？风雨萧萧高咏诗。

多君欲问台湾事，曾作大将军现身。满目劫尘无法说，青天碧海哭诗人。

牙旗猎猎卷东风，旧事真成一梦中。自有千秋诗史在，任人成败论英雄。





送实甫游罗浮


君到罗浮去，蓬莱在眼前。文章小虫鸟，奴隶古神仙。

呼日出云海，驱龙起洞天。安期如可遇，休话避秦年。





放歌次实甫将别岭南韵


仙不在菖蒲涧，佛不在风幡堂。劳君打包出东林，骑鹤离武昌。与君携手南极旁，坐看东海恶潮撼乐浪，西峤战云连点苍。地下斗麒麟，天上笯凤凰。有矢不得射贪狼，有弓不得挂扶桑。三十六军尽女子，军中之气安得扬！乘轩三百人，济济何跄跄。江南李花河北杨，天下方歌娬媚娘。瓮头揭取六一泥，放出北斗斟天浆。上天谁御蛟龙车？渡海谁驾鼋鼍梁？地下主者媪不翁，天上主者刘而张。烈烈蚩尤魂持头，欲咋古帝轩辕黄。千秋万岁心徒伤，横来小者侯而大者王，乃今置之祝融汪。古月不凉今月凉，不生不死百草何用神农尝？长剑玉珥鸣琳琅，北收黄河南收江。乾坤纳纳一钵藏，筮亦不能短，龟亦不能长。赤手捧出日月双，九头之纪重纪天地人三皇。北不尽幽营，南不尽荆扬。呼取天孙为织裳，牵牛为服箱，胡为乃与下界虮虱彷徨重彷徨。古来颜回为素臣，仲尼为素王，华衮斧钺笔削终日忙。有天仅倚杵，压头头不昂，丈夫动辄计万世，毕竟几人遗臭与流芳！麟乎麟乎逢鲁圉，凤兮凤兮趋楚狂。僬侥之民不自小，乃与龙伯大人之国相颉颃。天欲无三光，地欲无五常，世间狐貉瞰人尽，更遣虎豹来九阊。与君相逢今日竟何日，非苏非李落日吟河梁。三万六千椰酒觞，饱有荔枝饥槟榔，三生一穗沉水香。死不用青蝇吊仲翔，生不用金鸡下夜郎。罗浮仙蝴蝶，作茧供衣裳。香溪之水春可航，朱明洞天径未荒。送君此去吾亦隐，四百三十二君待我开草堂。麻姑玉女梅花美人尽列侍，人间无此温柔乡。噫嘻乎嗟哉！白云乡是温柔乡。





镇海楼送王豹君方伯人文之蜀次壁间彭刚直韵







镇海楼送王豹君[200]方伯人文之蜀次壁间彭刚直韵


秦汉河山胜国楼，苍茫云物望中收。提封五管无交趾，唐岭南节度兼辖五府，交州经略其一也。入梦三刀有益州。吾辈且为文字饮，此行休负武乡侯。眼看到海牂牁水，凭仗清尊写别愁。





叠前韵重送王豹君


霸气消沉剩此楼，倚阑坐看瘴云收。三江东下朝炎海，五岭南趋控广州。

此地古来娱越帝，有人今日饯韩侯。相期无负千秋在，不作寻常送客愁。





来诗有忧滇意三叠前韵


吴楚青山满柁楼，江帆风利不曾收。邮程蜀水先巴水，边警梁州近益州。

南徼旌旗开武帝，东都弓矢锡文侯。碧鸡金马终无恙，休向乡关起暮愁。





偶思藏事四叠前韵


筹边重筑赞皇楼，徼外河山次第收。蜀贾早闻通大夏，唐人原惜弃维州。

金瓶遗策思先帝，铁券分藩比列侯。此去安西劳远画，恒沙无劫佛无愁。





前诗于彭及楼事殊略为五六叠韵申其意焉　二首


衡阳一老此登楼，廿五年来迹未收。诗草偶镌山畔石，画梅同镇海南州。千秋铜柱悲交趾，一疏金牌比岳侯。谅山告捷，而总署电饬停战。彭疏以金牌召岳班师为比，语殊忠愤。霄汉此心吾亦有，倚阑斜日不胜愁。

天涯送客五层楼，四月黄梅雨乍收。劫火文章谈独漉，予藏有元孝先生八分书所作《镇海楼赋》残册。烟云图画忆雷州。丙申初来广州，擎雷山人为作《越台访古图》，台久圮矣，图中但有此楼耳。新诗偶和衡阳叟，遗碣难寻胜国侯。五百年来弹指顷，不应还替古人愁。





七叠韵答来诗意


如此江山如此楼，黄云出地紫云收。蠹残旧义张三世，蜂起新谈大九州。

海外虬髯空作侠，人间猿臂负封侯。学书学剑都无用，胸有茫茫万古愁。





八叠韵有感于今之言理财者赋以示王非专为蜀言也


金阙银宫玉作楼，飞升功效几时收？花开果落三千岁，棘地荆天四百州。

今日如求救时相，古人原重富民侯。剧怜已竭东南力，难解司农仰屋愁。





九叠韵重送王豹君


城下清江城上楼，《阳关三叠》韵初收。文星南极尊前客，白雪西山剑外州。

故事蛮夷谈大长，新封方伯帅诸侯。蚕丛鸟道今平地，无复当年蜀道愁。





是日之客王方伯外有蒋亦璞廉访式芬潘左阶观察文铎夏用卿　殿撰同龢而主人则丁伯厚侍讲仁长吴玉臣编修道镕汪莘伯广文兆铨及予也十叠前韵


眼中缥缈此飞楼，一代英雄坐上收。木石心肠歌小海夏统，神仙名姓占高州潘茂名。

黑头公望推王掾，青骨平生羡蒋侯。太史能文广文冷，有诗排闷酒浇愁。





十一叠韵兼寄怀马介堂军门维骐成都


文章不数赋《登楼》，江左夷吾望早收。洱海苍山怀故国，华阳黑水领梁州。

筹边若访征南将，被甲应逢新息侯。为道丘迟今问讯，莺花三月寄春愁。





十二十三十四叠韵感喟无端聊复成此


万方多难此登楼，棋局长安劫未收。无地罗施非鬼国，有人平乘吊神州。

指南岂复遵黄帝，袒左安能属绛侯。洗马渡江憔悴甚，自愁原不为人愁。

长笛声中客倚楼，楼前江涨未全收。平生风义刘司户，乱世人才祖豫州。

官职郎君行马贵，功名厮养烂羊侯。琅玕锦段思酬赠，未拟张衡赋《四愁》。

千尺空江百尺楼，须眉七尺气全收。酒评鲁赵尊前国，笛破伊凉曲里州。

未愿山中呼宰相，断无地下反条侯。南朝已退临江虏，天子无愁妓莫愁。





归粤十四年矣爱其风土人物将长为乡人诗以志之十五十六十七叠韵


岭云海日署吾楼，山中筑楼，颜曰岭云海日，并以名吾集。潦倒平生万念收。孔雀文章惭越客，鹧鸪言语爱南州。

贲隅桂树名他郡，大庾梅花姓故侯。但解此心安处好，此间原乐未应愁。

一曲清江几画楼，水松阴里暑全收。孟尝去后珠仍海，宋璟来时瓦此州。

万斗量花持互市，凡买素馨茉莉花，皆以斗计。十年种果等封侯。粤讴听久吾能解，拼已将心与解愁。

蒙蒙海气几重楼？闽海孤帆粤海收。绝岛流离归故国，本朝豪杰数炎州。

万家楚蜀生呼佛，百战苏常死未侯。我爱文忠骆更忠武张，九原难起话乡愁。





十八叠韵答玉臣


寥落元龙百尺楼，只馀湖海气难收。雄心河曲三呼渡，残梦天门八督州。

嵩室白衣归李泌，谷城黄石瘗留侯。刘郎已悔神仙误，天上何曾可寄愁。





十九叠韵仍前居粤之感也


镇山镇海两巍楼，镇山楼，在镇平城北桂岭上，亦明建。两镇雄观一览收。蒟酱自来通蜀郡，荔枝原不让闽州。

荒村野祭刘岩帝，村落间有汉帝庙，祀汉高祖；或云实刘也。古县遗封史定侯。镇平亦秦、汉揭阳县地。十四年来无一事，愧教双鬓老边愁。





二十叠韵有述


依旧江山旧酒楼，无多佳句锦囊收。布金与佛谈三世，铸铁看人聚六州。

海内知交半屠贩，冢中枯骨几王侯。五湖欲载西施去，一叶扁舟万斛愁。





二十一叠韵有忆


堤边杨柳柳边楼，六角华灯夜未收。十里荷花梦湖舫，二分明月忆扬州。

瑶天扇掩坤灵使，银汉槎回博望侯。今日天涯芳草路，玉珰缄札写春愁。





二十二叠韵哀粤中之穷也


三十六江江上楼，早潮未上晚潮收。陆梁地尽秦人戍，海曲天穷汉代州。

生有蒲葵归故令，死犹薏苡谤先侯。明珠翡翠年来竭，不信严关不税愁。





二十三叠韵学使所居为南园豹君方伯与新学使沈君子封曾桐皆能诗


飞虹双跨隔河楼，尽把南园古迹收。五夜德星占上界，一时名士聚南州。

风神落落王平子，文采翩翩沈隐侯。不负昔贤坛坫地，江山休送别离愁。





二十四叠韵豹君明日行矣书此以结前诗未尽之意


走马旋看建节楼，中原王气未容收。同扶日月尊皇极，再拓河山画禹州。

能识此时惟俊杰，安知吾辈不公侯。罗浮风雨峨眉月，聊写天涯小别愁。





况晴皋仕任移居清水濠招饮次韵







况晴皋[201]仕任移居清水濠招饮次韵


闻卜新居倚碧湍，中庭地比旧居宽。百车家具藏书富，五月江流抱阁寒。

大字署门防误叩，浊醪祀灶祝粗安。草堂诗就还呼饮，已拟来过看药栏。





答人问淡定村


群山忽豁见山门，幽绝溪山是此村。鸡犬云中仙气在，衣冠田舍古风存。

桂生前代成尊宿，松占高峰长子孙。不必桃花千万树，已教人作武陵源。村有桂树，大荫亩许，亭亭如车盖，已三百馀年矣。四山皆松，其山之主峰，曰松光峰。





次韵赠亦璞廉访


笔端燕赵悲歌气，如见望诸君不亡。迢递乡心蓟门月，清严诗律柏台霜。

当君冠豸来南越，值我骑麟下大荒。海上相逢此高咏，料应公干许升堂。





寄悼邱孟卿四首







寄悼邱孟卿[202]四首


丁未四月，黄冈之乱，孟卿率卒六人往侦，陷贼不屈，死，今一年矣。潮人为开追悼会，感成四律，哀孟卿且哀黄冈也。孟卿名炜，其先祖步琼祀乡贤，海阳人。

五品材官耳，有阶殊不崇。人生惟一死，天子赏孤忠。

白日消兵劫，青山吊鬼雄。男儿须冒险，如汝是成功。

竟使潢池盗，而名革命军。养痈谁致此，赴义最怜君。

敢列呼同火，轻生入乱云。莲花峰嶪嶪，未许坠妖风。

几日黄冈复，兵来贼早逃。未能诛乱首，空复刮民膏。

抄似瓜连蔓，僵真李代桃。九泉同不瞑，欲诉仰天高。

嗟汝乡贤后，不为儒缓容。舍身将逻卒，大节振衰宗。

赐恤中朝典，招魂古寺钟。临风感畴昔，事我礼常恭。





戊申广州五月五日作

戊申广州五月五日作[203]

南风吹沙何烈烈，抟抟大地瓦解裂。如山火云势岿嶻，欲雨不雨天益热。

照眼榴花作午节，江上水嬉武可阅，打鼓鸣钲角优劣。使船如马马化龙，

飞龙回头笑跛鳖，百里横江渡才瞥。嗟尔健儿好身手，慎勿思起为枭桀。

年来民穷盗益多，群盗如毛不可栉。小犹乡落事攻剽，大且据城谋篡窃。

此方告平彼旋起，一岁之间四五发。东南已无干净土，半壁江山半腥血。

民言官苛迫民变，官言革命党为孽。彼哉革命党曷言，下言政酷上种别，

假大复仇作櫫楬。横从海外灌海内，已似洪流不可绝。益之民穷变易煽，

鱼帛狐篝竞潜结。事败党人辄跳免，东邻西邻相窟穴。可怜惟尔愚民愚，

身罹兵诛家立灭。年来招兵兵益多，东征西防未容撤。饥困兵言月饷少，

罗掘官言库储绌。嗟哉民变犹可说，只忧兵变不可说，此事迩来已芽蘖。

民犹可煽况煽兵，庞勋之徒何代蔑。尤难言者东西邻，公庇群凶嗾内啮，

鹰瞵狼睒谋我缺。彼谋我者原多途，既山取金路敷铁。更乘内乱肆厥毒，

坐恐吾民靡有孑。我今内治方无人，何力能俾外谋折。宫惟露布夸贼平，

功状张皇某某列。愁来且进菖蒲觞，有荔如丹藕如雪。龙舟归去夜微雨，

仰视江天黯空阔。





次王雪澄赠实甫韵　三首







次王雪澄[204]赠实甫韵　三首


未除鳌愤龙愁气，曾伍獐头鼠目官。雷雨文章惊世易，云霄毛羽置身难。

千秋位业馀尘土，四海知交几胆肝。满眼东西南北水，不妨平地看流湍。

我宁局促人间世，不慕神仙上界官。龙气飞腾馀剑在，蛾眉谣诼入时难。

多生磨蝎缠身命，馀技雕肾肝。久既心平物无竞，任他流水起惊湍。

佛为多情仍住世，人原自贵不因官。桑田沧海蓬莱浅，井络天彭蜀道难。

万里风尘愁入鬓，百年图史视伤肝。茫茫时局谁能挽，已似扁舟下急湍。





实甫将行赋此为别　二首


同向天涯吊落晖，百年回首壮心违。沉沉楚泽龙犹哭，漠漠辽天鹤不归。

西徼霜飞名士饼，东都云散大王旗。不须更向新亭去，已对河山泪满衣。

欲借仙人玉笛吹，送君五月落梅时。英灵江汉无今古，风雨罗浮有合离。

何事黑龙逢帝怒，前身青兕愧僧知。相思待祝衡阳雁，更向南飞寄楚辞。





李湘文启隆邀同雪澄实甫陶阳二子上涌村啖荔枝作


东村有荔枝，西村有荔枝，南村有荔枝，北村有荔枝。村人看客衔尾舟，来时双轮在前画舫随。入涌涌路歧复歧，汽笛鸣使村人知。村人有约远迎客，村童村妇纷来窥。几成看杀卫叔宝，荔枝树下人争围。岂知老饕苍髯已三尺，馀客亦复鬑鬑皆有须，但动食指思朵颐。是时荔枝半生熟，青红满眼光陆离。荷包太早桂味迟，五月黑叶方垂垂。采之满筐出供客，更令饱饫兼僮厮。我舟泊处上有丞相祠，村人梁姓，文康后。但能耕稼魏公庄，岂必识字为佳儿？村居若有千树荔，更用千户侯何为？维闽与粤荔枝国，各有佳品因时宜。君谟作谱起聚讼，彼优此劣词何支。我生于闽长侨粤，有荔枝处皆尝之。平生嗜荔如嗜色，情人之眼皆西施。少年最爱十八娘，至今追忆神犹驰。自来岭南日啖三百颗，临风辄念天人姿。门书荔子甲天下，已生荔子生梅妃。兴化府署大书“荔子甲天下梅妃是部民”为楹联。梅妃生闽杨妃粤，杨妃宠盛梅妃衰。人间选色论品目，两皆尤物天所遗。亦如荔枝各具色香味，相看不厌不见常相思。奈何玉环不自爱乡味，坐令蜀产称珍奇。蜀荔之佳万万逊闽粤，维髯蜀客亦谓言非欺，惜髯但啖粤荔未到闽海湄。惟应楚客粤归足傲道州老，此来非早仍非迟。“无奈荔枝何，昔我来迟今太早”，何子贞太史海山仙馆联语也。亲解海山仙人绛罗襦，临江况复将别离。江天过午村鸡啼，满船载得荔枝去，蒙蒙烟雨遮船旗。





荔　枝　四绝句


海上仙襦解绛罗，名园取次遍搜罗。满前姬侍皆佳丽，持较文山艳福多。

天生尤物本销魂，更取增城挂绿论。一种天然好风格，西施初出苎萝村。

每将佳果比佳人，自笑多生与种因。粤艳闽香消受遍，不曾嚼蜡视横陈。

紫琼肤孕碧瑶浆，色味双佳更带香。若援牡丹花史例，荔枝原是果中王。





述　灾


炎天久不雨，一雨遂泛滥。三江势俱涨，有地皆水占。平乡水过屋，高市水入店。桑田尽成海，馀者山未陷。无堤能自坚，有稻不得敛。灾民露天宿，屡徙常倚担。生者鹄面立，死者鱼腹殓。天心夙仁爱，忍使民昏垫。无家百万人，仰视宁无憾。虽有泛舟粟，救死亦云暂。来日良大难，安能久遍赡。平生愧禹稷，饿溺常在念。彷徨起中夕，侧目江云暗。





五月二十八夜不寐


夜来忽忆儿时事，海沸天翻四十年。心绪如潮眠不得，晓星残角五更天。





重过感旧园　园在小东门线香街，赴盛芰舲君之约也。二首


水木清华负郭园，三年客梦此重温。眼中故物诗留壁，身后浮文酒满尊。

宿草青山名士泪，落花黄土美人魂。池台无恙仍今日，已似闻琴对雍门。

萧疏树石与摩挲，荔子初丹载酒过。地下英灵应有语，座中耆旧已无多。

浮萍大海重相见，是日遇台中友人黎君。折戟沉沙冷自磨。我感兴亡过存没，

东风回首万重波。





送刘铭伯之美洲　四首


轻装又别五羊城，海日曈曈送客旌。六月扶摇鹏未息，看君舟绕地球行。

西海之西东海东，有洲悬立地球中。此行遍布尊亲义，为道中天日月同。

不敲开国自由钟，不为寻洲踵阁龙。唤起黄人思祖国，海天长啸落机峰。

九万征程走使车，一言九鼎信非虚。不须十部贤从事，齐拜刘公一纸书。





赠阳湖陈生


大江浩浩趋海东，汇为大湖涵远空。由来江左数人物，民风虽雌文则雄。

阳湖陈生三十九，手治官书百粤走。乞我题诗写古愁，夜半携尊酌南斗。





题忽来道人荡寇志后　伯阳，道人从孙，书以予之二首


推倒《天罡地煞碑》，文心绝世正而奇。九层宝塔圆光里，看取参仙起慧儿。

欲向人间告太平，中原蛇虎正纵横。一庵雷雨罗浮霁，云白峰青访丽卿。





湘文叟五月邀往上涌啖黑叶荔枝约六月桂味熟再来叟病不果承画扇见予即次扇中诗韵


到处园林叫画眉，连村黑叶正垂垂。江山尽入龙眠画，风雨兼惊太白词。

桂味近闻千树熟，箬篷前约一舟迟。水支已过山支好，应是维摩病未知。





赠慈善会诸女士　二首


变现诸天善女身，华鬘缨珞不生尘。大千手洒杨枝水，来救龙荒百万人。

笙簧鼓吹文明气，不让娲皇止水功。起陆龙蛇消劫运，黄金先铸女英雄。





寿兰史五十


五十尚如此，百年将奈何？文章新岁月，涕泪旧山河。

暂作支离叟，难求安乐窝。南飞孤鹤在，聊取祝东坡。





题刘伯端德配范菱碧所画帐额二十四番花信图　二首


廿四番风转画叉，天教徐淑配秦嘉。玉台一管生春笔，遍写人间称意花。

替花写照为花怜，六角流苏宝帐悬。门掩东风春似海，刘纲夫妇是神仙。





重阳夕作


萧萧风叶转回廊，耿耿星河夜未央。十载龙吟双剑隐，五更虫语一灯凉。

愁边泽国飞鸿雁，梦里家山卧犬羊。遥忆黄花吾负汝，故园今日是重阳。





新乐府四章　都门著涒吟社题


留海


薙髮令行二百年，乃有断髮新少年。奈何当断不断，后垂长尾而留短鬣当其前？嗟汝半边头，笑杀蓬头仙，蓬头仙人刘海蟾。匪仙而妖，不女不男，匪蟾而兔，一笑堪怜。雄兔扑朔，雌兔迷离。妾髮覆额，为天下雌。郎髮亦覆额，问郎将何为？





花赈会


闻灾而喜，以赈为利，海上善士；万贯解缠，以赈为名，其贵可卿。不为利名，为民疾苦；灼灼群花，式歌且舞。西北苦旱，为云为雨，汝为神女；东南苦涝，芦灰止水，汝为女娲。锁骨观音，舍身救世；摩登迦室，为此善会。何以报之？祝花万岁。





万牲园


中国所有毕罗致，中国所无求海外。力为禽兽造世界，神禹所驱今复聚。毛虫羽虫大和会，除却凤麟无不至。嗟哉伙颐万其类，无良无猛，无蠢无灵，胥目曰牲，园吏按册皆可呼其名。食粟者粟，食肉者肉，尔虽不能言，无不得所欲。文禽武兽前后补，京朝之官半寒苦。人言员外郎，不及园中虎。况尔穷民满天下，安能上与槛猿笼鹤伍？古来灵囿何足言，天荒地老有此园。长安夜半西风起，啼呼如在山林间。





济良所


济良所，济几何？长安落花日日多。不忍落花付流水，欲落不落扶之起。今日园中桃，昨日道旁李，还汝自由自今始。噫戏乎嗟哉，羲轩子孙奴隶矣；更复漂流海外作人豕，可哀岂独儿女子？济良所，奈何许！





虫豸诗八首　著涒吟社题


虱


黑白亦何常？出身本不洁。臭香任跖回，但解嘬膏血。





蚊


朋起作民贼，有何文可名？人皆防利喙，更莫震虚声。





蝇


附骥亦云幸，营营殊可憎。未容遽集此，赖有玉壶冰。





蛆


一死成水仙，谁知孙登假？趦趄复趦趄，妄梦得天下。





蜂


与君同死生，义不殊贵贱。由来香国中，不立《贰臣传》。





蝎


尔族本在北，与官同至南。未能相见喜，防尔尾间钳。





蚓


尔鸣亦云善，尔操亦可嘉。心肝尔全无，老作两头蛇。





蛙


占遍官私地，闻声足自尊。有人来语海，井底笑公孙。





拟杜诸将五首用原韵　著涒吟社题


金瓯无缺旧河山，难效前皇复闭关。万里边尘来海外，九天兵法出人间。

中枢龙虎神符秘，上将旌旗夕照殷。三十六军齐忭舞，登坛封拜属那颜。

留守东都拥百城，春风燕寝动帘旌。全收朔雪天王地，重起渔骑兵。

芒砀片云应未散，蓬莱弱水几曾清？于今射虎谁飞将？胡马纵横右北平。

甘泉夜半屡传烽，太息陈书动九重。未许天山三箭定，空闻函谷一丸封。

鬼神奇秘虚前席，狼虎追呼急上供。筹罢军储筹岁币，年年仰屋大司农。

新军成镇复成标，兵气东南郁未消。黄口小儿何咄咄，白头诸将已寥寥。

支离残骨千金骏，照耀雄冠七叶貂。横海楼船劳怅望，几时征讨复天朝？

汾水秋风雁复来，百年人事不胜哀。收兵自卫元戎府，教子谁登上将台？

西极传书青鸟使，南山上寿紫霞杯。禁中早已储颇牧，不用焦桐爨下材。





张肖夫明经索序其集为题一律


二樵五百四峰云，化作诗人腕下文。耆旧百年求岭表，经师一席重河汾。

空山泉石传高韵，落日松杉写古芬。今日著书休问世，西风吹海正纷纷。





晴皋以平蛮三将题名及元祐党籍碑拓见赠并先以诗赋此答谢


龙隐岩坳北宋碑，劳君远拓费毡椎。边功一代归枢密，党祸千秋怨太师。

将相由来关大局，是非原不限当时。眼前无尽兴亡史，落日悲歌瘴海湄。





赠吴玉臣太史　二首


冠冕楼高海月明，鹤书屡下未成行。如何当代文中子，不为君王策太平！

旧栖鸾处作球场，天上人间事渺茫。我爱岭南吴子野，海山高卧岁寒堂。





次韵答晴皋自桂林东下舟泊阳朔见寄　四首


征帆又挂桂江头，露下秋高潦未收。入海古来仍此水，好山多处自维舟。

画中九马逢阳朔，阳朔画山石有九马，形如画。吟罢双鱼寄广州。追忆故人当独夜，乱峰相对写离忧。

瘦石寒花几度秋，十峰轩畔客淹留。鏖诗屡逐中原鹿，入世难驯大海鸥。

杨柳关河游子泪，芙蓉旌旆美人愁。枫青月黑相思夕，此境空劳梦里求。

西水今年没渚洲，涨痕重叠水边楼。藏蛟石洞深难伐，穴蚁金堤溃未修。

农舍荒凉场九月，炊烟延眺米千舟。知君东下高吟处，只有哀鸿与和酬。

幢幢灯影欲残油，喔喔鸡声起睡眸。金鼓关山劳北望，银云河汉黯西流。

高秋鹰隼终须击，大海鳌鱼不可钩。应有梅花开十月，不妨清梦托罗浮。





秋兴次张六士韵　八首







秋兴次张六士[205]韵　八首


芒砀云开大汉年，眼看楚蹶复嬴颠。收兵先下三秦地，奉使遥通百粤天。

照尽古人珠海月，飘残霸气玉山烟。英雄只剩前朝史，怀古悲秋意惘然。

黄河东下走龙门，难起中原古帝魂。天上斗牛沉剑气，人间鸾凤扫巢痕。

狄泉故壤双鹅出，瓯脱穷边万马屯。不信开元天宝事，但留诗史浣花村。

万里西风海欲波，荒荒白日奈愁何？美人临颍《浑脱舞》，壮士阴山《敕勒歌》。

故国千年啼蜀魄，蛮荒九死负梨涡。梦中还作钧天奏，蒙瞍逢逢自鼓鼍。

坐看桑从海上栽，群鸥见惯不相猜。生毛有地供秦笑，呵壁无天慰郢哀。

两帝中央谋混沌，三山左股割蓬莱。故乡游钓今何处？空忆渔人让曲隈。

荒村独树老夫家，九月东篱菊未花。金石自应求上药，河山原不阻飞车。

御寒岂合裘仍典，谋醉何妨酒偶赊。未解长安西笑乐，薜萝门外是天涯。

衣冠文武眼中新，晏坐空山笑此身。割地奇功酬铁券，周天残焰转金轮。

《后庭玉树》仍歌舞，前席苍生付鬼神。细柳新蒲非复昔，更无人哭曲江滨。

辽东华表鹤西飞，但作神仙愿已违。故国河山残照尽，秋风城郭旧人稀。

四郊戎马边声急，七叶金貂世谱微。休向哀鸿谈往事，江湖满地稻粱肥。

五岭南来势纠纷，百年边事漫重论。月中潮汐争消长，天外风雷骇见闻。

上国地埋龙虎气，中原人杂犬羊群。山飞海立今何世？闲就安期话白云。





菊花诗四律　著涒吟社题


平生遇合多乖忤，不为看花不出游。良友偶来三径夕，美人相见一庭秋。

飞鸿故国经年别，下马荒园竟日留。笑口自开愁眼豁，西风休更送离忧。逢菊

平生耻作呈身事，坐爱黄花淡不浓。何忍投人羞晚节，不妨供佛借秋容。

飘零冷艳荆山璞，催送寒香古寺钟。云水半瓶花一束，梵天持取对芙蓉。献菊

平生百不偿所愿，惟爱秋英愿独偿。何以报之花九锡，谁其云者雁孤翔。

黄金战罢先皇甲，紫绶勋垂岛国章。有酒自浇诗自唱，故园明日又重阳。酬菊

平生不饮自天性，惟赏金英饮独多。十日壶觞秋色老，满城风雨醉颜酡。

独醒漫作餐英想，相对欣逢载酒过。我自寿花花共寿，尊前来听百年歌。饮菊





晴皋诗来兼惠黄精次韵答之


江山不复故，岂有故城郭？登高浩四瞩，风尘变京洛。我怀古仙人，五云有楼阁。安能徇利名，生命付鼎镬。服食求神仙，此意良不恶。平生南北走，羹蛇饮羊酪。支离养生事，入世久漂泊。非无合丹术，神药犹待索。黄金未能炼，四海一空橐。入目皆桑田，沧海已成昨。仰天自搔首，白髪不可却。高空何泬寥，大野何广漠。投身坠世网，羽翼何时作？我本江海人，出世是归着。惟君知此意，赠我仙人药。灵兼芝草采，冷共梅花嚼。于时天地昏，日月嗟蚀薄。蟠湫蛟龙战，磔肉狼虎攫。长啸谢世氛，一任舟移壑。相期有霄汉，云霞得所托。





十一月十五夜月蚀戏作　时始停止救护二首


不闻金鼓代天诛，休怪妖蟆胆气粗。天上嫦娥应叹息，人间从此救兵无。

经坛冷落散缁黄，吩咐嫦娥自主张。东半地球无限事，那能更替月球忙。





山　寺　南园诗社题。玉盒格，底面俱限字二首


秋来何处托吟鞭？古寺寻碑踏暝烟。柳外断霞峰十二，花间凉月界三千。

西流星汉临高塔，南戒云山倚梵天。风定相轮铃不语，下方人望佛灯燃。

秋入高林晓色鲜，晨钟敲彻寺楼烟。柳边洗钵僧三两，塔顶看云象万千。

西竺尘埋三世佛，南宗花散四禅天。风幡不动心何动，晏坐空山意黯然。





旅夜书怀　用《杜禹庙》韵，南园诗社题


一身万里云无定，孤馆残更月欲斜。湖海频年思弟妹，干戈馀劫起龙蛇。

九秋客况愁中酒，四海人心散后沙。倚枕不眠思故事，汉朝终始在三巴。





十二月十一书事阅报作







十二月十一书事[206]阅报作


不见高欢六镇兵，一身去国羽毛轻。平生大志浑无着，落日荒荒夹马营。





送少蘅北上二首







送少蘅北上[207]二首


九重登极新天子，万里除官旧秀才。宣统元年春引见，满天风雪上金台。

先帝好文臣好武，廿年潦倒老郎官。东风一掬桥山泪，来向天涯送客弹。





白马乡有怀明义士赖若夫先生有序







白马乡有怀明义士赖若夫先生[208]有序


先生名其肖，字若夫，镇平白马乡人，明诸生。明亡，起兵奉先朝正朔，守县境者数年，屡败清兵。及势不支，乃遁去。不知所终，乃明之完节士也。先生童年嬉游，塾师责之曰：“若夫为不善。”即答曰：“若夫豪杰之士。”其自命如此。白马乡今犹分忠、孝、节、义四旗，传为先生遗制。明稗史皆作潮阳人，而《通鉴辑览》从之。镇平时犹属潮州，当因此误云。

万山之中小县耳，乃有须眉之男子。山是大明山，水是大明水，明亡六年犹守此。岂有若夫为不善，人自不识若夫豪杰士，若先生者乃能真不死。忠孝节义名四旗，白马之乡良足纪，先生之风今未已。乎嗟哉！当时乃已神龙见首不见尾。





寄怀岑云阶尚书杭州并讯高啸桐参议


岑侯忧国鬓应皤，高叟为诗近若何？幕府文章闲杜牧，中原将帅病廉颇。

湖山岂任骑驴老，风雪频闻放鹤过。岳墓于祠俱在眼，圣恩终觉本朝多。





卷十二　己酉稿（一九〇九年）


赠莫生


海上原多不死药，此语传自秦汉间。安知古语今始实，不死不在求神仙。

病原不死药之死，竞咎中医失医理。由来官失学在夷，即今论药已如此。

多君卖药高韩康，专从海上搜神方。瓶中海水尽甘露，不须更待神农尝。

五羊城头春草发，五羊城外春潮阔。捣药仙禽啼海云，春风过处江山活。





吴颖芝太守荫培过访兼示守廉纪事诗


风雨鸣鸡夜向晨，将诗重话峤南春。八千里外还一作迁珠郡，十七年中珥笔臣。编集已成前岁月，卖刀犹念旧军民。昏昏海气仍今日，谁为天涯洗劫尘？







风雨鸣鸡夜向晨，将诗重话峤南春。八千里外还一作迁珠郡，十七年中[209]珥笔臣。编集已成前岁月，卖刀犹念旧军民。昏昏海气仍今日，谁为天涯洗劫尘？





叠前韵答颖芝　二首


天涯为客负芳晨，五岭南来几度春？适越岂容章甫士，登台空吊老夫臣。

梦回黄屋无真帝，泪洒朱崖有弃民。君是故游吾故国，东风愁说海扬尘。来诗念及台北，云昔曾游。

廿载沉冥鸡失晨，九州求友鸟鸣春。过江人物谁伧父？度岭文章几逐臣？

缟纻忽逢吴季子，琴樽休负葛天民。韶光未老须行乐，明日飞花化陌尘。





南园感事诗　有序五首


南园在文明门外，水木明瑟，为前明粤中前后五子赋诗高会地。后人即供俎豆于旧坛坫间。旁有宋三忠祠，故伊墨卿以“君臣三大节，词赋十先生”题其门，陈东塾为重书以揭之。其旁复有广雅书局，皆南园地拓也。两广学务处已借以治事，广东学务公所仍之。前后在事诸子，暇辄为诗钟之会。当其寸香甫烬，钟声铿然，斗捷夸多，争执牛耳。复创为表格，以积分法高下之，体制虽纤琐乎而与会者皆兴高采烈，以为此乐不减古人。年来伤离叹逝，意兴非昔。然其事尚不辍至今。今年公所始迁地，重重影事，思之怃然。张生六士有诗，为广其意和之，并索前在园诸子同作。

一代风骚起海湄，千秋忠愤剩荒祠。兴亡并作斜阳色，如此江山合赋诗。

五百年间几劫灰？南园非复旧池台。溶溶玉带河边水，曾见张乔照影来。

岂独伤心为古人，五年前事迹俱陈。预诗钟会者：方子顺太守、陈午星大令、姚伯怀观察、高啸桐太守先后俱逝，余亦多远官四方，升沉异趣。青青几树河桥柳，不待飞花已送春。粤中柳不作花。

女墙残月度钟声，捉鼻微吟笑洛生。不信风流今歇绝，夜乌啼雨过春城。

春潮欲上水松阴，春梦迷离不可寻。人去堂空帘不卷，碧阑干外昼沉沉。





次兰史席上韵即送北上


万里难驯羡白鸥，一尊坐对瘴云收。中年亲故尤伤别，乱世文章易写愁。

扑岸海潮新战史，隔江灯火鬼樊楼。出门未敢轻西笑，同是清歌在漏舟。





忆上杭旧游　十五首


前年记作上杭游，路入林塘村名境便幽。三宿空桑吾不厌，春灯山寺话神州。

江随山势百千盘，江上春云酿暮寒。满径山桃红簌簌，斜阳呼渡大姑滩。

黄坑黄笋旧知名，惜我来时笋未生。我是主人兼看竹，绿蒙蒙地一兜行。

寻碑亲拜左丞坟，谱牒都成史阙文。七百年来遗老尽，更无人说旧参军。维禄公坟，曰左丞地。家谱以公孙迁粤者，官居左丞，故云。考始迁粤为公玄孙，乃宋左丞议郎，即信国参军创兆先生父也。

春田漠漠草萋萋，油菜花开烟叶齐。鬼谷祠边春市散，淡云微雨过蓝溪。

各乡各族分房祖，各有家祠额字嵌。龙虎朱竿狮白石，门前灯写大官衔。

梅花十八洞中天，闻有桑麻未垦田。洞口云封人不到，空中楼阁住神仙。

柿叶微丹栗叶黄，园林无限好秋光。我来刚在春风里，万树梨花玉雪香。

万峰顶上访前朝，龙碗相传出御窑。皇觉天人遗像在，家家齐捧佛香烧。

东南山豁大河通借用唐人句，汀水南来更向东。四面青山三面水，一城如画夕阳中。一作“满城楼阁画图中”。

斗旁拜鬼都何益？且拜吾家两直臣。百尺楼头看天象，古来豪杰尽星辰。城内祠有魁楼。两直臣谓族祖给事弘、御史道隆也。

萧疏树石香光画，乞付装池橐载回。残册流传佳话在，有人拼弃一官来。果园以董文敏画册赠，云前有某曾因此画为上官迫索去官。

遍传绝学到东夷，寥落中原事可知。今日阳明祠下过，冥冥雷雨读残碑。

知是烟痕是露痕？四山一碧竹连村。家家制纸临溪屋，水碓声中昼掩门。

三年不负题诗约，十日曾为置酒留。如此溪山归未得，眼前沧海正横流。





以摄影法成淡定村心太平草庐图张六士为题长句次其韵







以摄影法成淡定村心太平草庐[210]图张六士为题长句次其韵


我生本在东海东，中有万三千尺出海之高峰。此峰上有万年不化之古雪，玉立天半尤奇雄。我生延平同甲子，坠地心妄怀愚忠。毗耶故国不能守，脱身兵火烧天红。坐令玉山竟落五百年后此一劫，有愧东渡沧海朱家龙。扁舟走闽复走粤，郁然五岭佳气何葱茏。神僧许我一片干净土，闯然入户精灵通。谓惭愧禅师入梦事。闽粤之交小卜筑，手斩荆棘披蒿蓬。南来腾空立天马，“天马腾空”为镇平八景之一。北眺水月明石虹。仙桥尤为县胜境，上有庵，明邑令题曰“石虹水月”。玉华金简皆峰名。并罗列，吾庐为主山为从。东望军山念吾祖，君山，一名军山。以创兆先生参文信国军时，义军由此过也。勤王当日亦复师无功。吾庐之西万松顶，大山小山森相宫。此山乃若特为吾庐设，山名不妨偶与匡君同。四山之中中有村，吾庐适在村当中。人间若别有天地，桃花流水尽日声淙淙。额吾庐以《黄庭》语，岂欲上蹑神仙踪。表吾庐者奉新许，笔势劲若铭彝钟。心太平草庐额，许中丞仙屏书。丙申之春吾庐实经始，买山更在光绪乙未之初冬。十五年中一转瞬，辋川图画久慕前贤风。镜中谁作此狡狯？山林舍宇人物顿觉如亲逢。堂堂乎张文采冠吾党，前辉后光昌而丰。人生意气潜契合，东山茯苓西山松。为吾题图意乃在，图表证今引古词何鸿！即以词论已超绝，直与明镜摄影齐神工。嗟哉文学在今日，遭值世宙方昏雺。已抑《公羊》作饼家，更诬孔子为儒童。三年不飞亦已矣，岂有一举天能冲。夐乎欲论太平世，人狙出口谁能容？君家仲坚昔吾慕，偶然游戏海上思作虬髯公。安知仍落此世界，儒冠复戴奄奄欲绝宁吾衷？已无一时豪杰可摧倒，聊欲万古开拓吾心胸。昆仑山脉走南戒，万水趋海朝祝融。此间山水清雄良足寄怀抱，且收倚天长剑韬神锋。太平之民或容作，教取子孙识字为耕农。南荒丹山本凤穴，凤虽不至吾仍种竹栽梧桐。梦中忽见海上故亲友，落月黑塞林青枫。偶图山居志吾幸已脱劫外，乃劳翩然大句相推崇。人生得闲无事亦仙福，《黄庭》此语吾所宗。有山不归果何乐，世网一坠嗟重重。庐山之君昨招我，云中手把青芙蓉。





以摄影心太平草庐图移写纸本　五言古六首


写影入明镜，移之尺纸间。明镜无遁形，难得山真颜。而况尺幅纸，欲写四面山。山中有吾庐，更有山中田。尝脔知大烹，见羽知吉光，但写一角山，吾庐山之阳。溪泉何汤汤，树石何苍苍，山尽补以云，中有无尽藏。

天下万山祖，其名曰昆仑。昆仑有南支，万里趋越门。人生亦有祖，谁非黄炎孙？归鸟思故林，落叶恋本根。我从海上来，卜庐淡定村。东望征君山，吾祖祠墓存。“明夷”兆谁筮，参军墓谁题？呀呀朱鸟咮，郁郁冬青枝。夜半雪压庐，重撰铜弦词。

绢寿八百年，纸本寿过之。人生百年耳，写此将何为？吾亦爱吾庐，此意陶潜知。黄者径菊花，碧者门柳丝。南山有佳气，松风吹酒卮。高咏“归去来”，宜得图传之。惜皆付后人，图者非当时。十日画一水，五日画一石。姚翁年七十，照海须眉白。为写吾庐图，森森见松柏。群山走腕下，万里若咫尺。

昔者陆放翁，庵额心太平。自云此三语，取自《黄庭经》。放翁振奇人，平生喜谈兵。上书论北伐，策马尝西征。未甘以文字，供奉小朝廷。至老志不衰，家祭诗可徴。吾生于放翁，所遭百不同。同者惟此心，天或哀吾穷。有海畀不波，有岁畀常丰。吾穷足自慰，老作太平翁。

吾生寡嗜好，独嗜佳山水。吾庐深山中，颇具丘壑美。每咏《紫芝歌》，老亲色然喜。《山中白云》词，时取教诸子。虽不求神仙，亦究《黄庭》旨。谁谓神仙言，治道不在此。一心先自平，万事罔不理。天下不太平，必自人心始。仙者特山人，其人常葆真。吾亦葆吾真，一室天下春。

山中有老桂，已阅五百年。不知众木中，何自全其天。得毋月宫树，落子生此间？亭亭十丈许，翠盖凌秋烟。花时十里香，黄雪霏霏然。此桂天下无，是当别作图。上图栖翠凤，下图覆玉蜍。再阅五千年，见桂知吾庐。





叠韵再题心太平草庐图并答温丹铭

叠韵再题心太平草庐图并答温丹铭[211]

洪水已注沧溟东，洼者为泽高者峰。茫茫大陆号中国，战争几辈夸英雄。

成为帝王败寇盗，佐帝王者臣称忠。有史以来数千载，几朝战血山河红。

天地杀机不一发，草泽各幸蛇成龙。一龙升天众蛇伏，龙居云气偏葱茏。

是时天下号一统，兵戈四海初交通。青青战地见禾黍，遗民垦土锄蒿蓬。

威加海内猛士尽，贯日无气成长虹。噢咻屡下宽大诏，与民休息民咸从。

词臣例上太平颂，举朝将相争言功。迂儒掉头不肯信，手抚古瑟调商宫。

独居深念此何世？此仍据乱非大同。亢然远慕太平世，高歌金石深山中。

山中古瀑飞潺淙，白云满径无人踪。冥心自铸太平象，人间半夜闻清钟。

儒书自昔用者寡，况今闭塞方严冬。匹夫慷慨念天下，我正坐有迂儒风。

傫然与世无一可，太平梦想能躬逢。已不作太华陈希夷，又不作武当张三丰。

胡为独诵《黄庭·内景》语？谡谡山阁风生松。有山可隐尚不隐，秋南春北为宾鸿。

自名曰士亦求食，其术更绌农桑工。不知挟持果何具，谓欲与世除昏雺。

太平有待吾且老，岂有丹鼎能还童。眼中鸡鹜各争长，卧看一鹤苍霄冲。

庙堂纷纷有人在，山林养志犹吾容。卧龙一出太多事，惜不终老从庞公。

吾庐山村曰淡定，聊付图画旌吾衷。文昌题句叹奇绝，已若丹篆吞吾胸。

穷郊忽出八叉手，一收寒态生春融。云龙上下吾党事，岂诧衣钵传机锋。

九原若起柳州柳，定许古调歌黄农。春山花落桐君桐，春雨夜长枫人枫。

手披旧史发浩叹，无数神圣纷追崇。乾坤一儒腐可笑，差喜吾党诗相宗。

画中吾庐在何许？罗浮东望烟云重，四百三十二峰正初日，海天朵朵金芙蓉。





寄亦璞罗定军次


为问安之抑胜之，只今此事几人知？穷荒草木皆生意，满目春风上大旗。





寄韫白三水


半晴半雨酿春和，春水溶溶绿始波。三十六江楼上望，不知春在那江多？





啸桐北上归卧病沪渎屡书来索诗以纪当时之事今春复申前约距亡日仅浃旬耳　二首


牢落文章第一人，天门垂翅竟何因？百年记注无前例，万事枢机有要津。

异日朱云空愤激，当时绛灌少交亲。红莲幕客苍梧守，未许青蒲作直臣。君考御史列第一，而不得记名。

无路排云叫九阍，天涯何处与招魂？千秋公论归风汉，四海才人哭寝门。

斗酒只鸡追夙约，尺书双鲤剩春痕。平生风义吾尤愧，一恸荒江昼欲昏。啸桐，高姓。





春　江

春　江[212]

春水绿生波，春江打桨过。阴晴浑未定，莫便脱渔蓑。





感事诗

感事诗[213]

重帘不卷久留香，一角云阴漏晚光。是雨是晴浑末定，碧桃花下看斜阳。





宝汉茶寮歌


青山不幸近城郭，万坟鳞葬成痏疮。安知近郭无完坟，前者已掘后者藏。每遭兵燹尤不幸，攻城筑垒多夷伤。抛残万骨没秋草，圹砖墓石墙营房。君不见五羊城外山上坟，明碑已少况宋唐。千年忽出买地碣，玉骨久化黄尘扬。土花洗出南汉字，传之好事珍琳琅。当时邑里藉考证，其奈书劣文侜张。清明风吹花草香，出门拜山车马忙。茶寮杂坐半伧父，谁吊扶风廿四娘？





孟徴以粤秀山无咎室诗见示次韵　二首


平生未悔作乖崖，亦解逢人辄道佳。闲处看云容独立，说场论古喜相排。

一春积雨蛙生灶，满地残花蝶上阶。自笑穷愁天海窄，输君空阔好诗怀。

楼台高占好林峦，曾写春愁此倚栏。云物与时同变换，文章有泪下孤寒。

百年人事悲丝染，四海风尘把剑看。休被故山猿鹤笑，罗浮归访葛洪丹。





题张生所编东莞英雄遗集


熊飞，何真，袁崇焕，苏观生，张家玉、家珍，皆东莞人。[214]

榴花村人义旗起，梅蔚山下行朝峙。桓桓仗钺熊将军，落日光回海云紫。时先从祖判韶石，心共将军表忠赤。嗟哉天水不复碧，热血射天天为白。先从祖讳必明，韶府佥判，与熊飞同殉韶难。就义时，白血上射。由来胡运无百年，此乡复出东莞伯。东莞山水天下奇，英雄屡见生于斯。天生英雄付劫运，尤伤心者袁督师。敌方用间朝不知，长城自坏甘人欺。朱明亡局决于此，何待粤中争立时。北都破败南都弃，三闽四广成何事？君臣遗冢空残碑，流花桥畔啼鹃泪。尔伯尔侯苏与张，张家兄弟不可当。苍黄百战野塘死，一死何止流萤光。用张文烈诗语。人言东莞古闻邑，有人吊古编遗集。六百年来战血凉，夜半灵旗鬼雄泣。鬼雄末造殊可哀，破碎河山莫收拾。圆头山人尔何幸，东南保障功名立。我爱英雄尤爱乡，英雄况并能文章。手持乡土英雄史，倚剑长歌南斗旁。





古铜兵器歌


德侯侄葬其父觐臣明经于粲冈，工人掘墓，下得古铜斧一，铜戈头一，铜匕首一，古泽盎然，可宝也。因为作此。

朱黛斑斓古铜斧，挥日断戈同出土。就中古剑尤陆离，想见前皇奋神武。

五兵之铸铜为先，用铜尤在用铁前。土花洗出古兵器，白日顿见三千年。

此地开疆始秦汉，此器殊难年代断。玉鱼葬地忽有此，萧瑟河山战云散。

方今兵器尚火攻，纵横海上兵尤凶。伏尸百万闪电顷，古兵虽在皆闲铜。

藏之地下无不可，古魂夜啸青磷火。出付人间考古人，九天日月消兵祸。





秋怀八首次覃孝方韵


万古兴亡闪电过，百年人事几蹉跎。海枯石烂英雄尽，木落江空涕泪多。

入梦人间无白日，洗愁天上有黄河。茫茫四野穹庐底，来唱阴山《敕勒歌》。

蓬山沦没阻东归，看惯年年海水飞。剩有壶公教地缩，更无苌叔与天违。

箖箊落日神猿哭，苜蓿秋风虏马肥。今日秦庭非复昔，休将九顿拜《无衣》。

王母云旗缥缈间，冥冥龙去枉髯攀。海中仙蚌流珠泪，天上寒鸦怨玉颜。

往事已沦开宝史，故宫曾唱纥干山。剧怜未殉西陵葬，定策归来国老闲。

满目洪流治已迟，谁教天展九年期？玄黄大化无今古，风雨神山有合离。

四海毕消蛟蜃气，九天同拜虎龙姿。书生自作华胥梦，千载何妨此一时。

休讹舜死与尧囚，环海居然更九州。日月不随天左转，江河还向海西流。

蛟螭国土黄金界，雕鹗旌旗白帝秋。画革旁行新史笔，未妨荒外纪飞头。

秋城吹角夕阳斜，浪迹频年寄海涯。拔后枯葹心未死，劫中残局着全差。

无聊身世文为戏，有例神州裔乱华。不信东篱仍故节，岛夷章绂玷黄花。

东海求仙撰怪文，西园谐价策高勋。眼中鸡鹜方争食，意外蛟龙未得云。

左纛岂夸蛮大长，短衣休叱故将军。秦王梦里钧天奏，此曲人间本不闻。

浮云落木共飘萧，动地商音起素飙。雷雨神龙双剑化，关河戎马一身遥。

黄天讹立多新说，赤道回流有热潮。穷海高秋无限感，雄心依旧借诗销。





秋怀次前韵　八首


三十登坛往事过，英雄儿女两蹉跎。他乡白发愁边满，故国青山梦里多。

末劫文章龙起陆，孤星涕泪鹊填河。弓衣绣坼秋魂冷，休唱尊前旧楚歌。

东去辽城鹤不归，南来汾水雁犹飞。玄黄残血三灵哭，苍白浮云万念违。

入世功名貂尾贱，过江风物蟹螯肥。干戈满地吟《梁父》，未合隆中老布衣。

丘墟只在百年间，京雒风流渺莫攀。同化胡先亡李耳，抱头人反笑严颜。

扫除孛彗天边宿，梦寐金银海上山。不信欢愁全不管，白云无恙道人闲。

美人消息碧云迟，甲帐珠襦未有期。江上青山名大别，穴中朱鸟号长离。

谈经鹦鹉多新语，添色芙蓉变旧姿。欲采蘼芜何处是？乱峰无际夕阳时。

鸾受鞭笞凤受囚，眼中烟点失齐州。掀翻成案无三古，抖擞群材出九流。

历历星辰天市夕，冥冥雷雨海山秋。两头北极还南极，不在云霄最上头。

北斗横天天汉斜，支机残石落天涯。万灵雨泣三元改，六道轮回一念差。

洪水馀波湮息壤，故宫遗玉刻苕华。瑶池欲吊西王母，簪遍人间白柰花。

青骨钟山蒋子文，白头郎署杜司勋。英雄潦倒耽声色，神女荒唐送雨云。

弹指顿成新世界，化身曾现大将军。年来学得观空法，谢绝人天百不闻。

大旗落日马萧萧，更遣轮飞海上飙。百戏鱼龙残局短，一军猿鹤故山遥。

收雷入地藏阴火，呼月升天起怒潮。别撰修罗新战史，钩陈兵气未能消。





越王台　二首


尉佗已死我登台，番舶凌空鼓浪来。世事于今棋局易，边城向晚角声哀。

照人肝胆酬知己，相士皮毛屈异才。立马山巅频顾盼，一声长啸乱云开！

昔年曾上定王台，官迹飘萍百感来。文字有灵江鳄格，关山无恙峡猿哀。

惊心岁月人将老，满目疮痍我不才。守土一官忧乐共，长年几日笑颜开！





次韵易实甫肇庆道中


牂牁天半下飞湍，立马江头客据鞍。疆域远通蛮部落，威容重见汉衣冠。

伤心元老骑箕去时张文襄告薨，极目层霄把剑看。零落七星秋满地，天涯扶醉且凭栏。





少瀛以诗舲自寿诗索和走笔书此







少瀛[215]以诗舲自寿诗索和走笔书此


同年桂平黄少瀛，乞我诗寿张诗舲。示我牛腰诗一束，寿诗舲者多公卿。公卿满朝尽朱紫，持粱刺肥老且死。安知海外百万天朝民，一任刲屠作人豕。谁非黄炎之子孙，九天忍令呼无门。上书宰相毁苛约，此义已比昌黎尊。百年万事半颠倒，中外约章那可道。嗟哉忽谓秦无人，我惜诗舲今已老。诗舲前曾上书李文忠公，请废美禁华民约。侍儿能画兼能诗，专家诗画传女儿。诗舲虽老足自遣，且姑谋乐休忧时。少瀛一官老东粤，诗舲不官为粤客。相逢相见五羊城，我亦忧时头早白。海风十月寒吹人，出门欲觅梅花村。梅花仙人倘有不老术，仙山同醉罗浮春。





题陈老莲画石芝萱草


忧来不可解，且写忘忧花。更写石上芝，笔端英英生紫霞。中原剩此埋忧土，纵不忘忧亦徒苦。采芝聊作商山翁，留取丹青照千古。





题董文敏秋山图　二首


明净如妆说郭熙，尚书能画客能诗。秋风吹上鹅溪绢，刚是淮南木落时。图为游淮上归所作，有眉公题句。

歇绝风流五百年，海天呼鹤话云间。于今画隐楼头看，不是吴山是粤山。图为粤中卢氏画隐楼旧藏。





赠张伯纯通典


伯子天下士，十年知汝名。相思黄歇浦，相见赵佗城。落日秋山色，寒涛大海声。九边田牧计，击楫送君行。张时办广西垦牧。





戏赠蒋亦璞试院


槐花黄时举子忙，使君忙过槐花黄。一楼闭置似新妇，三月清斋逾太常。

使君曾上乌台坐，使君铁面比包老。打门有客来送诗，门吏莫疑关节到。





卷十三　庚戌、辛亥、壬子稿（一九一〇—一九一二年）


与楚伧千仞闻歌作

与楚伧千仞闻歌作[216]

春云不雨昼阴阴，有客南来作越吟。衣上黄尘飘热泪，镜中白髮迫雄心。

懒呵鬼壁劳天问，拼共神州付陆沉。漫笑筝琶娱俗耳，未妨聊当海潮音。





兰西将去潮次尘韵送之　四首


白日昏昏海欲波，东风来与起沉疴。鸡虫得失关何事？金石文章自不磨。

破碎河山收局险，支离官职累人多。于今鸿鹄高飞去，罗网终当奈尔何！

归去青山吏隐兼，压装束笋稿新添。《阴符》夜读貂裘敝，残雪春回马耳尖。

四海鱼游愁鼎沸，一官蝉蜕避竿黏。相逢燕市吾徒在，醉插花枝满帽檐。

但闻有鬼预曹谋，岂合无人借汉筹。一统皇舆摇鼎足，九天兵气动旄头。

人才几辈徒功狗，文字何能只汗牛？一笑马群空冀北，竟持刍豆困骅骝。

神武吾惭早挂冠，临歧今日喜相看。熏天宝气功名贱，满地横流道路难。

文士岂宜逢世乱，高官原不称儒酸。防身一剑乾坤窄，南斗荒荒北斗寒。





清明日游白云山　二首


宣统二年春二月，尉佗城外作清明。江山霸气无今古，莺燕时光半雨晴。

玉舃难逢方外士，银枪空吊劫馀兵。东风一笑登高去，云白峰青万里情。

披云来访郑安期，卓锡兼寻景泰师。名士无聊托仙佛，神州有泪混华夷。

蒙蒙海色闻边角，莽莽春愁上酒旗。斜日下山谋一醉，红棉开遍越王祠。





广州晤汤蛰仙同年


海沸天翻二十年，那知重见海南天。鳌支残极难孤立，龙卧空山尚苟全。

忏悔金经千劫佛，摩挲铜狄两顽仙。荒荒离合罗浮夜，风雨闻鸡各惘然。





实父以木棉双鹤歌见寄时约游端未果行次韵寄答







实父[217]以木棉双鹤歌见寄时约游端未果行次韵寄答


牂牁一水走南海，势如扬子江黄河。人生万事聊以自娱耳，黄屋左纛将如何？百年行乐弹指顷，若为楚舞吾楚歌。使君楚人今屈宋，新诗万首珠娘诵。道大君犹老子龙，德衰我愧周侯凤。牂牁江上开红棉，旧游应忆朱明天。江山咫尺成万里，恨不双鹤同蹁跹。翡翠明珠失光彩，昆仑归来众山矮。当代文章几巨公，何人有汝才如海？青霄直上凌丹霞，雄剑干将雌莫耶。刚金百炼柔绕指，登坛说法霏天花。知君独立苍茫处，驾鹤无宾留鹤住。三十六江春水生，冷看春潮自来去。





再柬蛰仙　二首


须鬓虽苍两颊红，路人排拥看坡公。方谋车辙环天下汤时以路事来，犹悼方壶没海中。

身世浮沉关运会，河山破碎负英雄。老亲健饭真奇福尤西堂句，差幸平生此事同。

苍凉喜见日方东，未死安能万事空？灾异频闻成乱象，云霄何处托冥鸿？

百年观祭知夷礼，四海论诗入变风。硕果尚留吾辈在，莫教阳九数终穷。





蛰仙见和前诗时将归浙仍用前韵　二首


阳明且战且讲学，学派曾传揭岭东。鳞爪岛夷矜弋获，皮毛年少枉推崇。

空山偶得观心法，横海虚期破虏功。今日会稽谁继起？天涯携手雨蒙蒙。

岭南荔子甲天下，径欲留君待荔红。风雨落花三月半，光阴如水廿年中。

图沉凤渺无消息，筮短龟长有异同。满目江山仍百越，相逢莫放酒尊空。





柬沈友卿


明明昨夜此星辰，愁乱愁荒过一春。道路青丝来白马，衣冠皂荚洗黄尘。

沙虫入目军全化，刍狗伤心帝不仁。今日人才寥落甚，英雄待起捉刀人。





春尽夜次韵寄答实甫　二首


春灯照夜不成寐，四野荒鸡天未明。处处闻饥复闻乱，年年忧雨更忧晴。

读书误我成迂叟，呼酒凭谁迫老兵。六幕沉沉如梦里，晓星残月不胜情。

挂席春江未有期，东风潮信误篙师。戴鳌已叹沉三岛，嬉凤安能陋九夷。

精卫泪枯填海石，蚩尤魂化竟天旗。连夕彗见。荒唐山鬼前知事，鸡卜何人问越祠？





赠陈鸿初仲宾


能将复能吏，吾乡汝异才。饥寒群盗斗，天地孑黎哀。

瘴穴仙芸长，傜山古桂开。牂牁江上水，人望使君来。





题岳忠武王书前后出师表石刻


一堂坐对两忠武，两表纵横一指麾。故国惜无诸葛相，大书留刻卧龙祠。

英雄涕泪偏安局，金石文章异代师。万古云霄开卷见，外家吾愧是孙枝。先祖创兆公曾参文信国军事，娶于岳，固忠武王曾孙女也。





题东坡三洲岩题名石刻


东坡渡海归，游此玉乳岩。曾题数行字，鬼神护镌镵。古人弃我去，

留我题名处。何时我来游，亦刻数行字。玉乳千年温，洞天散花雨。





装裱宜兰山人狮子图已成题其端


宜兰山人昔访我，为我画此《狮子图》。沧桑转眼万事变，世间何物为公孤？此即世俗所谓《太师少师图》也。十年弃置不复道，敝箧沉沉任狮卧。寒蟫饥鼠不敢近，题诗况有兰陵老。图有萧伯瑶诗。十年始付今装池，展卷如见真狻猊。褒公鄂公毛髪动，人间少此英雄姿。睡狮不醒今已醒，坐抚奇儿气尤猛。大地山河一吼中，一出群雄归管领。





二高行赠剑父奇峰兄弟

二高行赠剑父奇峰兄弟[218]

岭南今日论画手，二高杰出高于时。渡海归来笔尤变，丹青着手生瑰奇。小高温温清而癯，大高短小雄有髭。我方主教罗以礼，翩然作我图画师。岭南二月三月时，杜鹃啼上红棉枝。小高写扇昨赠我，相看令我生古悲。杜鹃啼蜀昔亡蜀，从此化为亡国物。一啼津桥炎宋衰，再啼大都胡元没。何人复拜古帝魂，杜陵野老空自屈。凤凰麒麟今不来，羽虫毛虫胥可哀。昨闻大高忽画虎，群雄草泽争惊猜。画虎高于真虎价，千金一纸生风雷。我闻狮尤猛于虎，大高画狮勿画虎。中国睡狮今已醒，一吼当为五洲主。不然且画中国龙，龙方困卧无云从。东鳞西爪画何益？画龙须画真威容。中原岂是无麟凤唐人陈陶句，其奈潜龙方勿用。乞灵今日纷钻龟，七十二钻谋者众。安能遍写可怜虫，毛羽介鳞供戏弄。粉碎虚空一物无，上天下地存真吾。奇峰之峰剑父剑，乞为我写《携剑昆仑看瀑图》。剑父近日于江南劝业会画虎及《昆仑飞瀑图》。





送赵渭卿之湘藩任


三湘七泽遍哀鸿，天遣开藩向楚中。何术竟能消浩劫，此邦原未息雄风。

岳边行旆芙蓉碧，岭外离尊荔子红。四海荒荒期月可，早将新政报姬公。





题楚伧汾湖吊梦图　图盖为访叶小鸾墓作二首


临流浅土葬婵娟，残碣重摩胜国年。别有故家乔木感，伤心不独女飞仙。

五百年中一刹那，汾湖冻合不生波。娟娟故国梅花月，应有仙魂化鹤过。





柬秦子质军门


昔为循吏今名将，吾道由来文武兼。山泽龙蛇湫穴徙，风云猿鸟简书严。

思亲梦寄陶公鲊，教子经传尚父钤。留滞五羊重握手，十年忧国鬓霜添。





题友卿鸾箫集　七首


当君得妇江南日，是我移家海上年。铁马金戈成底事，风流真羡玉堂仙。

铁崖图画仓山表，佳话流闻直至今。表惜不传图不得，抡才巨眼爱才心。

开卷江郎一序存，文章知己共论昏。安知梦里潇湘雨，筠管斑斑有泪痕。

庶常旧馆今非昔，惆怅先朝旧侍臣。依旧箫声依旧月，乘鸾来看海扬尘。

长爪仙人鬓未霜，蓬莱清浅话栽桑。何时双引朝天驾，碧落重来沈侍郎。

琼林重宴愿非奢，花烛重谐更足夸。重订紫箫吹月谱，蟠桃八十四番花。

荆钗蓬鬓海南天，偕隐莱妻亦自贤。甲帐绣襦谈故事，输君夫妇是神仙。





游罗浮　二十首


西风震庭树，明月将中秋。侧身城市间，惘惘怀百忧。眷言命俦侣，明发游罗浮。步出城东门，双轮带扁舟。扁舟下西江，夹岸多田畴。晚稻已青青，桔槔犹未休。东江自东来，西合西江流。我舟溯东江，白云何油油。远见云中山，轩然豁双眸。舍舟易以舆，将入云中游。

我作罗浮游，如得名画读。初为水墨山，浑浑元气足。纯作披麻皴，远未辨单复。安知一皴间，饶有万包蓄。舆行山渐近，如画忽易幅。界划绚金碧，渲染间青绿。易为着色画，光彩炫吾目。灵奇本天质，神理何郁！伟哉造化工，绘此饷眼福。

罗浮五百里，远视横成岭。奇峰近乃见，高者飞云顶。四百卅二峰，峰峰有灵境。拨云入上界，三峰抑何挺。天鸡夜一鸣，登峰见初景。赤波际天起，海上火轮骋。不知群阴匿，但觉万尘静。俯视下界人，沉沉梦未醒。

太行与王屋，离之自夸娥。浮山海上来，谁为合之罗？想见初来时，驱海生洪波。连巢移凤鸾，闭穴潜蛟鼍。仙山落人间，一失成蹉跎。我亦海上来，今日相经过。登高极远望，去日常苦多。转眼沧与桑，麻姑鬓应皤。蓬莱渺何许，奈此仙山何！

天下十洞天，朱明次居七。福地七十二，泉源亦其一。洞天福地间，云古神仙室。如何古仙人，一去不复出。古来神仙传，传者疑非实。我不求飞升，但愿充隐逸。吐吞云与霞，沐浴月与日。四百卅二峰，峰峰有屐迹。一峰住十年，一笑吾事毕。

罗浮名天下，始自秦汉间。相传治此山，其人皆神仙。自从两晋还，有客来谈禅。遂令仙与佛，分占此名山。何年霸主宫，宫此山之前。昔时金银阙，今日无故砖。黄龙下白雨，洗出山真颜。依旧仙佛徒，云际开松关。

明儒盛讲学，天下皆讲席。几令名山间，有儒无道释。有人囊罗浮，梦里天海碧。四百卅二峰，一囊不为窄。天鸡忽破梦，瞬息时代易。篝火狐鸣徒，山中岸赤帻。洞天与福地，污蔑殊可惜。何时此名山，复奠缁黄宅。无复儒者宫，来游但诗客。何来碧眼胡，亦蜡游山屐。尔徒惯豪偷，勿此为山贼。

东南麻姑峰，其下有酒田。西北酥醪观，其上有酒泉。乐哉罗浮君，君此酒国间。我自来山中，小饮常陶然。仰观日月行，恍若羲农前。不知人间世，何用百忧煎。乃知仙之徒，以酒全其天。住世为酒人，出世为酒仙。笑看桃花开，一醉三千年。

满山皆奇石，欲拜不胜勤。满山皆甘泉，欲品难为分。无泉不成瀑，无石不生云。飞瀑下云间，处处声相闻。九百九十瀑，云气常氤氲。置身云瀑间，独立谁为群？云出作霖雨，瀑下成溪源。非无济物功，同颂罗浮君。为问泉与石，宁复本性存。

老仙携神娥，一醉同玄丘。凤台吹箫女，亦引长庚游。饮食男女间，大道任所求。舍此求飞升，枯死荒山陬。我羡葛稚川，鲍姑为好逑。夫妇皆神仙，福慧真双修。携手白玉京，五城十二楼。游戏下人间，分艾医龙疣。穷生得明珠，窈窕起九幽。仙心推所欲，人天愿同酬。我来朱明洞，仙艳迹尚留。作书告山妻，我欲居罗浮。

山间逢馌妇，蓬鬓两乳乌。开口多是非，作诗诮髯苏。少年喜狡狯，意者其麻姑。我行会仙桥，有女来踟蹰。未敢轻吟诗，恐或逢仙姝。翩然一笑去，山鸟鸣相呼。回首麻姑峰，云霞时有无。

非石亦非木，非青亦非绿。山中铜龙鱼，云是稚川畜。东坡昔时见，鱼一而龙六。何时益八龙，灵怪惊俗目。嗟哉古铜仙，化身同一哭。南汉昔铸时，铜光九天烛。不知谁负去？得毋见可欲。惟有金佛身，至今守群秃。趺坐金莲花，冷阅人世速。明月飞上天，慎哉保尔独。

山中何所有，黄麟朱凤皇。雀蝶各五色，烂漫同飞翔。遗薪有丹气，捣药声叮当。出洞五石猪，各佩天乐章。仙留竹篆符，蛇虎人不伤。山中凡禽虫，饮食皆天浆。山中凡草木，一一生天香。出为药市药，治疾走八荒。丹渣亦治疾，泥丸流丹光。惟有九节芝，云生自松肪。朱草生瑶池，合药成仙方。我欲往采之，云气晨茫茫。且斫万年藤，持之寿高堂。

山下有林处，村墟各耕牧。山上有林处，中皆道释屋。维林衣被山，上下同一绿。其树十九松，亦有茏葱竹。枫林或间见，馀者灵草木。松大皆合围，百万聚龙族。命之曰树海，绿涛时起伏。云来变绿色，日入红骤缩。人行若鱼游，鸟兽成水畜。有时云布海，树海为所覆。上下同一云，浩浩无平陆。峰峦覆不尽，洲岛联或独。高松偶闲出，森若帆樯矗。云动天地浮，云静天地肃。云海有收时，树海观乃复。徜徉两海间，怪伟娱心目。

昆仑东南支，逶迤成五岭。南趋镇南海，气势尤雄猛。是为罗浮山，宜与南岳并。其势可代兴，天与非争鼎。如何落岭外，命之曰佐命。名山如英雄，自具大本领。可王亦可霸，独立乾坤靖。自放南海湄，箕踞非偃蹇。西风海不波，晴穹落秋影。昂头出天外，南斗夜耿耿。

岭南天早春，故是梅花国。罗浮千万树，况自仙人植。阳崖云气暖，阴岭雪光匿。先春各自花，枝南复枝北。千岩万壑间，冰玉同一色。香云飘上界，洗出太阴黑。疑是古女仙，幻影仙山侧。岂作凡美人，但现色身色。师雄尔何人？说梦痴已极。流传人间世，梦呓同大惑。

罗浮有游客，始自陆大夫。迩来二千年，游者繁有徒。纷纷啖名客，摩勒伤山肤。罗浮古仙人，多半仙之儒。流传但仙诗，不见留仙书。鲁公昔兵解，棋局山中娱。不闻古钗脚，重见神仙都。服食求神仙，往者有髯苏。曾书丹灶字，变易今非初。朝斗坛已荒，洗药池亦芜。我书本意造，下笔犹踟蹰。青城不敢唾，浪墨宁非污。尔徒思铭功，盍勒狼居胥。一笑且长吟，仙酒倾百壶。山灵惊知己，此客千古无。

罗浮看日出，奇胜甲天下。我来兼看月，恰值中秋夜。万山同一月，登高自舒写。看月兼看霞，霞光照尊斝。两山分霞处，草木为之赭。看霞兼看云，云飞不可把。青天如穹庐，团团覆九野。我兼看风雨，离合此山者。此山得天多，我得亦非寡。

我访朱灵芝，亦访华子期。天扃与地钥，典守麾龙螭。稚川作四庵，芝房息我疲。诸仙各坛洞，一一贡我奇。历叩女仙居，白石开岩扉。仙已不我绁，佛岂能我羁。遂登华首台，花雨何霏霏。五百阿罗汉，云际咸低眉。草没阿育塔，苔荒阿耨池。遂饮卓锡泉，笑尔头陀师。乾坤正倾侧，释道皆中衰。我虽不讲学，亦拜四贤祠。救世仗吾儒，儒言亦卑卑。妖氛海上来，天戈无能麾。神州若不保，何况山一隅。此山可避世，斯言恐吾欺。且作十日留，赋我罗浮诗。

西麓为白云，东麓为白水。夥颐罗浮君，广惠皆所理。罗浮迎我来，白鹤山中起。罗浮送我去，白鹤城中止。在山与在城，鹤飞殊未已。寄家罗浮下，谁领东坡旨。东坡携朝云，西湖照罗绮。为诵罗浮诗，云水空濛里。





冲虚观　三首


闻道丹砂可驻颜，兵符自解向君前。罗浮半夜梅花月，著到仙书第几篇？

懒游大海龙常伏，寂守空山虎亦喑。自把瘿瓢浇药去，洞门花落昼沉沉。

蓬莱阁上紫烟生，朝斗坛边斗柄横。云卧三更仙梦醒，满天明月步虚声。





罗浮中秋


仙山来作中秋节，月比人间分外圆。我与罗浮同不睡，坐看明月过中天。





丹　灶


仙令丹成已上仙，山中丹灶尚依然。遗丹夜半出浴日，四百四峰光满天。





洗药池


仙人洗药池，时闻药香发。洗药仙人去不还，空池冷浸梅花月。





酒　田


麻姑峰头彩云光，麻姑峰下酒田香。不向麻姑买沧海，但买酒田耕夕阳。





罗浮寄内


胡尘不到洞中天，蝶茧为衣酒有田。寻得名山解偕隐，葛家夫妇是神仙。





答玉邻


风雨年年自合离，岛夷闻道屡探奇。人间正斗移山力，不信罗浮睡不知。“罗浮睡了”，陈兰甫语。公度以入词句。





有讥衣冠冢诗刻于石者戏为正之


留迹空山亦偶然，行云流水古神仙。人间任作衣冠冢，不碍骑龙自上天。





延祥寺


林间见佛阁，云卧袈裟冷。斜阳僧闭门，满地栟榈影。





宝积寺


路转青林石磴悬，佛厨岩腹起苍烟。满庭花影茶笙响，来品罗浮第一泉。





九天观


谁言九天高，今忽在平地。仙院阒无人，松阴双鹤睡。





过白鹤观访何仙姑祠观大小水帘


九霄飞瀑下云中，门闭仙祠石藓红。白鹤不来丹凤去，笙箫松柏自天风。





罗浮五观皆龙门派戏成一绝


谁合南宗入北宗，洞天门启白云封。罗浮久是吾家物，莫怪看山道气浓。





华首台　三首


古台僧种万株松，茯烹芝作佛供。满地绿云凉不动，雨花桥畔一声钟。

门署程乡李仲昭，人天同把佛香烧。昏黄一片罗浮月，留照梅花影不消。念佛堂门，有李次卿侍御书额，李遗诗只存《水中梅影》七律三十首。予拟为刊未果。[219]

老铁真书瘦益奇，何人知出《猛龙碑》？名臣遗墨逋臣记，五百阿罗共护持。邓铁香鸿胪楹联，有康长素跋语。





黄龙观　三首


何处天华有故宫，降王执梃去匆匆。秋风吹醒黄龙梦，牛角河山夕照中。

一径陡如盘鹘起，万松怒作老龙号。刘裴村联语，在客堂中。伤心别有先朝史，落日空山吊汝曹。

西风木末一亭孤，梦里黄龙忽有珠。我自寻秋舒倦眼，青山尽处莽平芜。





酥醪观


醉携神女跨双龙，重向玄丘访旧踪。露是酒香云酒气，月明上界第三峰。





茶山观


云中鸡犬声，仙家在何处？一径入云深，落日携筇去。





稚川手植梅枯久矣拟就故处补植之　二首


仙根重植葛仙梅，花向仙山依旧开。谁与鲍姑寄芳讯，满天香雪鹤归来。

梦中休现美人身，香梦沉酣易赚人。但愿化身千万树，花开长布岭南春。





梅花观


青山断处碧云遮，不见罗浮旧酒家。我是出山更回首，雪天重约访梅花。





罗浮异石怪瀑举目即是不止一处也


罗浮泉石皆奇绝，到处看山瀑溅衣。石气化云云化水，青天白日玉龙飞。





罗浮山下人家　五首


仙山住久即神仙，豚栅鸡栖屋数椽。云雾甜茶红米酒，抱孙闲过太平年。

深山深处破茅堂，大袖长衫半道装。八九村童围一席，《孝经》教到《庶人》章。

仙禽啼处药苗肥，日日携锄上翠微。葵叶蓑衣棕瓣笠，满山风雨抱云归。

绿栏新买小乌犍，待种麻姑卖酒田。牛背夕阳吹笛去，桃花红落晚霞天。

种菜何人此闭门？万山高处有山村。东风干尽酥醪菜，叶叶玄丘旧酒痕。





罗浮山阴特少道观戏成一绝


辟地开天有此门，古来大道此中存。道人不解求玄牝，空把桃花作饭吞。





自罗浮至惠州游西湖泛月放歌


上不见罗浮是惠州，下不见罗浮是广州。仙山不喜近城市，群仙日日骖鸾虬。我从广州来，十日罗浮游。东坡游后有此客，两山风雨为之收。晴天佳月逢中秋，一醉十日群仙留。翩然径向惠州去，罗浮送我直上东江舟。舟行江上风飕飕，云中挥手辞罗浮。但见一江自西至，宛宛东合东江流。两城夹峙江之头，两城交通浮桥由。附城为市市有楼，百货山积民所求。东城属县西城府，屹然屏蔽广州东路之上游。东坡自言寄家罗浮下，安知白鹤新居实在东城陬。我来自在西城住，梌山一院清且幽。又向西城城西唤湖舫，西湖泛月开金瓯。此湖东坡去后亦寂寞，对月不饮湖之羞，西城今夕为我迟更筹。罗浮之君倘念我，应寄山中仙酒名酥醪。令我痛饮忘却人间愁，呼月下饮听清讴。我醉欲眠月自去，湖天漠漠云悠悠。





西湖吊朝云墓　四首


东坡到处有西湖，老尚湖堤遣姓苏。不是湖光胜杭颍，那教留冢葬名姝？

心持一偈证人天，草歇无芳柳不绵。谁花荐遗冢，秋风渔唱满湖烟。

我亦乖时不合宜，此生未受美人知。绿衣千古公言在，黄土青山唤可儿。

何年云雨散巫阳，瘴雾沉埋玉骨凉。合种梅花三百树，六如亭畔护遗香。





白鹤峰访东坡故居


乎嗟哉！礼部尚书兼端明殿翰林侍读两学士，已降宁远军节度之副使，更令惠州与安置。两徙合江楼，两一作一迁嘉祐寺，白鹤新居始经始。上梁文已成，凿井事兼纪。堂名“德有邻”，邻者岂惟一作为翟夫子。林行婆家酒何旨，钓鱼有矶瞰江水。斋名“思无邪”，诗案可勿起。亦有西湖可行乐，堤之桥之尤可喜，已拟携家老于此。一住四年春睡美，奈何复遣落儋耳。人言东坡仙果仙，人言东坡死不死，东坡海外竟归矣。只因曾饱惠州饭，白鹤千年震遗址，峨峨祠宇峰头峙。朝云有旁龛，过子亦从祀。更祀稚川与元亮，先生可谓有邻已！墨沼朱池尚宛然，我来访古秋城边。文章光焰磨蝎避，耿耿奎宿方行天。





野吏亭


红荔将军树，青山野吏亭。孤亭何洒落，大树久飘零。

松鼠窥书幌，莎鸡上画屏。欲寻坡老记，梌叶满空庭。





惠州西湖杂诗　二十首


十里湖光荡翠烟，近湖人总种湖田。莫教全割湖云去，留取眠鸥浴鹭天。

玻璃五色照开厅，湖艇仍标紫洞名。欲向西新桥洞去，另呼杉版过桥行。

有例杭州与颍州，放生池即在湖留。于今谁乞群鳞命？渔网斜阳十里秋。

占断湖波滑笏春，苏堤依样接湖滨。何人为种堤边柳？摇落秋风亦可人。

落日青山湖上峰，湖天秋色在芙蓉。游人欲问朝云墓，看取团团塔顶榕。

分割栖禅已可哀，纪功空费勒铭才。人间更有痴儿女，乱葬朝云墓畔来。

何处飞来脱劫尘，准提阁上祝能仁。谁从玉色毫光里，真见如来瑞相身。

永福寺前嘉靖碑，赋诗人喜破倭归。山门重刻坡仙字，波磔全乖一例肥。

山色湖光占几分，丰碑平哱一作峙此铭勋。罗浮风雨魂归处，零落松楸太保坟。

门题山水小蓬瀛[220]，前辈传经讲席横。一片湖云遮不住，藕花深处读书声。

伯牙台上记留题，更写丰湖《五别》词。竹叶蔗渣俱妙笔，米颠书法杜陵诗。宋芷湾先生《五别诗》，相传以蔗渣书。其《伯牙台》诗醉中以竹叶书，见石刻跋语。

东坡留砚更留铭，湖叟能谈旧事听。欲访风流贤太守，青山何处夕阳亭？

亭亭桂树影扶疏，何处投竿许老渔？留得浚湖遗疏在，花洲合祀邓鸿胪。

携屐寻碑遍洞天，锦囊零落鬼才篇。排云长爪呼阿奶，留镇湖山孝子阡。

卧庭双柏老成僵，坠石蓬莱事渺茫。玄妙观中寻二妙，笔花残梦吊江郎。

谁携儿女泛湖归，笑语声中棹欲飞。消受湖天好秋色，花香上素罗衣。

黄塘寺畔几人家？种菜年年当种花。卖菜入城归欲晚，湖船携酒看残霞。

红棉水榭水中央，落尽红棉榭亦荒。湖鸟叫云虫吊月，西风吹送十分凉。

欲写西湖泛月图，罗浮游罢到西湖。空明一片天连水，毕竟罗浮此景无。

西湖桥下水云苏，春水桃花白饭鱼。我与西湖留后约，不须重寄广州书。





与客谈罗浮之乐并言居山之利因成长句


山原漠漠宜牛羊，山田泱泱宜秫秔。御园柑子垂垂黄，烟沈雾结香木香。

更种千章万章木，斫运有溪筏可张。满山飞瀑穿云飞，到处皆可张轮机。

山人小试作云碓，用水之力微乎微。山中沙亦黄金色，天予不取防人贼。

万户侯何足道哉，是皆致富可敌国。但作神仙不富贵，赤手上天亦何味？

天上金银作宫阙，岂特如来金布地。我愿金成方上天，金光普照莲台莲。

何事颜回忍饥面？冷豚一豆人称贤。何年来结山中屋？山中采金兼采木，

且工且农且畜牧。青天回首罗浮云，只恐山灵笑吾俗。





秋晚过三君祠


蒙蒙城郭倚斜曛，十万人家半暮云。草木变秋连五岭，文章憎命吊三君。

荒祠芜没鼪鼯径，坏阁啁啾燕雀群。何处凭高许长啸，青天碧海断知闻。祠有天海澄清阁。





寿秦母袁太夫人八十


九天上将拜文昌，八秩新开寿母觞。万里军民齐颂祷，一时中表共封疆。

花生常棣吴云合，草长灵萱楚雨香。我愧绿衣叨末座，彩笺遥祝未登堂。





前　题代二首







前　题[221]代二首


书生仗钺领元戎，不负慈闱昔教忠。天下本原归孝治，吾皇神武驭英雄。

青灯尚忆丸熊味，斑管方铭汗马功。八座起居年八秩，五花叠拜圣恩隆。

洞庭春草霭春晖，晚福评量古更稀。开府八州陶侃酢，登堂一品老莱衣。

江山清肃新持节，邻里欢谈旧织机。今日罗浮仙酿熟，奉觞遥祝岳云飞。





自题三十登坛照片


十六年前莽少年，当时赤手欲回天。誓师雷雨穷荒外，开国河山落照边。

往事已怜成过电，雄姿未称画凌烟。于今不作登坛梦，渔鼓声中号散仙。





重九日得诗五比京使馆中秋来诗次韵却寄　三首


满城雨歇敞清秋，天末怀人赋远游。我正登高闻雁过，一书万里海西头。

开书隔海话中秋，君发书时我出游。海外阴晴同此夕，月明四百四峰头。

西风容易一年秋，老抱雄心尚壮游。休笑报书无别语，山中新种橘千头。





附：原作


凉宵好月又中秋，把酒粤华成旧游。前年中秋，君招饮于粤华书院。今夕新词歌《水调》，几多离合感心头。





答友卿病中见赠次韵　二首


与君同话神山事，鼍愤龙愁又一年。夜半闻鹃仙梦醒，明珠成泪玉成烟。

示疾维摩方丈室，散花天女更何人。不妨再说弥天法，遍布阎浮大地春。





次前韵再柬友卿　二首


但觉人间无限事，不知天上是何年？东风更趁西潮猛，摇动齐州九点烟！

安能郁郁久居此，还我堂堂地做人。无病亦呻何况病，梅花孤负岭南春。





刘郎歌赠伯端


刘郎年少何翩翩，诵诗喜我罗浮篇。我今苍苍已在鬓，但觉年少如神仙。

龙蛇出地星坠天，欲持劫运惭我孱。罗浮烧丹寻稚川，仙丹九转童我颜。

会当携手出劫外，重话开明龙汉年。





次韵答陈少石方伯


寡人南海思北海，万里方吟忆弟词。百日看云同报国，青山为我更题诗。

罗浮风雨仙何在，轼辙文章虏亦知。有菊花开即重九，老坡休负赏花巵。





次韵答俞君实廉访　四首


君从五指峰头返，万里看行有脚春。今日皋陶同颂祷，更无人祝狱中神。

真成妇孺知司马，边事应教虏气降。天下荒荒谁救溺，瓮中儿仗石能撞。

到处名山蜡屐频，笔端还挟气嶙峋。荒唐愧我罗浮梦，冷对梅花忆美人。

五百四峰无限好，天南留滞莫言归。人间那有闲田地，抱瓮青山许息机。





枚伯以长句题罗浮游草次韵答之







枚伯[222]以长句题罗浮游草次韵答之


我有故人子王子，其居乃在天台山。天台四万八千丈，石梁横空不可攀。桃花流水空人间，仙山缥缈吾情牵，惜未来赋赤城篇。故人出山到南海，一官绛帐兼高悬。相逢但说道可道，坐令仙山冷落天池莲。神州尚未陆沉尽，山仍吾山川吾川。我生不辰处东海，中有玉山高拂天。几年坐啸玉山下，长蛇荐食来蜿蜒。斩之不得避而去，恨满东海何能填。人生万事一梦耳，当时枉作如雷颠。四海无家一身客，十年潦倒秋风前。罗浮之山镇南海，一筇径往开秋烟。海上蓬莱此左股，五色雀蝶何翩翩。神仙白日来云軿，云中鸾鹤同蹁跹。长爪麻姑定识我，共话沧海成桑田。人间尚有未了事，仙丹虽熟无能仙。沉沉天风引回船，满山灵草何芊芊。朱明洞天迟吾主，空看日出娱云泉。天下大洞天者十，金银宫阙名山巅。天台第六罗浮七，洞中阁道原交连。君虽未到罗浮去，天台饱享云霞妍。丈夫不作神仙亦当作豪杰，莫但留名万古将诗传。





新宁刘小芸将为大江南北之游介孝方索诗壮行为赋四绝句　刘名雨林


滚滚黄尘起马前，书生仗剑出南天。秋风万里中原路，一髪青山落照边。

大江北去是黄河，饥旱频年菜色多。泪尽伯鸾心尚热，西风自唱《五噫歌》。

中华天启帝王都，其奈曾经乱五胡。南戒走完行北戒，河山还属汉家无？

眼中烟点小齐州，老我看人作壮游。斜日佗台谋一醉，萧萧落叶满城秋。





短歌赠沈星桥叟


长星劝尔一杯酒，天下不如意事十八九，我亦厌闻何况叟。沈叟来自万壑千岩间，行年七十犹童颜。活万人封古闻此，封之大郡宜酒泉，还其浑浑未凿之真天。人间万伪一真少，一笑相逢海天小。有时醉墨写真意，沉沉海夜天初晓。南海秋风一事无，为我手作《罗浮日出图》。赶却残星赶却月，赤日行天万物苏。





游西樵山六首







游西樵山[223]六首


我从罗浮归，山水兴未已。遂作西樵游，江行百馀里。始由支江入，帆转稻花里。百曲赴大江，远见山云起。山云带夕阳，移舟泊山市。未入西樵山，先饮西樵水。

樵山七二峰，樵湖廿八曲。斜阳棹歌起，湖光荡山绿。群峰万紫翠，毕入湖人目。湖转山益深，悬蹬出林麓。云际闻鸡鸣，知有山人屋。

白云出洞去，留洞待客来。洞中何所有？石破青天开。初日照幽林，金碧眩楼台。楼台道士居，飞瀑闻惊雷。坐石看飞瀑，醉引流霞杯。洞门了不关，白云何时回？

芙蓉亦花妖，转海毒我民。嗟尔道士居，告诫何谆谆。流毒且百年，禁令今始伸。至今论外祸，此特为之因。昏莽持外交，实出亲贵臣。入山见署额，咄哉彼何人？署盟亦此笔，遗祸今未泯。一言足丧邦，坐使利益均。留名亦山辱，幸尔犹全身。遥遥两仙馆，云泉与长春。风雨秋一叶，海外成青磷。尔徒媚道心，所志惟金银。奈何不斩虏，飞剑乞洞宾。

暧暧山下村，黄云获秋田。郁郁山上村，茶灶飞秋烟。山中多奇石，亦复多名泉。颇闻此山中，古亦有神仙。何人此读书？谈道傲圣贤。樵夫闻大笑，遂为外人传。天地有此山，几世而几年。凡愚斗智力，凿破古洞天。治穷盗贼起，耕牧难晏然。丹井尚未湮，书堂亦未倾。暮雨秋萧萧，欲往不敢前。岂有绿林豪，能识博士船。

五岭夹江行，西江在其南。江南亦连岭，分派由滇黔。送江直至海，排空起。是为西樵山，海气霏烟岚。谁掷青莲花，照耀天光蓝。我来写秋心，佳处未遍探。樵山作山樵，何年留茅庵。





云泉仙馆次壁间韵与易实甫同游诸子作


一径凌空破晓烟，眼中秦汉古山川。何年穿石泉飞瀑？满地栽桑海化田。

不肯丹黄秋后树，别开日月洞中天。云霞管领吾谁证，七十二峰无限缘。





次前韵


霸气消沉化冷烟，更无一尉起龙川。重携苏子吹箫客，曾访麻姑卖酒田。

到处云游惟看瀑，几时石破再惊天。呼龙出作樵山雨，东爪西鳞偶结缘。罗浮亦名东樵，时方望雨。





题粤中遗迹画　四首


越王台


南武城边暮角哀，蛮夷大长剩孤台。只应海日荒荒色，曾照当时左纛来。





榴花塔


蛟奋龙拿石上文，天留此塔表将军。江山不改亭亭影，落日空村鹘叫云。





崖门奇石


块肉消沉海气黄，海门石不共朝亡。苍苔也有驱胡意，蚀尽题名字一行。





绍武君臣冢


龙蛇枯骨乱蒿蓬，草草危朝一局终。落日啼鹃春梦短，流花桥畔吊东风。





波罗谒南海神庙　五十二韵







波罗[224]谒南海神庙　五十二韵


莽莽扶胥镇，庙祀南海神。冕旒古王者，龙服如天人。甲裳列将吏，珠翠罗妃嫔。维神镇炎荒，坐抚万介鳞。自粤隶版图，历代修明禋。岂惟司潮汐，涝旱关喜瞋。有时特告祭，天子命大臣。红棉二月花，庙瓦朱璘璘。斑斑两铜鼓，神威藉而伸。雄鸣雌辄应，奔走百粤民。东风吹万艘，打桨波罗春。神寿知几何？云是神诞辰。香烟霭高空，广庭杂羞珍。鱼龙进百戏，曼衍何侁侁。是时庙市集，蜑语争蛮银。泥鸡绘丹彩，妙若能鸣晨。终岁妇孺工，罄售未浃旬。年年荷神庥，近庙民不贫。我来秋九月，寒日摇江濒。市闲庙亦静，神几生秋尘。落叶纷满阶，僧厨应添薪。扪鼓复读碑，两廊且匝循。顾瞻门庭间，赑屃何砰磷。宋明开国初，武功碑具陈。明祖起布衣，天表雄无伦。惜皆在唐后，但觉年代新。最古惟韩碑，日月光贞珉。碑缺亭亦圮，重建需百缗。同游各倾囊，再至功应竣。我思此庙初，实瞰南海滨。风涛旦夕生，欲往多逡巡。行舟较今拙，动辄忧沉沦。偶因遣祭归，疑神福其身。作碑旌厥功，匪特耀所亲。安知古沧海，今化田畇畇。庙门通江路，沙壅久且堙。古人系舟处，泥没双石麟。去门数百武，高丘碧嶙峋。上为浴日亭，破晓奇景臻。苏诗俨在石，驳落未尽泯。海虽去渐远，浩荡犹无垠。半夜潮始生，云霞捧红轮。此亭得此景，古语仍可遵。我从罗浮归，饱看踆乌踆。维舟此庙下，秋风吹。虽非邀神福，崇古端冠巾。杖策登此亭，寒绿生松筠。浩吟一以眺，双江绕如绅。斜阳正满目，秋波碧粼粼。海山万紫翠，云驳难为匀。惜无古人见，此景为写真。神鸦送客归，去去秋江津。





前诗多见和者所怀未尽复次前韵


天地创造初，先造者鬼神。其次造万物，灵者厥曰人。有雄则有雌，匹耦为妃嫔。概谥之曰虫，倮毛羽介鳞。鳞虫圣者龙，乃独崇明禋。人虽灵万物，惴惴伺喜瞋。惟龙能上天，为天之下臣。代天照天下，郁仪与结璘。云雨雷电风，龙气为屈伸。遂以鬼神力，用祸福吾民。当其偶入蛰，天地为不春。精气常在天，托象为星辰。方今万国旗，各画国所珍。凶禽与悍兽，戢戢何侁侁。国旗所到处，互市争金银。惟吾国旗龙，黄闪天方晨。龙以海为家，不知几由旬。为灵实昭昭，国岂长弱贫。大哉祝融汪，何年庙其濒。自有此庙来，更历几劫尘。庙木皆十围，樵者不敢薪。东江入西江，庙下道所循。相将俱入海，海山碧粼粼。天子治四海，吾国古义陈。其实西北方，地广漠无伦。有海惟东南，战局乃日新。何人跨海功，海外镌苍珉。赫然一楼船，费数百万缗。一炮数十万，经年工始竣。一往而不复，惘然问水滨。惟兹大海间，龙职在所巡。龙乎其有灵，敌舟当沉沦。况吾国旗上，之而皆龙身。兹庙镇南海，尤与军民亲。壁垒何森森，原田何畇畇。纷纷群夷舟，海门不可堙。我读韩公碑，披髪思骑麟。大荒渺何许，海阔山嶙峋。群魔害正道，乱象日益臻。皇皇地下民，种族忧将泯。安得龙旗龙，一出定八垠。呼天下雷电，为我炮与轮。龙旗驱风云，毕令正朔遵。紫髯碧眼奴，抱头走踆踆。持酒酹神龙，雄风生。功成告天地，还我旧角巾。礼上明堂图，乐奏嶰谷筠。百神并受职，为加冠与绅。我偕南海龙，云卧寒秋粼。是时天所覆，帝泽罔不匀。和诗告陈侯，少石首和此诗。此语何当真。夜看双龙光，南出斗牛津。





思三友行


梅江东行受众水，将以入海为韩江。群山挟之并东走，谁为杰出吾能详。中惟三杰实吾友，阴那铜鼓与凤凰。我溯韩江行，凤凰日日随舟翔，云烟万古长青苍。凤凰朝来不可见，阴那五峰忽当面。分治江南江北上下游，采地各连数州县。阴那近与铜鼓连，梅江宛宛山后复山前。行人但见凤凰纵拔阴那横列并拂天，安知铜鼓之势尤高骞。梅江去海五百里，海上已见铜鼓山，凤凰之旁一突远出微云间。自海入江行十日，此山忽隐忽现常飘然，乃与凤凰阴那交为缘。凤凰如猛将，当关森严立甲仗；阴那如才相，高掌远跖抱雄想。独有铜鼓如剑仙，变化无方不可状。平生爱山如爱友，况此三友怪杰世稀有。我行梅韩二江间，相对欣然辄呼酒。嗟尔沉沦岭外真数奇，匪我为友将安归？我方潦倒不适时。安能使尔之名天下知，乃复年年与尔常相离。秋风千里怀人夜，江海冥冥绕梦思。





题仗剑昆仑看瀑图


万山万水发祖处，万方人物此胚胎。欲寻盘古开天迹，仗剑昆仑看瀑来。





牛山炮台访梅


牛山曾约看花来，万树梅花绕将台。昨夜军书报梅信，弄寒花已五分开。





少石以实甫唱和诗见示次韵


水驲传诗柬屡修，簿书忙里且闲偷。三江此地朝南海，百甓何人运广州。

微雨渐催残腊近，寒梅已放故园不？欲寻高处同舒眼，浩浩风烟镇海楼。





友人有越边之行戏占送之


绝代美人常远嫁，分明怨恨托琵琶。弹尽边风与边月，祝天长护貌如花。





谒明孝陵四首







谒明孝陵[225]四首


郁郁钟山紫气腾，中华民族此重兴。江山一统都新定，大纛鸣笳谒孝陵。

如君早解共和义，五百年来国尚存。万世从今真一系，炎黄华胄主中原。

将军北伐逐胡雏，并告徐常地下知。破帽残衫遗老在，喜教重见汉威仪。

汉兵到处虏如崩，万马黄河晓蹴冰。直扫幽燕捣辽沈，昌平再告十三陵。





登扫叶楼二首







登扫叶楼[226]二首


我护百粤军，饮水古建业。雪耻告百王，扫胡如扫叶。落叶萧萧满石头，

江山佳丽此登楼。坐领东南控西北，金陵仍作帝王州。

今日征诛一洒扫，群胡如叶风前堕。依然龙虎帝王都，我来偶借蒲团坐。

楼外长江江外山，今日江山方我还。眼前待说弥天法，未许老僧闲闭关。





雪中游莫愁湖四首







雪中游莫愁湖[227]四首


湖波如镜荡寒光，曾照金钗十二行。一片明光新境界，雪中来过郁金堂。

年年打桨石头城，坐阅王侯几战争。任夺江山夸胜着，一湖难夺女儿名。

江边何处莫愁村？湖雨湖云荡客魂。长得佳人抱腰看，不教洗马对人言。

长祝龙天护美人，英雄儿女局翻新。荷花杨柳华严界，再借湖光现色身。

【注释】



[1]《离台诗》六首作于乙未年六月初四日（公元一八九五年七月廿五日）晚。丘逢甲率台中义军抗日事败，内渡大陆的前夕。六月初四夜，丘氏与表兄谢道隆等奉父母乔装婚嫁队伍送妹急行至台中大雅乡上枫村张晓峰家，叩开私塾“学海轩”大门，索笺未得，便在《增补全图足本本草备要》一书的后页空白处，仓促题写了这六首诗，诗稿交妹夫张晓峰收藏。次日搭乘由张家“源发”商号提供的帆船，自涂葛堀港起航内渡（一九一二年，受山洪暴发和海潮倒灌的夹击，此港已被淹毁）。一九二五年八日，诗人长子丘琮（念台）游台时录得此诗。一九三七年广州中山大学刊行由校长邹鲁作序的《岭云海日楼诗钞》时，由诗人之弟丘瑞甲（辑甫）附于《选外集》之后。今依写作时序，列为乙未卷之首篇。有关《离台诗》的写作背景、经过等，可参看台中张明正《丘逢甲进士内渡与烧红炮考》一文，张文载逢甲大学编印的《 “丘逢甲与台湾历史文化”学术研讨会论文集》（一九九六年）及吴宏聪等主编的《丘逢甲研究——一九八四年至一九九六年专集》（广东人民出版社一九九七年）。张明正先生是张晓峰侄孙，一九九六年曾带领笔者去柏庄和张家故宅参观，看到清末相关史志图片，涂葛堀港确曾存在过。

[2]江，即今广东汕头，旧浦司。丘氏率家小及部属等，先内渡至福建泉州，后辗转至汕头，溯韩江至梅县松口，改走陆路，到达祖籍地广东镇平，旅次作诗多首。

[3]阴那山，在广东梅县雁洋，位于梅县与大埔县交界处。

[4]镇平，县名。在广东东北，清属嘉应州，民国三年（一九一四年）改名蕉岭。

[5]印山，在今蕉岭县文福镇中部。丘氏“东迁四世过百载”，印山下尚存祖居老屋。仙人桥，在今蕉岭县文福镇西。邑八景之一“仙桥飞渡”即此。

[6]崧甫，即丘树甲（一八七三—一九〇〇），早慧能诗，甲午秋助兄丘逢甲筹建台湾义军抗日，事败内渡。兄弟情深，参看卷十一《题崧甫弟遗像》。

[7]谢颂臣，行四，名道隆，台中人，丘逢甲表兄。台湾乙未抗日事起，谢为义军壮字营统领，参帷幕，事败，同内渡。后返台，靠行医为生。

[8]《红杏山房集》，清嘉应州人宋湘著。宋湘（一七五六—一八二六），字芷湾，工诗善书，为岭南诗派代表人物之一。

[9]《读白华草堂集》，黄香铁著。黄香铁（一七八八—一八五三），名钊，字谷生，广东镇平人，长于苏州。嘉庆举人，充内阁中书，任县令。能诗，淡泊自如。老归于镇平原籍，著有《石窟一征》，为客家文献名著。

[10]“七子”，清嘉道年间，在北京的广东籍诗人谭敬昭、林辛山、吴秋航、黄小舟、黄香石、黄香铁、张维屏七人，结社吟咏，时相唱和，名播远近，时人称之为“七子”。

[11]长潭在蕉岭县城西北十里，为石窟河之北口，层峦叠嶂，山林葱郁，有“长潭夜月”“渔翁晒网”等胜景多处，今建有水库发电，为粤东北地区旅游胜景之一。

[12]温慕柳（一八四九—一九〇四），名仲和，宇柳介，广东嘉应州（今梅县）松口人，清光绪己丑翰林，著有《求在我斋集》等。温与丘逢甲相交相知多年，友情挚笃，温曾助丘在潮汕倡办新学。一九〇四年温病逝，丘先后撰有墓志铭、诔、像赞等，寄托对温的哀痛深情。

[13]梅口即松口，在广东梅县之东。

[14]蕉阳即镇平城，城在蕉岭之阳。

[15]谢四即谢道隆。

[16]原稿见丘氏手稿乙未本A二十四页。

[17]“自笑古三疾”，意谓自身有三种毛病，有如古代逸民之狂放却并非放荡，矜夸却有操守，生性憨直却不欺诈。语似自讥，实则自信。典出《论语·阳货》。子曰：“古者民有三疾，今或是之亡也。古之狂也肆，今也狂也荡；古之矜也廉，今之矜也忿戾；古之愚也直，今之愚也诈而已矣。”

[18]原稿见丘氏手稿乙未本第二十六页。

[19]大宛山，丘母陈太夫人葬台湾台中大宛山。

[20]鲲洋，台湾安平县外海，有七鲲身小屿；嘉义县外海，有南北鲲身、青鲲身等小屿，故台海曰鲲洋。

[21]灌阳公，即唐景崧（一八四一—一九〇三），唐系广西灌阳人，初为台湾道员，布政使，雅好文艺，奖掖士林，唐、丘有师生之谊。甲午中日战起，唐升任台湾巡抚后被推为“台湾民主国”总统，但对丘却未予实际支持。乙未年五月中旬，日军登陆基隆，唐即仓促遁往厦门。

[22]诗中“比”字，异义异读，故可两用，不误。皋比，虎皮。古人坐虎皮讲学，后亦借指讲席。

[23]兴福寺，在蕉岭县兴福乡。后称兴福镇，现并入蕉城镇。

[24]景忠祠，在蕉岭城西长潭林丹九先生殉节处附近，已圮。林丹九（一五九〇—一六四七），又名际亨，字一桂，镇平县长潭乡白马村人。清顺治三年，清军攻镇平，林丹九仍率乡民自卫，退守长潭一线天处，事败不屈，投崖而死。崖谷有血斑石多块，终年冲洗不褪，传为林氏血染所致。

[25]双门阙，在长潭景忠祠附近。

[26]一线天，在长潭，林丹九先生殉节处。

[27]镇山楼，在蕉岭县城北，高踞桂岭处，已圮。桂岭今辟为镇山公园，现建有丘逢甲塑像及谢晋元将军纪念亭、革命烈士纪念碑、县博物馆、图书馆等现代建筑物多处。山麓有桂岭书院，今属蕉岭中学校园内。丘氏乙未内渡后于一九〇四年在桂岭书院基础上建镇平师范传习所，后扩建为广东梅州名校之一——蕉岭中学。

[28]据丘氏手稿乙未本A五十一页增补。

[29]石有翰俦题名，为樵牧辈误樵去，来诗及之。

[30]钟生，名颖阳，字子华，广东镇平县霭岭人。咸丰进士钟孟鸿之子。秀才出身，与好友黄遵宪为儿女亲家。博学多闻，伤时遁世，淡于仕进，讲求养生。

[31]据丘氏手稿乙未本A五十五页增补。

[32]丘星史，广东大埔县人。

[33]据丘氏丙申稿第八页增补。

[34]据丘晨波先生（一九一六—二〇〇八）忆述，此诗由蕉岭淡定村老中医陈铁桥面告于一九三四年。陈是丘氏乙未内渡后结识的同村友人，扇面画一人端坐石上仰望苍天，面露愁郁怅惘之情。

[35]陈庭凤（一八五五—一九一一），广东镇平新铺镇福岭村人，光绪举人，以清廷腐败绝意仕进，在乡设馆教学。孙中山、陆皓东等联络粤省各地会党准备举事时，陈氏率子侄辈加入反清组织“三点会”，被推为盟主。镇平的法国传教士简载文侵占土地，强筑教堂，乡民怨怒，予以拆毁。陈氏支持乡民正义行动，被简载文侦知，遂向清政府诬指陈氏造反谋攻县城。在酿成“教案”之前，陈氏入淡定村向丘氏求教，丘作此诗，以示同情和劝慰。后陈氏被迫远走南洋，支持民主革命事业。

[36]庐山，作者山居淡定村后山曰庐山，山上树木葱郁，多为青松，主峰曰松光峰。刘芷庭，镇平文福乡人。

[37]“交旧成鬼蜮”，指部将吕某叛降倭事。

[38]丘春第，字金杏，台湾台中人。

[39]“四百万人”指当时台湾人口，概数。

[40]张芝田，字仙根，清末嘉应州人，贡生。著述有《榕荫山房诗赋钞》《历代宫闱杂事诗》《史论晚存》《梅州杂事诗》《梅州竹枝词》《嘉应乡土志》等，与刘燕勋合编《梅水诗传》。

[41]梁国瑞，字辑五，清末嘉应州城西人。光绪己丑举人，候补光禄寺署正。倡修《光绪嘉应州志》，与黄遵宪、温仲和交契。

[42]刘生，指刘镜莹，宇玉丞，乡村塾师。

[43]铁汉楼，本为宋代梅州城北门城楼，明朝人建祠其上，以表北宋名臣刘安世（元城）之节。元城贬梅州，不以险阻动心，苏轼以为铁汉。楼已毁无存。

[44]凌风楼，为纪念文天祥而筑，旧址在梅州市凌风路，已圮。文天祥抗元兵败被俘，囚于元都，尝集杜句为《过梅州》诗，有“楼角凌风迥，孤城隐雾深。万事随转烛，秋光近青岑”句。明潮州知府郭子章建楼纪念文天祥，摘句为楼名。

[45]金山，在潮州城北，有南宋末摧锋寨正将马发祠墓。

[46]王恩翔（一八五〇—？），字晓沧，广东嘉应州人，拔贡生，为海南儋耳县佐史。尝一游台湾，与丘氏相识。光绪廿四年（一八九八年），奉檄赴潮劝赈救灾，与时在潮汕讲学之丘逢甲重晤，感时唱和，得诗数百首，删存者一百五十馀首，经丘菽园编校刊行，名《金城唱和集》。恩翔穷厄能诗，风骨似王孟，既受丘氏影响，一变而为悲壮苍凉。一九〇〇年随丘氏游南洋。有《鹧鸪村人诗稿》传世。卒年不详。

[47]丘之海，广东梅州松口人。

[48]陈颐山，名乔森，广东遂溪人。举人，官户部主事。工诗能文，兼善山水。著有《海客诗文杂存》。

[49]南宋抗金名臣崔与之，字菊坡，尝结庐于广州越秀山；清代粤人在其地建菊坡精舍，著名学者陈澧为山长数十年。旧址在今广州市第二中学校园。

[50]九眼井俗称越王井，在广州越秀山之阳，相传为赵佗时所凿。水泉甘美，南汉刘龚封为玉龙泉，王府专有，禁民饮用。宋潘美平定广州，始听民汲取。后民间争汲，番禺令乃凿巨石为九孔以覆之，盖利道息纷之意。清初平南王镇粤，又条禁不准民用，私汲者笞四十。惜自有清嘉道以还，人居既盛，水质顿改，今已不能饮用。

[51]镇海楼，俗称五层楼，在广州越秀山上，今为广州市历史博物馆。

[52]许仙屏，名振炜，江西奉新人，时任广东巡抚，为丘氏请旨归籍海阳（今潮州市）。

[53]刘葆贞，名可毅，光绪十八年壬辰科会元。

[54]梁居实（一八四三—一九一一），宇诗五，清末嘉应州白土堡（今梅州市梅江区三角镇）人，中举后历任广州羊城、应元、菊坡书院山长十四年。一九〇三年，以驻德公使杨晟保奏出任外交官，历任驻日、德、比等国使馆参赞，一九一一年自比利时抱病归国，旋卒，享年六十九岁。遗著辑为《梁诗五先生遗稿集》。诗五生长于世代书香之家，自幼好学，与黄遵宪、温仲和相交甚笃，究心时务，相互砥砺。晚年游历东西洋，见闻日广，主张变法维新，提倡新式教育，一再鼓励丘逢甲筹办岭东同文学堂，鼎力相助黄遵宪开办嘉应兴学养成所，支持叶壁华兴办女学，为粤东近代教育之发展做出贡献。丘、梁相交，成为莫逆，后又结为儿女亲家。

[55]丘菽园，名炜萱（一八七四—一九四一），福建海澄人，清举人，无意仕途，经商南洋，在新加坡创办《天南新报》，鼓吹维新，与康有为、梁启超、黄遵宪等均有交往，曾资助唐才常庚子年筹建自立军勤王，旋受慈禧挤迫，停办《天南新报》。丘工诗文，与丘逢甲相交相知多年，生平著述甚丰，有《菽园赘谈》八种、《啸虹生诗钞》《五百石洞天挥麈》等三十册传世。

[56]“胶州事”，指德国强占胶州湾，“民不堪其虐，起与触忤，德遂蹂躏我沂州，残毁日照，絷缚士绅，而民间之死者亦数百人”。（参见《创设岭东同文学堂序》）

[57]“白山黑水铁车忙”，指俄国侵占我国主权，在东北强筑中东铁路，肆意掠夺。

[58]鹫章，指沙俄国徽。

[59]铜鼓嶂，粤东高山，在梅州市丰顺、大埔二县交界处。红罗沙，在台湾西海岸。

[60]丘幼春、丘亦春，镇平栗树园人，清代生员。

[61]“镇平事”指一八九八年镇平县发生的“教案”。法国传教士简载文占地强筑教堂，福岭村举人陈庭凤带头抗争，法国公使向清廷施压，镇平县令会同潮嘉道台派巡防营前往镇压。陈被通缉，流亡南洋，后倾向和支持民主革命。

[62]金城山，即金山，在潮州城北，有宋马发祠墓及明俞大猷碑。

[63]马公墓，马发，海阳人。南宋末德祐时，为摧锋寨正将，署州事。元兵迫潮城，守令惧走，发独慰劳将士，坚守不屈，战败仰药死，全家殉之。

[64]中离，薛侃，字尚谦，广东揭阳人。明正德进士。叔侄举家师王守仁，结斋中离山，自号中离先生。以建储事，忤朝旨不屈，人称真铁汉。复上疏，被削为民，讲学罗浮而终。

[65]仁夫，翁万达，字仁夫，揭阳人。明嘉靖进士，平安南、广西乱，总督山西、宣大、保定军务，修筑边墙，性忠孝，刚勇任事，善御将士，喜王学。卒谥襄毅，葬广东大埔县西之三河。

[66]镇平丘姓，南宋末元初始来迁。其先谱牒散失，误以为与饶平丘氏祖枢密公成实者为同派。逢甲初未疑，清末以办学，亲至闽上杭、长汀，始考知其误。

[67]西屿，澎湖三十六屿之一。

[68]独秀峰，在广西桂林。相离，广西之江水名，在东北境。

[69]七鲲，七鲲身，在台南府。

[70]鹿耳，鹿耳门，在台南府海口。

[71]陈省三，名望曾，台湾台南府人，清末任广东劝业道。

[72]许韫伯（一八五五—一九一七），名南英，又字蕴白，清进士，曾任广东三水知县。现代名作家许池山之父，台湾台南府人，祖籍广东揭阳。一八八九年与丘氏同赴北京应试，许因“对策伤时被放”。丘许二人均关心时务，同受聘于台湾通志局。乙未抗日保台时许在台南等组建义军，任筹防局统领，事败内渡。著有《窥园留草》。

[73]东山，在潮阳市东三里。

[74]张、许二公祠，一名双忠祠，文天祥曾在此题词拜祭并葬马。“张、许”指唐代守土名将张巡、许远，扬州城破，陷贼不屈死。

[75]萧伯瑶，常，广东潮阳人，清生员。

[76]玉山，在台湾嘉义县东北，三峰并列，人迹罕至，终岁雪封，为台岛最高山，倭占台后，更名新高山。

[77]赤嵌城，在台南安平，荷兰人所建。

[78]朝台，在广州。

[79]康步崖，名咏，福建上杭人。

[80]潘兰史（一八五八—一九三四），字飞声，广东番禺人，清孝廉，善辞章，号独立山人，曾任柏林大学教授，香港《华报》《实报》主笔，为“南社四剑”之一。著有《说剑堂集》。

[81]意溪，在广东潮安。

[82]莲花山，又名莲花峰，在今潮阳市东南，紧靠南海，传说文天祥曾在此迎望宋帝，现为潮汕旅游胜境之一。

[83]西湖，在今潮州城西门外。

[84]开元寺，在今潮州城内。

[85]“时甫”即先生之五弟丘兆甲（一八八二—一九四八），民国初曾任蕉岭县长、蕉岭仓海职业学校校长等职。

[86]此诗由丘铸昌先生提供。原载《潮汕历代书画录·潮州市卷》（蔡仰颜、丘金锋主编，汕头大学出版社出版，一九八三年）。据该书编者称，此诗作于光绪己亥年（一八九九）。清末民初，潮汕地区时有讼争械斗之民事纠纷，是年正月十六日夜，长美乡与四房乡村民在“大宗祠”为争席位而闹矛盾，直至涉讼。丘逢甲得知，亲往调解，并作此诗以示族人。

[87]双髻峰，即曾山，在今潮阳市西二十里，双峰并峙。练江，在今潮阳市南，源出云落山，东入海。

[88]据丘复《念庐诗话》云，此诗意在讥讽西后之专权也。

[89]《诗畸》乃唐景崧在台湾任布政使时辑门人、幕客、诗社同人所作而编印的诗集，刊刻于一八九三年，序为唐氏所作，内收丘逢甲诗钟二一五联、七律诗习作五十一首。斐亭乃台湾道署古迹。

[90]白牛岩，在今潮阳市。

[91]李士彬，宇伯质，时为潮州知府。

[92]丘诰桐，字仲迟，广东顺德龙山人。

[93]夏季平，名同龢，一字用卿，贵州省人，清光绪二十四年进士一甲第一名及第，与丘交谊诚笃。

[94]双忠祠，在今潮阳市东山麓，即灵威庙，祀张巡、许远。大忠祠，在灵威庙左，祀文天祥。

[95]庄柳汀，名学忠，江苏人，孝廉。

[96]东岩，在今潮阳市。

[97]萧永声，字墀珊；萧永华，字琼珊，广东潮阳人，秀才。两上舍，指两位监生。

[98]金顶寺，在今潮阳市。

[99]西山海潮岩，在今潮阳市。

[100]文天祥《谒东山双忠庙·沁园春》词：“为子死孝，为臣死忠，死又何妨？自光岳气分，士无全节；君臣义缺，谁负刚肠？骂贼张巡，爱君许远，留取声名万古香。后来者，无二公之操，百炼之钢。嗟哉人生翕欻云亡，好烈烈轰轰做一场。使当时卖国，甘心降虏，受人唾骂，安得流芳？古庙幽沉，遗容俨雅，枯木寒鸦几夕阳。邮亭下，有奸雄过此，仔细思量。”俨雅堂，在双忠庙。

[101]红棉花，别名英雄树，干高花伟。

[102]“胥”字落韵，盖作者偶误（见手稿）。

[103]沈守廉，字絜斋，时为惠潮嘉兵备道，浙江海盐人，后荐丘氏庚子年赴南洋考察侨务。

[104]濠镜，即澳门。

[105]梁仲遂，即梁诗五，名居实，见卷二。

[106]芷谷居士，姓刘，名芷谷，嘉应州人，兄名菽蕃。

[107]兰陵二生，可能系指萧永声、萧永华、萧伯瑶诸生中之二。

[108]佳客，指夏同龢。

[109]天家骨肉，暗指清慈禧太后囚德宗事。

[110]黄公后人，指夏同龢。

[111]裴中令裔，指裴景福，时为潮阳令。

[112]兰陵诸萧，指萧伯瑶、萧永声、萧永华等。

[113]凤皇山，在今饶平、潮安交界处。

[114]黄子惠，名恩，是时署饶平县。

[115]黄冈，在饶平县。

[116]《东山秋晚》在丘诗手稿中有改订，末句旧版均作“望仙桥畔客愁深”，今依改订校正为“望仙桥畔客孤吟”。

[117]东山，在今潮阳市东三里，绵亘六十里。

[118]练江，在今潮阳市南，源出云落山，东入海。

[119]丘果园（一八七四—一九五〇），邱馥，福建上杭人。清末举人，曾在广州两广方言学堂任教，参加南社。一九一一年秋，他拥护辛亥革命，欢呼大汉光复，登报恢复本姓，自署“丘复”。旋随至交丘逢甲赴南京参加政治活动；逢甲遽没，丘复痛悼，并为撰《仓海先生墓志铭》。自民国成立，他历任福建省议员及北洋政府参议院议员。一九二四年，他以反对曹锟贿选，南下广州，在孙中山大元帅府任事。一九二五年，他任嘉应大学文科教授。返闽后仍致力办学。从一九〇五—一九四一年，丘复先后倡办师范传习所及中小学，共达四所之多。丘复编纂地方史志，辑录先贤文献，亦卓有成果。丘复为近代闽西最著名之古典文史学者，著述宏富。改革开放后，始得陆续出版。有《丘荷公诗文选》《丘复诗文选》《愿丰楼杂记》等。《丘复集》近年出版，最为详备，足资研究。

[120]“屈身牝朝”，原指唐人狄仁杰屈事武后，丘氏借以抨击西后之专权，赞赏丘菽园资助康、梁维新。

[121]黄公度（一八四八—一九〇五），名遵宪，广东嘉应州（今梅州）城下市人，别号人境庐主。清末著名爱国诗人、外交家，曾任湖南按察使、驻日公使等职，著述有《人境庐诗草》《日本国志》等。

[122]新竹，县名，在台湾省台北府，今为新竹市。

[123]沈艾孙，字保叔，行三。

[124]东都，郑成功入台湾，立承天府，号东都。

[125]李提摩太（一八四五—一九一九），英国传教士，在华传教并参与社会政治活动达四十五年，与清政府官僚李鸿章、张之洞、翁同龢都有结交，也曾与康有为会晤，企图将维新运动纳入他们的轨道。康、梁变法失败后，国事日非，李提摩太上书清廷，建议慈禧还政光绪，向翁同龢提出“聘用外国顾问”“成立半数由外国人参加的内阁”的所谓“新政策”。丘逢甲闻讯，颇为感慨，作诗二首，表达了他对西太后的不满和对光绪帝的期望。此诗当作于一八九九年前后。据手稿刊出，原件存丘氏嫡孙丘应枢先生处。

[126]此诗原列卷七，今据丘氏己亥稿上移至卷六，又据《石叟年谱》，知李氏于己亥冬归里，时年六十四岁。

[127]“中英展拓香港界址专条”于一八九八年六月九日在北京签订，七月一日起“开办施行”，从此，九龙新界九百七十五平方公里的大片土地被英国强行租借，租期为九十九年。诗意与史实相符。丘氏于己亥冬应康有为之邀秘密赴港，其时粤政府已定丘氏于庚子春赴南洋考察侨务，“宣布朝廷保商德意”，丘邀王晓沧同行，故上两首原列卷七（庚子稿），今上移至卷六。

[128]五载金城，于丙申至庚子五年间，丘氏居潮州办学。金城即潮州。

[129]“呼石”二句，一作“庙貌只今嗟剥落，丹青重与写威仪”。

[130]李芷汀，名东沅，曾充彭玉麟幕府。

[131]潘翔初，嘉应（今梅州）南口人，侨商爪哇、香港等地，与丘交好。其后，子女并结为亲家。

[132]此诗初刊于《清议报》第四十二册，署名为“痛哭生”。

[133]即平山周与近藤三郎（原祯），日本浪人。

[134]原注“日本有高山正之，其人维新先进也”。

[135]丘菽园注：“按此诗作于今岁庚子之春。”原刊于一九〇〇年三月三十一日《清议报》，今据丘菽园《挥麈拾遗》刊录。

[136]容闳（一八二八—一九一二），字纯甫，广东香山（今珠海市）人，曾为曾国藩筹办江南制造局，任清留美学生监督、副使等。当时容未西行，遄返上海。

[137]林文庆，闽人，留学习医，后任厦门大学校长。

[138]打球：沪版、湘版皆误作“打毯”。皖版不误，作“打毬”。

[139]王桂山，嘉应州（今梅州）松源人。

[140]此诗由李吉奎先生提供，原载新加坡学者李庆年著《马来亚华人旧体诗演进史》第一八四页，上海古籍出版社一九九八年版。

[141]此句沪版、湘版、粤版皆同，押“神”字，遂为落韵之作。疑“倍伤神”，乃“倍伤情”之讹。待考。

[142]此句沪版、湘版、粤版皆同，盖误。疑“居”字或为“屋”字之讹。

[143]阴那山，在今梅县东与大埔县接境处。其五指峰海拔1297米，风景奇绝。

[144]灵光寺，在阴那山，为惭愧祖师潘了拳得道处。

[145]王寿山，在今梅县东北境。

[146]叶婉仙，名璧华，广东嘉应州著名女词人，著《古香阁集》。清末倡办女学卓有贡献。

[147]“白莲万朵开魔风”以下十句，时清廷信拳排外，八国联军入京，两宫逃西安也。

[148]旧注：此诗指庚子年义和团起事，八国联军侵入北京，两宫西狩，北京议和事。人境庐主，即黄公度京卿。时因戊戌政变被解职，归嘉应里居。详见前注。

[149]作者自注：“人境庐主自署公之它。”编者按，傅山，字青主，别号公之它，明末清初山西阳曲人。博学能文，书画医术皆甚知名。明亡，益自奋励，拒不出仕。其遗著《霜红龛集》四十卷在清末始得辑录出版，“阳曲傅先生”的特立独行、崇高志节，更为传颂。

[150]“早教帘撤圣神皇”，时慈禧太后仍垂帘听政，德宗不能展志。

[151]清凉洞、会仙台，皆在蕉岭县蓝坊。

[152]钟文南，名宝熙，广东镇平县霭岭人。曾任中、南美洲国领事、参赞。

[153]庆，通“祥”，音xiáng。叶阳韵。

[154]薯村，在蕉岭文福镇北。

[155]姜畬，在蕉岭县北文福镇。

[156]新步，蕉岭县南之小镇，又作新铺。

[157]湘版据丘氏手稿第八册辛丑壬寅稿增补。

[158]裴景福，宇伯谦，曾为潮阳县令，后调南海。

[159]沪版、皖版、湘版皆同。疑云、万两字误倒，原句当为“归舟一去万云重”。

[160]丘园，在广东顺德，丘诰桐之家园也。

[161]“着色争夸势力圈”，时日人画闽归其势力范围，有不许割让他国之约。

[162]“鼓山东望龙渡处”，台湾山脉，堪舆家谓由福州鼓山之龙渡海而成。

[163]自《游姜畬题山人壁》至《岁暮感怀次感春韵》盖辛丑稿。

[164]从此至卷末，盖壬寅稿。

[165]大宛山、大屏山，皆在台湾省台中境。

[166]刘松龄，广东兴宁人。

[167]齐昌，兴宁县古名。又，其县城别称“武婆城”。

[168]《女学报》是中国女学会在上海创办的旬刊，提倡女学、女权，是中国近代第一份女报，陈范之女陈撷芬主持编务，广受欢迎。

[169]黄钧选，名锡铨（一八五二—一九二五），广东嘉应州人。

[170]栎社，日本占台后，中国台湾诗人自行组织的第一个古体诗诗社，成立于一九〇二年，创始人有林痴仙、赖绍尧、林献堂、林幼春等，几集清末民初台湾岛上所有著名古体诗作者，每年春秋佳节聚会，时相唱和，砥砺学行，宣泄对现实之不满，为维系民族文化做出贡献。

[171]柏庄，为丘氏在台湾省台中故宅，为日军所毁。九十九峰，为台湾名胜。

[172]颂丞，又作颂臣，即谢道隆。诗题云“再访”，因谢氏一年前曾来访，见卷八《喜颂臣由台至》一诗。此诗作遗墨尚存台湾，今据复印件排印。

[173]翁万达，明嘉靖进士，有战守功，南粤先贤馆五十六位先贤之一。殁葬大埔县三河，谥襄毅。“敏”字应是“毅”字之误。

[174]谢逸桥（一八七三—一九二六），名元骥，广东梅县松口堡人。祖父为南洋富商，自己随父在故乡生活，幼负大志，关心国事，愤列强之入侵，无意科举仕途，蔑视神佛偶像，思想新进，在人前流露出“要澄清天下”的意向，被当地封建顽固派视为“狂生”。他和胞弟谢良牧先后东渡日本求学，追随孙中山从事革命活动，被推为同盟会岭东主盟人。

[175]此诗原载于一九〇四年三月初二《岭东日报》附页“文苑”栏，署名“南武山人”（丘逢甲乙未内渡后笔名之一）。广东《梅州日报》二〇一三年十二月十日曾予刊布。

[176]刘铭伯，名士骥，广东龙门人，一九〇二年被荐举在经济特科任职，后出任两广学务处视学员，热心新式教育，与丘氏结为至交。

[177]君山，在蕉岭县文福镇东北。

[178]此诗手稿由丘达坤先生收藏。诗末署“右夜读书感七言绝句二首　让亭老兄属正　逢甲”。按：让亭即丘让亭，广东蕉岭人，二十世纪初在蕉岭长潭老莱坝经商，丘逢甲应邀造访，曾撰联相赠。

[179]朱古微，名祖谋，浙江归安（今吴兴）人，清末任广东学政，与总督龃龉引疾去。善词，所辑《强村丛书》，是研究词学的重要资料。

[180]“国学保存会”于一九〇五年初在上海成立，发行《国粹学报》，由邓实、章炳麟、黄节、刘师培等人主持。丘氏赠诗寄沪刊布。

[181]据丘诗手稿第十二册（乙巳丙午丁未稿）。

[182]据丘诗手稿第八册一六〇—一七〇页。

[183]张坚白，名鸣岐，号韩斋，山东无棣人。深得岑春煊器重，随岑赴陕、川、桂等省策划。出任广西布政使、巡抚，清末官两广总督。

[184]据丘氏丙午日记云，“五月十六夜梦刘铭伯自南洋回，觉后得句”，“此诗未存稿，且忘之矣，此夕（指八月初十日）见月忽忆得，因写寄铭伯”。

[185]其作今已流失。王利亨，字寿山，号竹航。清嘉应州松源人。嘉庆翰林，出为县令，升州牧；以丁忧归，遂不出。王利亨于诗文书画篆刻古琴，精能兼擅，有“通才”之誉，而画名尤著。

[186]伯澜，姓陈，名涛，时为两广工业学堂监督。

[187]汤蛰仙（一八五七—一九一七），名寿潜，浙江山阴人。中进士后曾任知县，与张之洞、刘坤一等共谋“东南互保”。一九〇六年与张謇组织预备立宪公会，后任浙江省谘议局局长。民国初，任南京政府交通总长。

[188]白云山，在广州城北。覃孝方，名寿堃，湖北人，时在两广学务公所任职。

[189]据刘奕宏先生考证，“凌生”指梅县梅西镇画家凌汉霄，其家与平远县石正镇相邻，口音相近。

[190]南台、五指石，皆在广东平远。

[191]承蒙罗雄、刘奕宏两先生供稿。诗题为编者所加。

[192]刘生，即刘仙舫，广东平远人，地方名医，有《医方集》，曾请粤省一些名流题字。丘氏应邀品题，率尔成章；忧国伤时，犹借题发挥，抒写幽愤。丘氏“与刘生之叔相交”，论“世交”自己是“父执”；今称“世侄”之刘仙舫为“世讲”（相当于“世兄”），是对晚辈的礼敬称呼。此诗据清末刊稿辑录。

[193]覃孝方（一八七〇—一九五九），字寿堃，湖北蒲圻县（今赤壁市）人，清末进士，历任香山（今中山）知县、广东省高等工艺学堂总办等职。民国初先后任教育部秘书长、审计院秘书长等职。新中国成立后，任湖北省人民政府委员、省人大代表、参事等职。丘逢甲出任两广学务公所议绅与惠、潮、嘉视学员时，与覃相交相知，堪称莫逆，连作七律六叠四十八首。据丘氏丙午日记，《秋怀》八首始作于是年八月二十日，续作于九月十三日、十四日。

[194]廖伯鲁，广东南海人，清贡生，时为广府中学教习。

[195]越王台，已湮没，遗址在广州城粤秀山（今越秀公园内）。

[196]潘立斋，广东梅县人，华侨富商，热心兴办新学。一九〇七年丘逢甲在潘氏相片之背面题写了这首诗，此照片由其子潘汝瑶先生收藏。此诗由谢永昌先生提供。

[197]原稿是单页书写，夹在丘氏手稿《乙巳、丙午、丁未本》之内，八行纸，上印有“文宝楼制”四字及蔬菜图案。此诗约作于一九〇七年，旧版卷十原载有《题潘鸿轩百花卷》，皖版《补遗》中有《题潘鸿轩百果图》。潘鸿轩乃潘兰史之祖，丘氏手稿中另有一便条，系潘氏后人所书，内容是叩请丘氏题诗，赞其先人所传之砚及《双桐圃诗文集》《十国春秋择要》。

[198]当时报载西太后奢靡无度，湖广总督张之洞仍献宝媚上。丘作此诗讽之。

[199]易实甫（一八五八—一九二〇），名顺鼎，又名中硕，号哭盦，湖南龙阳（今汉寿县）人。清光绪举人，曾任广东钦廉道及张之洞幕僚，袁世凯称帝时任代理铸币局长。易氏工诗词，著有《琴志楼丛书》多种。

[200]王豹君，字豹隐，名人文，云南人，广东学使，时将迁任四川布政使，广东学绅在广州镇海楼设宴饯行，丘赋诗多首赠别，“复申诗所未尽之意而为之序”，诗序见本书下编。

[201]况晴皋，名仕任，广西人，时在两广学务公所任职。

[202]据丘氏诗文手稿第九册戊申稿辑录。

[203]此诗咏当时政坏、民乱、兵变、外侮诸情，作于丘氏思想激变前夕。

[204]王雪澄即王秉恩，时任广东巡警道观察。丘、王私交尚可，王奉命侦捕同盟会党人，丘曾予庇护，并劝王认清时局之剧变。

[205]张六士，名云龙，广东大埔县人，丘氏诗弟子。

[206]十二月十一日书事，指清廷免袁世凯职，袁归隐彰德（安阳）事。

[207]据丘氏《岭云海日楼诗钞》手稿第九册（戊申稿）刊录。

[208]赖其肖（一六一三—？），广东镇平县白马乡陂角村人，明末清初著名抗清志士，《明史》有传。赖氏自幼刻苦好学，十四岁“补邑弟子员”。曾向两广总督请将平远县石窟都巡检司置镇平县，奏准后始设置镇平县。明亡后起兵抗清。

[209]“中”，石印本作“前”。

[210]心太平草庐乃丘氏山居淡定村宅名。两厢建有“念台精舍”“岭云海日楼”等厅室，竣工后，举家迁入。今为国家级文物保护单位。

[211]温丹铭，名庭敬，广东大埔县人。曾在岭东同文学堂分掌教务。

[212]据丘氏后人忆述及李树政先生考证，此诗系赠姚雨平之作。姚雨平（一八八二—一九七四），广东平远人，丘氏门生，肄业于汕头岭东同文学堂，后加入同盟会，转入陆军速成学堂，受命在清军内部进行策反工作。姚欲辞去军职，丘劝姚观时待变，积聚力量，“莫便脱渔蓑”。姚后来参加黄花岗起义，曾任北伐军总司令等职。

[213]此诗手稿影印件由温盛湘先生提供，篇末署“感事诗一首照南兄善长嘱正　丘逢甲”。据收藏者称，照南姓温，梅县丙村人，此诗题写于圆形扇面之上。

[214]熊飞，东莞榴花村人，南宋末举兵勤王，歼元军于榴花村，复广州、韶州，后殉难韶州。

何真，字邦佳，元末大乱，举兵广东，后归明太祖，封东莞伯。

袁崇焕，万历进士，督师关外，拒清有功。崇祯初为兵部尚书，督师宁远，入援都城，以反间被戮。

苏观生，字宇霖，以荐起官，南京陷，拥立唐王于闽，为大学士。败逃广州，又拥立唐王弟，清兵至，自缢死，君臣稿葬流花桥。

张家玉，字元子，崇祯进士。唐王败后举兵东莞，随桂王转战各属，家族尽灭，兵败增城，投野塘死。

张家珍，家玉仲弟，年十七，随家玉举兵勤王，转战数胜。家玉殁，郁郁以诗画终。

[215]黄少瀛，广西桂平人，光绪己丑进士。

[216]叶楚伧（一八八三—一九三六），江苏吴县人。同盟会会员，曾任汕头《中华新报》主笔、《民国日报》总编辑、国民政府立法院副院长等职。梁千仞，广东梅县人，曾任汕头中华新报社社长。《中华新报》由同盟会员谢逸桥（元骥）邀南洋侨商集资创办，名为新学界喉舌，实为岭东同盟会机关报，丘氏诗文辄投寄该报刊载。

[217]实父，即易实甫。

[218]高剑父（一八七九—一九五一），广东番禺人。在日本留学时即参加同盟会。工书画，其弟高奇峰亦善画，丘氏礼聘为图画教师。高氏早年师承画师居廉，后博采众家之长，亦受西洋画及日本画风之影响，致力于艺术革新事业，成绩卓著，成为岭南画派的一代宗师。

[219]按：此三十首外，尚有《泰山诗》八首传世。

[220]西湖丰湖书院门联为宋湘（芷湾）所书：人文古邹鲁，山水小蓬瀛。

[221]据丘氏手稿第十四册（庚戌稿）

[222]王枚伯，名舟瑶，浙江人，时为两广优级师范监督。

[223]西樵山，在广东南海市西南，为珠江三角洲胜景之一。

[224]波罗，地名，原在广东番禺县，今属广州市黄埔区。

[225]一九一一年冬，丘氏出任广东革命军政府教育部部长不久，作为粤省三人代表之一（另二人为王宠惠、邓宪甫），应邀赴南京参与筹组临时中央政府的工作，当选为中央参议院参议员，心情振奋，曾冒雪游览南京诸名胜，作诗多首。时革命军初定南京，正整兵北伐。次年春正月下旬，丘氏病重南归，不久辞世，这四首诗竟成绝笔。

[226]扫叶楼，在南京城内。

[227]莫愁湖，在南京城，相传为纪念古代美女莫愁而得名。





四　对联　像赞


（一）对　联

（一）对　联[1]

一八七七年（光绪三年　丁丑）





应对黄明修联

应对黄明修联[2]

以父作马；

望子成龙。





应对丁日昌联

应对丁日昌联[3]

甲年逢甲子；

丁岁遇丁公。

一八八九年（光绪十五年　己丑）





台湾丰原慈济宫联

台湾丰原慈济宫联[4]

慈爱在人间，屹鸟闽花同被泽；

济施满天下，梯山航海尽沾恩。





头份义民祠联


何曾食禄隶天朝，能扶名教纲常，赖有鬚眉男子在；

共负家仇纾国难，不计生死利害，留将肝胆后人看。





赖宗汉结义联


此生交缔同金石；

万世因缘作弟兄。

一八九一年（光绪十七年　辛卯）





台中大雅乡张氏家塾学海轩联

台中大雅乡张氏家塾学海轩联[5]

学古有穫；

海门共登。

一八九二年（光绪十八年　壬辰）





台南郑成功庙联

台南郑成功庙联[6]

由秀才封王，主持半壁旧河山，为天下读书人别开生面；

驱外夷出境，开辟千秋新世界，愿中国有志者再鼓雄风。





挽选初表兄联


学同业，试同门，平生分本最深，遽闻梦入华胥，那堪路出黄芦，来听山阳邻舍笛；

子待教，亲待养，丈夫事殊未了，便忍魂归兜率，果否楼成白玉，更须长吉锦裳文。

一八九五年（光绪二十一年　甲午）





赠镇平东山村丘景略联


闻鸡起舞；

骑牛读书。





镇平东山村门联

镇平东山村门联[7]

东山小隐谢文靖；

北海初归管幼安。[8]

一八九六年（光绪二十二年　丙申）





镇平丘氏故居淡定村培远堂门联　二首


其一

培栽后进；

远继先芬。

其二

培成国器；

远大家声。





培远堂心太平草庐厅联　二首


其一

地势据赣闽粤之交，山水清雄，环百里自成小聚；

族居自宋元明以降，渊源宏远，从廿世再数初迁。

其二

西枕庐峰，东朝玉笔，山水本多情，耕读渔樵俱适意；

南腾天马，北渡仙桥，林泉皆胜境，用藏出处尽随心。

一八九八年（光绪二十四年　戊戌）





潮州韩文公祠联


文字古何灵，试看半夜风雷，公能驱鳄出沧海；

江山今未改，凭吊千秋祠宇，我欲骑麟下大荒。





潮州金山书院玻璃厅联

潮州金山书院玻璃厅联[9]

凭栏望韩夫子祠，如此江山，已让前贤留姓氏；

把酒吊马将军墓，奈何天地，竟持残局付英雄！

一八九九年（光绪二十五年　己亥）





己亥春联　二首


其一

统全球十六垓人，等是春人独多感；

纪甲子四千馀岁，又从新岁得奇观。

其二

三豕纪王春，复转阳枢张泰运；

八鳌扶帝极，重开海镜铸神山。





金山书院藏书楼联


西北揭阳岭，东南太平洋，此楼萃山海奇观，望远登高，顿生八表经营想；

刺史韩昌黎，衙官赵天水，所学得圣贤宗旨，读书论世，莫负千秋尚友心。





湖山华真人园联

湖山华真人园联[10]

曾将□国乞神方，待苍生毕起沉疴，羽□赴□，盟丹灶桃花，明月素书开洞府；

岂有济人惜仙术，愿大众各修善果，心香乘鹤，驾青黏□叶，春风灵药满湖山。





东山书院联　二首


其一[11]

东下即天险长江，淘不尽千古英雄，闲气钟人，伏处在草庐，谈道读书，海滨大有无双士；

山中知圣朝甲子，待养成一门将相，奇才应运，肃清遍环宇，经文纬武，儒行终行大九州。

其二[12]

韩山前岁，东山今岁，太似奉祠官，与我公香火有因缘，纵云道统，非后学所敢轻言，挽百川已倒狂澜，藉日月末光，儒林传中，或许经师留一席；

唐代双忠，宋代三忠，都成人样子，愿诸生文章兼气节，更以功业，补前贤未申大志，畀九州无忘共主，伫风云际会，河汾门下，不妨将相各千秋。

一九〇〇年（光绪二十六年　庚子）





道南楼联

道南楼联[13]

道心通列圣；

南国集群贤。





题黄遵宪人境庐无壁楼联


陆沉欲借舟权住；

天问翻无壁受呵。

一九〇三年（光绪二十九年　癸卯）





挽唐景崧联

挽唐景崧联[14]

在中国是大冒险家，任成败论英雄，公自千秋冠新史；

念平生有真知己感，觉死生成契阔，我从三月哭春风。





上杭黄坑崇德学堂联

上杭黄坑崇德学堂联[15]

崇山大河，开拓学界；

德行道艺，蔚为国华。





镇平丘幼春卧春堂联

镇平丘幼春卧春堂联[16]

人生岂止行止坐，

世间不限夏秋冬。





题王寿山祥光寺联

题王寿山祥光寺联[17]

此山介闽粤之交，自成丘壑，任仙人灶冷、帝子岩寒，群峰拱揖尚依然，看残世界空华，万柄青莲，九品台高开宝座；

我佛以慈悲为本，何惜津梁？仗西竺经遗、南宗钵在，末劫挽回原易事，留得英雄退步，一庵黄叶，三生石古证情禅。





丘氏祖祠神龛联

丘氏祖祠神龛联[18]

荐新笾实；

榕生旧树阴。

一九〇五年（光绪三十一年　乙巳）





题镇平文福乡创兆学校门联


创新学界；

兆大人文。





题镇平南山林姓五全学校门联


五洲归学统；

全族进文明。





赠丘子康联

赠丘子康联[19]

十月梅花自开岭上；

千年参草常出云中。





挽黄遵宪联


论文章经济，俱足千秋，从今凭吊孤城，落日登楼，讵竟骑鲸哀铁汉；

合公义私情，来伸一恸，剩我眷怀祖国，临风洒泪，更同钩党哭林宗。

一九〇七年（光绪三十三年　丁未）





赠丘让亭联　二首

赠丘让亭联　二首[20]

其一

天下之才岂论石；

人生所乐在居山。

其二

河声岳色壮此怀抱；

日精月华助其文章。

一九〇九年（宣统元年　乙酉）





挽刘铭伯联

挽刘铭伯联[21]

贪夫殉财，烈士殉名，公得名矣；

圣人不死，大盗不止，孰能止之？

一九一〇年（宣统二年　庚戌）





为丙村谢双玉祝寿联

为丙村谢双玉祝寿联[22]

领事府何荣，荣在有子由领事府归，一品崇封，九旬大庆；

盘安桥永固，固宜此翁与盘安桥寿，青山不老，绿水长流。

一九一一年（宣统三年　辛亥）





据丘氏墨迹影印件联

据丘氏墨迹影印件联[23]

黄河九曲来天上；

泰华三峰入掌中。





（二）像　赞


刘太宜人画像赞

刘太宜人画像赞[24]

彭城名媛，来嫔河南；夫学有成，子才不凡；

是相是教，功与之参；惠下有恩，闺壸所瞻。





师翁邱广文画像赞

师翁邱广文画像赞[25]

以诸生擒贼擒王而不自以为功，以殊绩擢教职不就而就贡甘守黉宫，以老母故不仕而一堂聚首极甘旨之供。权奇者材干，磊落者心胸。捍卫闾里，敦族敬宗。卓然晚近中，绰有古人风。

光绪己丑律中大吕之月





大姑像赞

大姑像赞[26]

是为吾之大姑而归于吴，人皆称之曰女中丈夫。已才与德并，亦福与寿俱。亲见五代孙支，固为今所罕有；夫妇九十且百岁而齐眉，尤古之所无。别吾姑者十五年矣，每念吾姑，目犹若见慈淑之容，耳犹若闻吾乳名之呼。题此寄之海外，以俾吾姑世世子孙其永葆诸：千秋万岁，见者其将以为是乃王母之图！

己酉春正月





黄太宜人赞

黄太宜人赞[27]

有子翘材，颂满人口；有孙林立，人谓有后；享期颐年，卓哉寿母。





温慕柳先生像赞


同科者数以千计，同甲者数以百计，惟君与予，论交最挚。人海京师，为相见始；桑海归来，为相知始。人皆予诮，君独予慰。浮沉十年，韩山韩水，过固相规，善亦相誉。予自命尹，君自命惠；惟予知君为狷者，惟君知予为狂士。狂狷趣殊，道实相济，开学界于岭东，愧高名之并峙。自君之亡，郁郁谁语？茫茫四海，谁复知己？冥冥九天，相见梦寐。画工貌君，不过貌似；伟君之神，惟予而已。何以传之，视此文字。此人此文，垂千万岁！





百岁丘母某安人像赞


善事尊章相夫子，三世明经济厥美。森森弱枝复继起，天钟寿母未有已。

谁其旌门有学使，天章伫见贲珂里。寿母慈颜何道喜，千秋不朽在彤史。





族人像赞　三首

族人像赞　三首[28]

其一

睟然其容，既清且刚；抱仁握智，以德其乡；为善益富，用遗义方。天啬厥躬，丰为后昌；维后承先，不匮不忘；以食其德，以俊世芳。阴那之山，色何苍苍。郁郁梅水，流清益长。丹青不朽，永葆宗祊。

其二

怀清之台帝所筑，义粟仁浆饫乡族。金玉满堂娱老福，莱衣万里归而祝。孙枝森森护慈竹，慈竹之节清粹玉。灵萱有花何郁郁，孝思不忘视此轴，彤史千秋表贞淑！

其三

匪华而实，匪文而质；惟长公贤，为式。南海看云，西山爱日；有命自天，褒以荣秩。匪秩之荣，荣亲事毕。名留世尘，神及太一。画图表之，谨守勿失。志愔史者，视吾此笔。

匪华而实，匪文而质；惟长公贤，为式。南海看云，西山爱日；有命自天，褒以荣秩。匪秩之荣，荣亲事毕。名留世尘，神及太一。画图表之，谨守勿失。志愔史者，视吾此笔。[29]




锡如伯赞

锡如伯赞[30]

曾经沧海，曾买青山；以俭成家，老享安闲。八十之年，神化登仙，留此遗像于人间。





题潘翔初像

题潘翔初像[31]

奕奕其形，穆穆其风。梅江之秀，岭南之雄。





东山丘徐氏像赞

东山丘徐氏像赞[32]

中国女学未兴，言妇德者，惟克勤克俭，相夫育子而已。然执是而求则能全妇德者，其家必兴，是故未可易视也。徐氏之适吾兄也，家日以兴，其妇德诚可称矣！白首齐眉，子孙满堂，天之所报也。后人其永永勿忘哉。为嫂氏徐宜人显于东山。

【注释】



[1]传统的对联，格式很讲究，在书写制作和张贴悬挂上都有特定的要求。只是为了便于阅读，我们权且将对联文字改作横排，加上标点，并对某些长联行款的排印次序作了调整。

[2]一八七七年，丘逢甲虚龄十四，自苗栗赴台南府考秀才，因年幼走远路，体力难支，由其父丘龙章背负，途经诸罗（今嘉义）县境，适遇黄明修秀才。黄见状戏出上联求对，丘氏以“望子成龙”应对。标题为编校者所加。

[3]丘逢甲考秀才时年纪最小，交卷最早，场外遇闽抚兼学台丁日昌巡视，丁试出上联命对，丘对以“丁岁遇丁公”。按是年为丁丑年，故成巧对，丁奇喜，赠“东宁才子”印一方。标题为编校者所加。

[4]据傅锡祺（鹤亭）“己卯秋”（一九三九年）重书《丘逢甲旧撰》联语校录。传抄稿“屹鸟闽花当被泽”或作“屹鸟蛮花同被泽”。

[5]台中张明正先生供稿。

[6]据《台湾名胜楹联》（顾平旦等主编，中国民间文学出版社出版）及《台湾杂谈》（林其泉著，四川人民出版社出版）所载，郑成功庙联为唐景崧、丘逢甲合撰。文字上稍有不同，一作：由秀才封王，主持半壁旧河山，为天下读书人顿生颜色；驱外夷出境，开辟千秋新世界，语国中有志者再鼓雄风。

[7]据《柏庄诗草》影印本《附录》。

[8]谢安（三二〇—三八五），字安石，东晋名相，年轻时隐居始宁（今浙江上虞县）的东山；死赠太傅，谥文靖。管宁（一五八—二四一），东汉北海朱虚（今山东临朐县东南）人，字幼安，世乱避居辽东多年，老年始归故乡，魏文帝、明帝屡征不仕。丘氏乙未内渡初赁屋居镇平县城东之东山村，作此联自励。

[9]据潮州文史学者曾楚楠先生考证，应改正为“金山书院藏书楼玻璃厅联”，非为金山酒店作。（参见《丘逢甲与中国近代文化学术研讨会论文集》，2016年11月广东潮州韩山书院刊印）

[10]此联发表于一八九九年五月二日新加坡《天南新报·杂著》附刊栏。《天南新报》复印件承新加坡大学王慷鼎、张克宏先生提供，今据刊稿录入。

[11]上联“大有”，传抄稿作“尚有”较可信；下联刊稿为“儒行”，疑为“儒术”之误。

[12]上联及本联作于一八九九年春，发表于新加坡《天南新报》（一八九九年六月二十四日）。《天南新报》复印件承王慷鼎、张克宏先生提供，今据刊稿录入。

[13]南洋富商闽人王年水捐私舍“道南楼”兴办学堂，丘逢甲庚子南游时得知，题写此联相赠。

[14]唐景崧（一八四一—一九〇三），广西灌阳人，同治进士，一八八二年，自请赴越南，会同刘永福所部黑旗军，抗击法国侵略者有功，中法战后晋台湾道員，迁布政使，一八九四年署台湾巡抚。唐和丘有师生情谊，曾共谋自主保台。但日军侵台时，唐仓皇内渡（丘孤军力战近月难支）。内渡后先赞助康、梁维新，晚年追随民主革命洪流，顺时而进。一九〇三年三月，唐景崧病逝于广州旅次，身后萧条，几难成殓，丘撰此联致悼。此联原载香港《华字日报》，今转引自桑兵教授《庚子勤王与晚清政局》，北京大学出版社二〇〇四年版，第二三八页。

[15]据钟震东《丘逢甲先生的上杭情结》，该文刊于《丘逢甲创办上杭邱祠师范传习所一百周年纪念大会文集》。

[16]卧春堂在镇平城西南栗子树园，今圮。据该村长老丘士高、丘振淦等人忆述。此联一作“此事不徒行止坐，程功兼有夏秋冬”。

[17]王寿山，在今梅县东北松源境，此联原附《岭云海日楼诗钞》卷七《王寿山寺》十首之后。

[18]此联木刻原件存蕉岭县丘逢甲陈列室，上款为“庚子冬至后九日新修西房祖祠告成志庆”，下款为“二十世孙龙章命男逢甲撰书并贺”。

[19]据丘氏手迹，原件存淡定村丘氏故居陈列室。

[20]据丘氏手迹，原件存丘让亭之孙丘达坤先生处。

[21]刘铭伯，名士骥，广东龙门人，与康有为交好。戊戌变法失败，康流亡海外，刘对康甚为同情。康后沦为保皇头目。刘在广州任职学务公所，与丘结为莫逆。刘奉派赴美洲发动华侨发展工商业，颇有成效，后在美洲组织振华实业公司。康欲将公司所得用于资助保皇会活动，刘不允，康氏门徒遂于一九〇九年派人刺杀刘铭伯于广州寓所。丘逢甲得知，极为悲愤，撰此联怒斥康党，痛挽刘氏。由此促成丘氏思想之大变。据《羊城晚报》一九九八年十一月廿七日第二十版载文《墨迹背后藏杀机》（作者穆驭），谓此联有异文，今据刘氏后人所录刊布。

[22]此联由赖雨桐先生、丘士高先生提供。按联中所指领事系嘉应州（今梅县）丙村谢双玉之子谢春生，印尼华侨，曾捐资在丙村筑盘安桥一座。此联系丘氏在谢双玉寿筵上所作。谢双玉曾任槟城华人参事局董事，其子春生两次出任槟城副领事之职，一九〇七年冬，以父年登八十七为由辞职归养。据此，谢双玉九旬大庆当在宣统二年，即一九一〇年。

[23]此联据台湾版《先贤丘逢甲两周甲子纪念展专辑》中的丘氏墨迹影印件。标题为编校者所加。

[24]据台湾版《先贤丘逢甲两周甲子纪念展专辑》中的丘氏墨迹影印件。

[25]据台湾版《先贤丘逢甲两周甲子纪念展专辑》中的丘氏墨迹影印件。

[26]据台湾版《先贤丘逢甲两周甲子纪念展专辑》中的丘氏墨迹影印件。

[27]据台湾版《先贤丘逢甲两周甲子纪念展专辑》中的丘氏墨迹影印件。

[28]据丘氏手稿。

[29]据丘氏手稿。

[30]据台湾版《柏庄诗草》附录七九页。

[31]据罗可群先生《丘逢甲与潘翔初》。罗文载《蕉岭文史》第二十辑第二十页。潘、丘两家有世谊。潘家七子毓彦，过继给丘氏长子丘琮即丘念台，取名为丘应楠，留美化学博士，终身教授。

[32]此像赞由蕉城镇东山村民丘其亮提供。据称其曾祖父丘尚捷侠义待人，丘逢甲乙未内渡镇平之初，食齿浩繁，一度寄居于东山村同宗家中，与丘尚捷有交往，后为宗兄尚捷妻徐氏画像题此像赞。





下　编





五　文稿


（一八八七—一九一一年）

（十四岁—四十八岁）

编校者按：丘逢甲的文稿，幸存者不多。据丘复说：“君之诗文，久雄视海内。然君雅不欲以诗文人传，故所为文，皆不缮稿，诗则旧岁始辑内渡后所作，编为《岭云海日楼诗钞》。”（《仓海先生墓志铭》）作者不重视文稿的收存，一百多年来，又屡经社会变动，故保存下来的文稿为数有限。经多方挖掘搜罗，共得一〇六件，包括奏疏、函电、书信、序跋、杂文、演讲、日记等，其中七十一件曾汇为《丘逢甲文集》于一九九四年由广州花城出版社出版。这次编校，我们对旧版作了如下补正：

1.丘文一〇六篇均依时序编次。

2.增补三十三篇，如《崇俭乡规序》《汉族客福史序》，内渡后的丘氏《覆陈教育计划草案条议》《李侯神道碑》以及内渡前少年时代习作六篇等。

3.订正旧版乙未奏疏的排列时序。

4.修订旧版的按语或注释。

丘逢甲文稿虽然存世不多，但内容广泛，涉及军政时事、中西文化、兴教育才等方面。作者围绕保台抗日、救国图强、复兴中华的志向，向清廷和施政者献策进言，指陈时弊；为捍卫国家统一而竭尽耿耿孤忠；为兴教育才，培植国脉元气而大声疾呼，躬行实践；为弘扬历史文化，承继华夏优秀传统文化而奔走呐喊……作者的思想意向、感情理想，是积极健康的。其忧国忧民、图强救国之情志强烈感人，如《创设岭东同文学堂序》《镇海楼送王豹君方伯赴蜀诗序》等长文，对国内外形势之分析，鞭辟入里，悉中肯綮；其感情之悲愤沉雄，一泻千里，催人泪下。能振聋发聩，具有很强的感染力与鼓动性，字里行间熠熠的思想火花，至今仍能予人以启迪和借鉴。





（一）少年时期习作六篇


子曰行夏之时乘殷之辂服周之冕乐则韶舞


集大成之谓时，为万世为邦者告也。夫时，辂、冕、乐，虞、夏、商、周皆有之，而谁能集其大成者？夫子，诚圣之时哉！

且不具圣明之识者不足以参作述之精，不裕帝王之谟者不足以定从违之准，而要惟德与位兼至其极，斯礼与乐获集其成，乃不能著其功于一时，尚思传其法于千载，由百世之后等百世之王，以圣继圣异而同也，以圣择圣因而创也。时哉，其我夫子乎！说在子答颜渊之问。为邦不然！王者有经纶天下之规，其自作，讹成易，以及器械服色，无不酌于古而准于今，而入故府以□音，复思媲两阶干羽，巍巍乎开国之宏谟焉，而夫子固不参创制之权也。王者有转移天下之量，举凡授时观象，以逮采服车旗，无不择之精而守之固，而诏太常而度曲，更欲挥一阕瑶琴，恢恢乎中兴之大业焉，而夫子曾不任守文之责也。且夫玉为衡，虞（亦）有时；樏可载，夏亦有辂；冔而祭，殷亦有冕；武尽美，周亦有乐。而且纪元祀，殷亦有时；读《考工》，周亦有辂；祭用皇，虞亦有冕；聆大濩，夏亦有乐。而且保章设，周亦有时；鸶车作，虞亦有辂；母追制，夏亦有冕；桑林奏，殷亦有乐。闻之：三王异世，不相袭礼；五帝殊时，不相沿乐。时似不必行夏，辂似不必乘殷，冕似不必周，乐似不必韶舞。而子独集其大成者，何哉？夫子，圣之时者也！邃古无徵信之编，故删书必以虞为断。然谓天帱地载，韶舞实观止蔑加，将象数名物之宜，遂不近求乎三代？违乎时者，非时也！俊风霖雨，曷不观小正一书；载旆约軧，曷不诵龙旗十乘？而曲县繁缨之僭越，徒寄慕于尹姞衣冠？子若曰柱下有遗编，酌而采之可也。帝运惟舜极其盛，而禹、汤、文、武俱各有法制之可沿，不愆不忘，率由旧章。“为此诗者，其知道乎！”儒者有尊王之义，故学礼必以周为从。然谓黈纩黄凝旒，周冕实有仪可象，将度数文为之赜，无烦远鉴于前朝？泥乎时者非时也！令著□羊，养日养夜，可以纪；宾来白马，有萋有苴，可以歌；而象功昭德之神情，更结想于虞廷箫管。子若曰史书有实录，参而订之可也。王运至周焕其文，而虞、夏、殷商，亦各有精神之不朽，天子之事其义窃取知我者，其惟《春秋》乎！因革酌乎四代，中和备于一堂，子之告颜渊以此，非与时偕行者乎，而犹未已也。





君子以文　文蔚社课艺，丘氏参加该社获选第一名


所以为文，君子考古之心也。夫有文而后学问之事起，考古者所以必资也，君子以之有是哉。且人生之初，无所谓考订之资、讲习之事者，以文字之未兴也。前圣人作，观天察地，依类象形，而文生焉；后之君子乃以足为孳孳，诚以考古之心，舍是末由寄尔。文之始萌于画卦垂象，至于造书契而易结绳，于是文因而大备。

文者，道画也，还道其画，而物象在。是故见迹知为兔，见速知为鹿，形立所以谓之文也。此盖就其初画文字言也。又文者章也，汇集众采而锦绣，合集众字而成辞义。故《系辞》曰：“物相杂，故曰文。”《乐记》曰：“五色成文而不乱。”此就其已成文义者言也。古之人一名一物，一歌一咏，后世往往合数家考证而始明。文固非一人之私事，而天下人之公具也，故曰“书同文”。

夫“反正”为“乏”，“止戈”为“武”，“皿虫”为“蛊”，以至在宋仲子之手曰“鲁”，疑绛老人之年为“亥”，列国之贤士大夫往往能言之。诚以文者，非粗鄙凡俗之事，能文者，必非粗鄙凡俗之人也；不然，君子以之曷故？

夫以有训为为者，《传》所谓鲁故之以是；有训为因者，《传》所谓宋以其善于晋侯是；有训为用者，《传》所谓公以楚师伐齐是。

夫文学有科，经师之授业以之；文苑有传史，官之论人以之。而且经纬天地曰文，道德博闻曰文，勤学好问曰文，帝王定谥又以之，君子而亦以之也。吾知为之溯其始，由形声可以得古文；因之寻其理，由篇章可以得至文；用之抉其疑，由讹错更可以得正文。在君子当亦视为天下公具，而非一人私事，故郑重乎以之耳。

夫其人为君子，其事为文。惟是发思古之幽情，叙同人之乐事而已。而粗鄙凡俗人之事，何自来哉？善观其所以，即知其所会。吾故曰：所以为文，君子考古之心也。

评语：立言典雅，考据精详。





龙山寺序


龙头东渡，婆娑洋别有乾坤；象教西来，瞿云种几盈世界。维茲淡水，寺曰龙山。胜地名高，内外僧徒萃聚；禅堂气静，中央佛座庄严。阶前栽异草奇花，清芳映日；亭外植苍松翠柏，佳木垂阴。峻宇玲珑，雕墙绮丽。南油西漆，遍大雄殿上尽是光芒；佛火神灯，照震旦国中都成灿烂。以玻璃装法界，纸醉金迷；假钟鼓和梵音，声清韵远。斯固游人艳美，善信欢腾者矣。时则暑流槐夏，解愠僧来；凉入兰秋，悲秋室在。仆也，三生杜牧，绮语难消；一部蒙庄，寓言全是。





继而有师命　文英社第一名


观师命之有，大贤所不料也。夫非有师命，则见王后亦其暂耳。胡为即继之师命也，非孟子所未料其有乎？且国家有兵旅之事，受禄者所以不愿其有也，而不受禄者亦正不愿其有。且不料其有，乃不愿其有者，而竟有不料其有者而旋有，岂真行旅之事多艰乎？何席不暇暖之秋，曾几何时，而又为命将出师之日也！退而思去而罔不受王之禄，是处者亦其暂耳，然吾正不能不观于其继也。使其晏安无事，烽火不致宵惊，则其客驾犹淹，而我意得伸，时事无虞其间阻，何致骊驹不唱？而留客者方谓“关山尚我马，何事独南征”也，使其行旅无艰，刁斗不闻夜警，则即征车未驾，而少安毋躁，行止犹出于从容，何致班加马有声而款宾者？且谓“带甲满天地，漫劳君远行”也，而何意警报频闻也？而何意羽书忽驰也？而何意荷戈者竟保境也？而何意授甲者皆登陴也？是有命矣，有师命矣，见王者岂料继而有此哉！其君方庙堂集议，慷慨誓师，而更愿前席儒生冀得相对陈筹，庶韬略素谙为鹳无忧乎！善阵其相，方帷幄成谋，仓皇御敌，而凡属诸侯宾客更且未容出境，庶兵机不泄、多鱼不致，而漏师停骖者几何日矣？而关山难越，忽闻兵令之森严。使当日一命受君恩，当必有奉命而鞠躬尽瘁者，而岂料羁旅在临淄，竟为干戈所阻也？则此因念为，而道途之梗可想已，接席者几何时矣？而壁垒方周旋，见军书之旁午，使当时万钟隆厚实当，必有奔命而国尔忘家者，而岂料游踪停即墨，竟为锋镝所稽也？此则转念为，而时势之艰如见已，而谓于此犹可请乎？是以久于齐也。

原评：起比反排，颇饶韵致；中比对面，重勘下局；后比旁面，轻敲下句。竟体照下而不侵下，恰是五字题文。





取人以身修身以道


人不易言“取”也，身不可泛言“修”矣。夫人以道为归，斯身必以道为准，人顾易言取哉，专其力于修焉可耳。且明见为有道之人而不思取者，天下必无是人情，顾往往取之而不得。何哉？人以道来，我不以道往，则既与道离，自不能与人合矣。人以道应，我必以道求，则欲与人亲，即不可与道疏矣。自来君择臣，臣亦择君。君方以道责臣，而不知臣之以道责君者为已久也。为政在人，在有道之人也。天下惟有道之人乃能取有道之人，则且因人而还验其身，则且本身而进徵其道。朝进一人焉，日奉之为师；暮拔一人焉，日与之为友：岂非所以鼓励群材？然而伪矣！古盛时林无被褐，山无韦带，握其券者只此垂拱之精神，而何事要结为也？颁一宪典焉，日缉熙法文；申一旧章焉，日敬胜师武：岂非所以昭示来茲？然而扰矣！古常王冕旒蔽目，黈纩塞耳，向其风者自服志气之清明，而何劳文诰为也？然则人可易言取乎？既为朝野倚赖之人，则束帛干旌必非所羡。取有不在文貌而在情性者，惟默察此中维系之端，不以为身之取人，直视为人之取身，其兢业有独运焉，而措施之迹犹其末矣。然则身可泛言修乎？既为贤哲依属之身，则粉饰升平，有所不敢修，有不在细行而在大防者，惟深愧我躬缺陷之多。此身苟不能见道，此身实未尝慎修，其操持无敢懈焉，而嗜欲之源所必绝矣。不因取人而自励其修，则其用力也恐怠。然因取人而始造乎道，则其用心也易浮，修之者盖见道不见人焉。合此道而互勘之，身有一事之未修，不得谓之以；分此道而各验之，道有一时之未以，不得谓之修。迨至精诚结于梦卜，山川贡其秀灵，人方以其人之得，信其道之得，而励诸身者，犹觉有失而无得也，其斯为修身之极则欤？将自信有人必有道，则爱人者恐不爱道；将自恃有道即有人，则爱道者恐不爱人。修之者，盖见人即见道焉。见此道为共由之道，人所同以者，身无不修；见此道为未由之道，人所独修者，身无不以。迨至近者效其驰驱，远者辍其耕钓，已愈恐其道之失或致人之失，而应于人者果皆有得而无失也：其斯为取人之要图欤？然则道之修，必以仁始矣。





曰子不通功易事以羡补不足则农有馀粟女有馀布子如通之则梓匠轮舆皆得食于子


为泥于事者揭其弊，反是而功之小者见矣。夫彭更不知士之事，当知农、女之功。明其弊而通之，梓匠、轮舆不且得食哉？孟子举以折彭更也，曰：甚哉！一言出而智不智见焉，子何明于事而昧于功也？天下有补于人者，有其功岂必任其事？天下小补于人者，为其事讵得没其功？泥而窒之，功之小者，亦可危矣；扩而充之，功之至小者，且可幸矣。子谓食必视乎事，则欲得子之食者，必即其事以定其功也。虽然，功亦何定之有？天地之生材也，不能使之同处有馀，亦不使之终归不足。果为阴阳弥缺陷，但获厕四民之列，皆得按日以程功，而不然者绌矣。帝王之驭世也，但患人人皆安不足，不患人人尽处有馀。果有酌剂寓微权，则凡在九职之中皆获饩禀以称事，而不然者困矣。夫使事事听其有馀，无论农之粟、女子布，即梓匠、轮舆皆无所得于子；然果事事化其有馀，岂仅农之粟、女之布，即梓匠、轮舆亦见其有补于人。子如交相权，子如互相济，子如衡其事而知所交易，子如核其功而得所变通，则有馀者，何至为农、女忧，则得食者，岂仅为梓匠、轮舆庆哉？夫农、女功之小者也，梓匠、轮舆，功之至小者也，士品贵自立耳。果其托身微贱，甘为造物之弃材，则即薄技片长幸附微名于垂、兑，当亦子所羞称也。夫吾亦久思变计矣，推食解衣之无日，而啼饥号寒之状，不获援手以济时艰，反不如名载《考工》，犹得以劳力谢劳心之责。乃自子论之，觉盈虚消长之机无所用其擘画，将使事之重于粟布者，且不必以补济其穷，则凡为农、女者可慨也，而降为梓匠、轮舆者尤可悯难也。士心难自恝耳，果其幸际清时，亲见隆平之盛轨，则即夫耕妇织长为圣代之巢、由谅亦子所嘉许也。然子宜代为筹度矣，善事利器之徒劳，而暖衣饱食之常未获触目以酬素愿，而岂其稽《月令》转屑，以艺成易德成之途。况为子计之，即商贾农工之细犹将权其有无，矧在事之重于粟布者，安可不以补利其用。则凡为农、女者可幸也，而不为梓匠、轮舆者尤可思也。世有其人，而奈之何轻之耶！





（二）青年时期文稿三篇


一八八七年





何以安置馀勇


按：此文作于一八八七年（清光绪十三年），丘氏时年二十四岁，为参加台南府试而作，获第一名。标题乃策问题名。

作此文时丘氏乡试未售，值中法战后不久。据丘菽园忆述，丘逢甲青年时还写有《中国学西法得失利弊论》等，“洋洋万言，能会中西之通”（《挥麈拾遗》），颇得台湾道员唐景崧的赏识，台湾首任巡抚刘铭传亦表赞许。

天下之兵勇不难于聚，而难于散。盖平日已聚千百游手，以娴其击刺之术，一旦不用，欲舍彼击刺之术而为工、为农、为商，势必有所不习；然舍业而嬉，不填沟壑，则必铤而走险。有志时务者，所宜急请安置之法也！乃世议安置之法者，或曰仍招使为勇，既平不靖之气，亦消不策之虞，固也；然天下之事，加勇足以壮军威，若无事之秋，饷有定额，勇加则饷缺，不可谓长久之计。或曰给资使回原籍，民已各安其土，事亦咸得其宜，固也；然天下为勇者，类皆无身家而游手者，使回原籍，不勤本业，亦与他处同，则亦不可云久长之计。顾天下事，时地不同，不容轻议。今请就全台言之。台自兴兵以来，游勇之多，无地不有，其所以为安置之法者，亦不外以前二者所云；今欲求为简便，以为长久之计，惟有于后山未开荒之地，按名分界，各给牛、种以安置之。窃谓其便有十：夫后山一带，虽有居民，未能稠密，今划区建省，大拓规模，得游勇以实荒地，幅员得以日广，而行省可以永设，其便一。将一切游手之人，授之境土，不致穷饿，以伤天地之和，其便二。将一切游手之人，区以方域，已有本业，不致聚党以成乱萌，其便三。其安分守业者，许以人民土番相婚娶，以生以息，不二十年可增数十万民数，其便四。田园日广，十年之后，定以租赋，可以加数十万饷，其便五。就其所垦之地，分为县郡，因宜以安抚之，十年之后，富盛可与前山等，其便六。其人仍约以郡□（县）。各立之长，其不守本分者，惩之。若有不率，许相告发，否则连坐，是聚首仍不虞其结党，其便七。农事之暇，仍令各修武备，若屯兵故事，寓兵于农，其便八。生番之强，皆由人少。若无地不垦，生番自日弱，而可安抚，其便九。台地本宜蚕桑，今使各以所田之土并及，数年之后蚕桑之利可与内地等；况游勇皆由内地而来，蚕桑之事，尤所习见，其便十。有此十便，而仍未感必安置之得宜者，则以经理贵得人，统御贵得法也。夫得人得法，天下无事不可为矣，第游勇云乎哉！

一八九〇年





代林尊五上吴鸾旗告贷启

代林尊五上吴鸾旗告贷启[1]

按：据张明正先生考证，林尊五是台中人林其中之次子。家道中落陷入困境时，请丘逢甲代笔告贷。吴鸾旗曾预领筹建台中城的工程款，富甲一方，乙未年日军侵台，台中城未建。此文当作于乙未割台事变之前。

顷据云：房妾之位置方安，县差之征收忽至。新人娇倚，碧玉瓜八字齐开；旧债迫偿，青苗钱一文未缴。佃人来矣，情田虽广垦而未荒；私囊萧然，笑金因常买而已尽。而乃一纸官司，急如星火；六街衙役，大展威风。名字朱勾，愁见粮房之下碟；闺门绿惨，惊同醋海之生波。上下忙忙真不了，魂与梦梦总难安。藏娇有屋，竟无避债之台；败兴无诗，偏有催租之吏。在上官锦衾梦预隐，殊无恩爱□□之情；在小妾妆镜愁看，殆有怜我怜卿之态。司马之裘可典，羞对佳人；牵牛之债未偿，恐离织女。倘若星逢贯索，庶难闻十索之歌；姑将假觅资钱，借以完三钱之府。恳将情事也，代达尊闻。惟老兄公子情多，怜残花之嵊泪；而小弟老婆心切，未临楮而神驰。所祈接到八行，筹予千贯。待春风之还信，吹到慈云；解夏日之官威，渴承甘露。将上可以纳为政之供，下可以解如燃之急。子母之蚨飞有准，雌雄之蝶梦无惊。从兹把酒而看文君，双眉不因蹙损；焚香而谢菩萨，一心永篆私恩。弟实因惧见官府，而玉惨珠愁；堪怜俯顾，乃为觅之去路，于花明柳暗，转乞鸿慈；所有公私两便之情，代为露布。可否千金之诺，谨候云针。

一八九三年





请缨日记序


按：此文写于甲午中日战争前不久，今据唐景崧《请缨日记》台湾刻本转录。

《请缨日记》，唐景崧撰，自光绪八年八月唐以吏部主事上书言越事始，至光绪十二年离滇赴台湾道任止，首尾三载馀，逐日记述唐在越南北部组织黑旗军抗法的亲身经历及清军的抗法活动，并录有清政府的有关谕旨、函电等，是研究中法战争的重要资料。

玉关烽警，正班定远出塞之年；铜柱云摩，是马伏波登坛之地。书生面目，顿改戎装；海上幺么，群惊将令。然而封侯投笔，便消磨兰台旧史之才；诫子传书，亦散佚浪泊旋师之后。未有刀头环影，半镜方飞，盾鼻墨痕，成编快睹，如《请缨日记》者也。

我维卿方伯夫子，三垣奎宿，早耀文光；八桂名流，夙饶奇抱。于蛮触交争之日，正和战未决之秋。贾谊上书，请系匈奴于阙下；陈汤献策，将维属国于关西。始则一介行边，终乃偏师捣穴。于是本子云之典册，写小范之心兵。纪事成书，编年仿体。以一身之涉历，关全局之转移。盖非陆贾持节，仅事羁縻；终军弃，空谈慷慨。综观全事，可得言焉。当其觅骏燕台，听箫吴市；大江东去，洗出雄心；秋色西来，郁为兵气。方谓伯通庑下，定有才人；要离冢边，不无奇士。苟能数五十馀国，使虏情尽在掌中；亦可率三十六人，奏边功全资幕下。无如酒徒零落，击筑难闻；遂使烟水苍茫，买舟竟去。五羊停棹，未看岭上梅花；万马窥边，且眺关城杨柳。诚以编《板桥杂记》，浪抛词客才华；不若展故箧《阴符》，略见英雄本色。

越南旧隶黄图，久藩赤县。三年修贡，屡镌金叶之书；万里待封，频舣银河之棹。乃者粲粲熊罴，共骇西人之衣服；耽耽豺虎，将夺北地之燕支。如使卧榻之侧，鼾睡竟容；将毋火维之区，全藩尽撤。公于此行，盖欲授策孱王，传书侠客；同扶残叶，永拱中枢。苟舆服而保脾泄，楚尚有材；则甲楯而栖会稽，越犹可国。知不独驾汉官之驷乘，相如自侈谕蜀之文；方且赠齐国之鱼轩，管子将复卫之策也。尔乃富良江上，王气消沉；真腊城中，妖氛震撼。平章，方以斗秋虫为乐事；尚书，乃以撰降表为世家。铸翁仲之金人，难威夷狄；挽安阳之神弩，坐失河山。公知韩将背洹水之约而事秦，楚终出方城之师而灭蔡。君卿虽尚存口舌，叔宝已全无心肝。回望珠江，再航琼海，则此记也，固拟之风土记而不伦，较之利病书而更核者也。然而龙尾伏辰，遂亡虢祀；虬髯仗剑，或王扶馀。如得尉佗黄屋左纛，上表称老夫臣，婆留玉带锦衣，开门作节度使，仍可资为外藩，自胜沦于他族。即或夜郎自大，竹王之种已稀；南交可宅，西母之图宜益。将使二千馀年之故土，仍隶中朝；三十六郡之旧图，再编交趾。亦必号召豪杰，乃能申画郊圻；则有刘牢之本南国枭雄，黄汉升亦西州豪士。越南舍长城之万里，昧国士之无双。公知时局之已更，乃遂露章而复上。盖以中国有圣人之世，为王者大一统之图，必不置羌沈墨于无何有之乡，舍邓睑靡于不可通之域。则当吾皇神武，能驭英雄；何不我马驰驱，再通山泽？果而得郭中令之书，承嗣屈膝；感陆士衡之荐，戴渊抒诚。橐鞬道左，誓复蔡州；酾酒江头，志吞朔虏。亦可谓知人善任，将不难计日成功矣。无何吐蕃诣浑太尉而请盟，倭人误石尚书以款局。官书火迫，催赴昆明；心计灰飞，难羁炎徼。当斯时也，去留两非，倏忽万感：仰天长啸，日寒白虹；斫地悲歌，斗坠紫气。明知大同之塞，虽战胜而马市终开；无如广武之军，方屯定而鸿沟已画。绕朝适所谋不用，子野惟辄唤奈何。乃于进退维谷之秋，顿有惊喜自天之信：闻沙陀之鸦军，破林邑之象阵。于是疆臣决主战之议，大帅上吁留之章。盖当戎服方加，冰衔特晋，天子亦知公真可用矣。第以乍辞郎署，未能全付军符；非关李广之数奇，实待贾生之才老。故虽当金戈铁马之场，历瘴雨蛮云之际：航海捣燕之策未见施行，分道伐吴之师又多自竞；奇计屡摈而勿用，壮怀终郁而不伸。然而公之才固未尝不略见一二也。

其守谅山也，碻磝乍败，符离新溃。粮绌而无筹可唱，乞米徒书；将骄而有檄难征，强兵何策？鱼阵晨压，狼烽夜冲。越甲屡鸣，吴军尽墨。公乃气慑虎狼，画周猿鸟。李临淮作帅，色变旌旗；程不识行军，令严刁斗。遂使残军复振，败局能支。至是而后，大帅悔知之不早、用之不尽，而前失已不可追矣！

其攻宣光也，缒阴平而入蜀，度陈仓而下秦。万险备尝，一军曲达。方将扼兀术于金山，北虏绝无归路；擒孟获于泸水，南人不生反心。月晕而围已合，云压而城欲颓。金人见宗岳而呼爷，夏贼畏范韩而坠胆。此亦法人自纵横海上、睥睨寰中而来，所未有之者矣。则此记也，谓之为相斫之书则过，拟之以大事之记非夸者也。今者银河洗甲，凯旋而柳色当楼；瀛海开藩，判毕而芸编满案。始搜伍籍，将付手民。子长酒肉之簿，饶有史材；髯仙嬉笑之词，皆为文料。盖一时兵交之事，一人战迹所经，而属国兴亡之局，兵家胜败之机，胥于是乎寓焉。

或谓：公间关万里，奔走三秋，所愿未遂，当鸣不平，其事屡乖，宜多过激。何以史臣以成败定英雄，公则多平心之论；术士以兴亡归气数，公则抉人事之微？得毋故示旷达，务为恢张？不知公含和饮粹，蕴英蓄华。琅嬛琐记，皆名臣奏议之馀；幕府丛谈，无文字言兵之习。非特著岳岳之才，抑亦表渊渊之度。况昔者燕然勒石之词、塞上从军之作，多属油幕从事笔墨为缘，蛮部参军土风是记。公，始则口含鸡舌，遍吐天香；继则事坌牛毛，难资人力。乃能挽弧射狼，搦笔绣虎！当下马作露布之日，为飞鸿存雪爪之思。斯又分其馀事，足了十人，耗我壮心，独有千古者矣。

嗟乎！瞻文昌于天阙，惟上将最有光芒；纪列传于史官，独名臣备书言行。方今四海毕达，五大在边，瀛海非终无事之时，天下正急需人之日。所愿公本绘画乾坤之笔，为荡清海宇之图！衙斋运甓，陶桓公志靖中原；帷幄陈筹，张留侯材堪上将。将军中之日报，方略馆汗简宏修；扫海上之巢痕，纪功碑濡毫待作。

门下士台湾丘逢甲谨撰





（三）乙未抗日保台时期


一八九五年





筹组与部署台湾义军抗日期间致台抚唐景崧等人书信十九封


按：这些函电写于乙未年（一八九五年）三四月间。丘逢甲筹组义军始于甲午年（一八九四年）中秋，初称团练。抗日保台事败内渡为乙未年六月初五日（是年有闰五月，公历为一八九五年七月二十六日）。丘氏部署义军抗敌的信札函稿，现存这十九封，其次子丘琳点校后，汇为《丘逢甲信稿》，由《近代史资料》（一九五八年第三期　北京）刊出。今据丘氏手稿及刊稿校录。





1.上中丞三月初三日







1.上中丞[2]三月初三日


此次将出，家父训以弟兄协心军事，上答君师，下保乡井。警报日迫，有能效力之处，均不敢辞也。

同文来所商各情，想已达听。信字两营管带本在营差遣，已着即兼程回中成营，靖字一营亦令其速即传齐，每营请仍拨款二千两。至信字两营归家兄先甲统率，驻扎中港后垅等处，防地在中北之交，而到中路有大甲、大安溪之阻，所有军装饷项，请仍由台北省局支领。家兄才具尚能带营打仗，阅视公牍未能明澈。舍弟树甲不愿率营而肯在营相助，现在军中，拟令同往，并加以营务处名号，以便帮理。家兄虽有四品封典、五品军功，均非切实职名。义军之出，可惜太迟，其间不无人才，皆未练习。勇于善枪者虽多，将来止能使之人自为战，未可云节制之师。此时惟有以宽御众，结以恩义而已。此次公牍请即以府经署衔，以资统率。今日雾雨不能出勘营地，昨日详细察看形势并台北后路情形，亦得其大致。人言已难尽信，地图亦未可凭，以言者绘者不必皆知兵事者也。如圭仑岭、太平顶等处扎营皆为闲着，老路坑炮台以防八里坌小南湾后路，尤非事实；即前同委员所看虎头山之宜筑炮台，亦未中肯綮。此事如作文认题，须切己体会，俟稍晴勘完，再当详禀，上请训示。

逢甲关防拟改刊“统领各路义军关防”，以免每调一营又须另刊；昨商卫队营关防，拟刊为“管帅义军卫队营关防”。

再，吴镇洸已调，其靖字正中营、卫队营帮带，拟改用良字副右营蓝如松，并令选土人一哨。又坐营帮带本拟用张锡范，昨有游得升由乡间来，人甚历练老成，拟易张而用游，以资得力。





2.复中丞　三月初九日


初五早，出勘防地，故勇来赍到手书，先由吕生代拆径复。基沪图是否即粘在壁上二纸，逢甲并未带来，吕生寄上两函，亦非基沪图也。南崁防地应分扎处所，已得大致。基港北皆山谷纷歧，最要者曰厚湖山、官升崎、大坑山、石壁厝山，离海均三里许，由此均可直趋太平顶。此处山谷甚丛杂，一曰狮头山、山鼻子，两山之间曰坑子口，最宽阔，直对南崁港，上太平顶尤近，无山遮拦。南崁港往台北之孔道也。而头前庄即登岸必经之地，曰虎头山、尖山子、番子厝山，两山之间曰庙口，由此上赤土崎，则可趋太平顶，可趋圭仑。其山势均各自分歧，无总扼其要之所，竟有处处须防之势。本拟南崁街后山扎坐营，细审未得形势；兹拟离南崁街三里之尖山子为坐营，防庙口一路，可分哨扎虎头山、番子厝山，并分一二棚在枕头山为瞭望。山鼻子极要，宜扎一整营。狮头山宜扎一营。其前尚有一山，宜分哨扎山上，并筑一土炮台，专防南崁港。后壁厝山、官升崎，宜扎一营，而分哨扎厚湖山，并筑土炮台。已防南崁港，又防红土一路，此处亦可登岸，一营未免少单。拟再分以一营两哨防此一路，以三哨防头前庄，兼通港南北之气。此皆港北布置，而已须五营。盖小营，每营止发二百八十杆枪，共止一千四百用枪之人，防此二十馀里地，联络应援，止见其少不见其多也。港南曰王公庙、竹园，后均平坦无险可扼，宜开壕多放地雷，此处极少，亦宜以一营分哨驻扎。又离南崁港十馀里之许厝港，亦须另分哨往扎，则一营尚不敷用。此时溪水浅，若敌趋港南，尚可由港北诸营驰援截击。转瞬夏潦盛发，则港南北不通，一营亦极单薄。但此时止能计及目前耳，能否由他处分可用之营扎此，抑由逢甲添营以联为一气？此处本有劲字练勇三哨，勇已缺少，又自去夏至今尚未开长壕为战地，漫无布置，若与同扎必受其累，应请撤扎闲地。此营尚有二哨扎石头厝之出水坑，或令其全数往扎，以助石头厝小南湾之防，似无不可。以上布置情形是否之处，统祈训示。现在卫队一哨未齐，靖字一营亦未来，先派诚字正前营往扎后壁厝一带，派诚字中正营扎前庄一带坐营，分哨往扎庙口，俟照料家兄分军及各营齐后，即次第布置中路。信字两营昨借饷到，已专弁解往，催其速行取齐，迳来后垅，家兄即可由此趋往。又靖字一营借饷未蒙赐示，靖字营未到，则不可腾出家兄之营。营中所存六百金，本日分予各营已毕。靖字营借饷外请另借八千两，以五千济本军之急，以三千给家兄带往防地也。初三、初四两上书，各节尚望赐复。军局载到前膛旧炮四尊，其一已断，馀均生锈，并不可用，勇均以为不敢接收；如有好后膛炮，请发数尊。前承诺拨车炮四尊，今在何处？仍可拨来否？千里镜有新到者，望赐两三具。馀容续陈。





3.上中丞　三月初十日


倭寇在北，每占一处，必养息十数日，始再出。今踞澎湖已旬日，计初十后该必有战事。基沪有重兵，当不敢来，若窥台北，非南崁必后垅耳。信字两营借饷初六始到，初七专弁解往，中路计明日方能到来，限初十成军。然无饷则不能责以成军，计至速亦必十二三方能由中路来。靖字一营本限于今日来，因饷未往，亦未能来。靖营来，家兄即驰往后垅一带驻扎，兼就近催信字两营速来也。领饷领械及关防，已专弁勇在省守候二日。信字两营军装到。家兄一营不能兼运两营器械，应到新竹雇夫，以期速迅运往南崁。俟靖营到，共五营兵力，止敷防港北，已详前禀。但兵事瞬息万变，未容一处疏防，拟先以四营防港北，一营防港南，虽属单薄，然以现在兵力不能不如此布置；吴霁老四营齐后，望速调信字等营回助防也。俟照料家兄分军起行，即当拔坐营出扎南崁之元帅庙，以便布置。所运来土炮，细验决不可用，故未接收。所拟勘筑暗炮台两处，须有炮方可言台，有炮台方能阻其登岸，且能自护防营，应请拨出佳炮数尊。麻布袋领无馀，军中要件亦未能尽备，枪弹尤少，伏乞筹及。此次虽仓卒受命，尚觉布置从容。迩因积受寒湿，痰饮感发，心绪颇闷，然大致似无害也。





4.上中丞　三月十一日


昨上一书想已一览。顷奉来谕三函，捧读敬悉。敝部已出扎之营，早令其每夜放哨，兼令其厚结土人，稽察奸细，此事似可释廑虑。具雷兵，已即令扎后壁厝之邱国霖派人往觅；但安雷处所虽据营弁探报，而雷营管带未来知会，应如何放雷，各营未能悉知。应请饬雷营管带转相知会，并自饬雷兵来驻敝营相近之所，以便照料。若径由逢甲处转饬，不相统辖，虽什长未必行也。倭寇在北洋每占一处，必养息十数日，始再出。今据澎已旬日，计十五内外必有战事。若窥台北，基沪重兵所在，必不敢来：计非南崁，必在后垅。此情已详前书，而此二处，皆逢甲弟兄所分防地。如布置早定，自可无虑，惟仓卒受命，故小费躇踌。现所最焦急者：旧有之营，所应需各件均未能齐；新添三营并枪未领。据局云，须五日后方有可领，其督带及各管带关防亦未领到。各局纷烦，此等必非有意留难。但家兄关防未到，犹可率军而行；如枪械未来，势难徒手而战。何日枪械到，家兄即何日行，逢甲即何日往扎南崁之元帅庙。分军在百里而遥，无论手足，即部下如不能照料周全，使之无械无饷无关防惘然而往，公义私恩，两均未尽；但消息甚急，万不容迟，思之不能成寐也！今日炮两尊已运到，以视前锈炮真不值一笑耳。朱上泮不死可惜，不能承受此挽联，如此则威海戴公独有千古矣。南崁兵力虽未周密，尚粗有头绪，后垅则究须到彼方能布置。





5.上中丞　三月十二日


五鼓奉手书及同文函敬悉。良字营一切情形前已剀切面陈，今复承询及，如据所禀云已募成，当可即派员点验。请归陈登元自统，盖一其介弟，一其堂叔，非他人所能统也。

昨已将枪械关防未到、碍难分军到防情形急切陈明，想已达览。但思后垅等处现止有练勇营，若敌由此窥伺，非预为有布置，仓卒无从截击。顷商之家兄，令就本营分足枪弹，明日赴新竹，后日赶至后垅，相应情势布置一切；已议定于明日头二帮车分起启行。惟关防未到，尚可赴防；枪械不齐，虽已赴防，难徒手而战。此等急切情形，备详前书，当蒙鉴及。军中一切应用之件，种种未齐，战事又在旦夕，思之焦急，贫如禁体作文章，不意今日带兵，还是穷书生本色生涯也。

应请吾帅饬局先备齐信字两营军装各件，专员克期径行解赴后垅，以期迅速。若仍由逢甲派弁请领，及逢甲到后垅再派人来领，辗转迟延，必误事机，盖已两次派弁往领未得矣。其靖字一营，今日可齐，其应领枪械，不敢请饬运来，自应再由逢甲派弁守候。昨所请信字两营军装饬运至后垅以期迅速之处，想已蒙准饬局从速派运，家兄已拔营赴防。信字两营亦限十四齐至后垅，候军到即可次第布置矣。顷奉善后局移送关防文，止有各管带关防，其督带关防是否应行刊给，以资统辖，伏祈训示。





6.上中丞　三月十三日


初九、初十、十一、十二，连上四书，未蒙覆示，反复抚念，惭骇交并。细核书中都无触忤字句，不知何故。其请运信字两营军装一节，同文十日来书令处设法，逢甲种种为难及焦急情形，均在上吾帅书中。同文所未尽见。逢甲千气万力不能得者，往往吾帅一言得之。如俯念孤军分扎要地，势难徒手而战，仍请速饬备齐军械，勿杂坏枪，克期运往后垅。如必由逢甲处再行请领，又运往新竹，由家兄处派人来接，辗转迟延，太费时日，军事方急，似未可仍作此官样文章也。如因此事怪其所琐渎，加之轸责，亦不敢辞，必求请得而后可。又地雷二十具，查明止由石头厝安至红土山，其地皆南崁港北，非港南也。红土山离南崁港尚三里馀，仍请于南崁港左右再加安放。雷兵仍住石头厝，昨令人往觅，据什长柳得贵云，必胡管带有命始敢移近敝营，不出前书所料也。明日当出扎南崁之元帅庙，以便布置。军中一切应用之具，十缺三四，领又不能即得，若事事告吾帅，又嫌烦渎，自顾不知所云。





7.上中丞　三月十八日


顷据丘国霖报称，本日巳刻有黑色□旗轮船三艘，由南来，一艘径由外洋北行，二艘驶近南崁港约三四里，停一钟许始北去。查通商章程所载倭奴国旗商旗均白色红心，兵船亦相同否？其旧用之船多白色者，今所购已杂，当不尽一色，乞示及，以便详告各营。又大甑山极为要地，已令丘国霖于无可分哨中暂分一哨往扎，以便续行布置：此本非南崁防地，而又关南崁防地甚巨，故不能不急切往防。其大小南湾、石头厝、出水坑等处，派谢道隆往勘，险要已详前书。兹据丘国霖续往勘回，所言与谢相同，现无一人一骑驻扎，乞速派营来。又据吴镇洸禀称，港南散漫无扼要处，将来总需营哨散布，所幸兰棱木丛杂尚可埋伏。昨派其往勘许厝港，兹据复称，尚有小山可扼守云。倭寇闻要索赔款七千万磅。持议者虚与委蛇，于此令人思宾媚人一流人物不置矣。破倭船，杀倭头，谓前出有赏格告示，营中多不知，乞饬抄一纸见示。





8.上中丞　三月二十日


逢甲性本疏阔，于公牍事宜未能详细，故每事先上书请示，再行具牍，以免驳斥。信军营务处，即系请示蒙诺之件，顷批牍回乃又奉驳，当即遵命撤委。逢甲前办理北路义勇，举人余绍赓极力赞助，所招集靖字营亦较良字营为切实，此次来赴北防，故即邀请来营借资助理。而请加以帮理营务处名目，奉批无准驳语，绍赓意不自安，亦力请退，尚未许行。查张镇所统八营，委营务处三人，禀报亦未奉驳。初谓事同一律，故敢冒昧上请。又杨道所统三营，其营务处即由院委并给薪水。逢甲奉命创办义军至今，吕赓虞赞助之力为多，前蒙委帮办义勇事宜，尚不敢请给薪水。其人性格极恬退，本约来军一月，营务初有头绪即回。逢甲以其在军极为得力，不便令去。故思一维系之法，非加以宪札不可。同一薪水，由营自给与由宪给，则受者之感奋自殊。故拟照杨营上请，不意其非向章也。赓虞见非所应给，已力请辞薪水，似宜准其辞，又兼申前约，则尚未能许之。如使全军赞助之人纷纷告退，则逢甲一人难独自办理，丛脞必多。奉驳之件，此尚初次，将来正恐未有已时，亦自立脚不住耳。吾帅裁成有素，故敢私布其情，伏乞察夺。





9.上中丞　三月二十三日


本早刘差官赍各件来，适逢甲出阅各营，至晚回始得捧读手书。前三纸训诲周至，且感且愧。后二纸并示苦心经营大局之处，局外已闲谈聒耳，局中又助理少人，此种情形真堪愤叹。和局不成，台地必有大战，自在意中。但使诸将协心，能与防地共存亡，倭寇虽凶，未必即能全占台省。所虑军火不继，饷源不接耳。如议和者竟有割台之举，默察台地情形，必至内乱。此时无绳尺之可拘，倘有英雄者出，但使封疆大臣中有能隐助以军火，即足集事，饷则竟不必问矣。浩劫茫茫，未知天心何属，于此令人思郑延平一流人不置。颂甫和题壁诗有“草薙事业无人问，且向乡关集健儿”之语，诚有慨乎其言之也。十九夜有轮船在南崁港口放电灯约二钟许，系自北而南。二十一二日均有一二轮自南而北。本日有一轮在黑水洋，有一黑色轮无旗驶近红土山约二里许。此处水甚深。拟令丘国霖一营全扎大坑山、厚湖山专防此一路。信字三营此三日内陆续可回防。家兄已来，顷与商，拟于丘国霖原扎地之后壁厝、官升崎，分信字一营扎此，兼分哨扎头前庄，通港南之气；并分一营往扎港南，与靖字营为犄角。其大甑山亦分一营往扎，明日即同履勘。至信字正前副左两营，由家兄点验即令到防，靖字正中营逢甲点验即令到防，可否以点验之日或到防日起支大口粮？防紧之际，如俟请派员点验成军始饬到防，未免少费时日；然已到防，又不便仍给小口粮，故不能不以此情请示，伏乞察夺。各营已包匠一律建造营房，此事如俟详准始兴工亦小延，已饬克日建造，用并附闻。防地宜用炮处甚多，军中也有能用开花炮者，如有炮可来，拟招炮队二三哨也。逢甲日出巡阅各营，惟早晚在营为多。此处离桃园有电杆处止十馀里，如安一旁线来此，则军事急时，可期迅速，五百里牌递至速必越八九时始至也。





10.上中丞　三月二十四日


昨夕戌刻，因丘国霖报称“倭轮近岸泊，又探有奸细在渔寮等处，当往查拿”等语，当即飞报，想已达览。旋通传各营，一律预备开仗，并饬分哨往援丘国霖，且派本营得力弁勇驰往搜拿奸细。兹据回称，昨日酉刻有倭轮一艘停泊海口，一艘泊黑水洋。又据庄民徐亚成向丘国霖处报告说，海寮有生客三四十人恐系奸细，丘国霖即派勇百馀人赶至渔寮。渔人俱云，日晚时用小船上岸，口操土音，云系澎湖来，其人皆短髪着洋人衣服，并云洋人每日止发糕饼二块，耐不住，要来籴米，因无米籴，旋即下船而去，当将渔寮遍搜，尚无所获等语。观此情形，系澎湖降人来为奸细者，定因石头厝、小南湾一带尚无防营，欲乘虚由此登岸。现在倭轮尚在停泊，已预备开仗。此间屡请灵活快炮未得，所运来红毛炮又极笨，费尽气力始到防营，又尚未领得子药。是开仗所持惟枪，快枪已不准领，坏又不准换，营中之枪本不敷用，现在枪弹每人仅有百颗，惟有仰恳吾帅速饬运弹来营以备用；若由逢甲派弁往领，局中迁延必误事机。又朱名登自募之营虽未齐，拨统之良字两营已齐，请饬其即日往扎石头厝、小南湾等处。各处港口久已封禁，惟南崁港、许厝港前因刘嘉辉驻扎，故太仆米船依然出入。现在米价腾贵，兵食维艰，又船尚出入，则稽查奸细为难，可否一律禁止之处，统乞察夺。





11.上中丞　三月二十七日


连日亲到各营应行分扎处所细加履勘，在崇山峻岭间舍车徒步，所见益真，其里数亦益确。兹以台人每千步足为一里计之，南崁街至扎坐营之尖山约四里，中隔大小二溪，此山以近元帅庙，一名元帅山。其分哨之虎头山在东对峙，番子厝山在迤西。由尖山至山鼻约七里，为卫队营张景龄分防地。山鼻与狮头山对峙，约四里，为诚字正中营谢道隆分防地。中隔一溪，两山口正对南崁港来路，曰头前庄，约四里，到港口约六里许。由狮头山至后壁厝之大坑山约七里，至红土山约八里，为诚字正前营丘国霖分防地。后壁厝山谷丛杂，丘国霖一营分扎不能周密，故前书有拟再以一营分三哨扎头前庄，两哨助防后壁厝之说。因止五营，不能不分防南岸，故此处暂空；究不能放心，因直穷山脊，欲寻扼要处所，又得一最要而不可不防之地，曰大甑山，在后壁厝之山西北：山势最高，南见南崁港、许厝港海口，北见沪尾、八里岔海口；其山脚分支数处，有离海岸二三里者。问之渔人，此山海中望之甚挺，敌人无论由何支山脚登岸，直扼山头，则天拊后壁厝、狮头山之背，并拊大小南湾、石头厝之背，所有营地均不可守；由此上泉洲山，即到太平顶。此处竟非扎一营不可，极少亦需三哨，而现在不独无营，并无哨可分，此港北连日所勘山势情形也。其港南已以吴镇洸之靖字正中营，分哨暂扎竹围子等处，此地尚未看到；今日因走山路过多，人甚倦，拟后日复看。闻离南崁港十里许，曰许厝港，一曰二埤港，小船亦可登岸，十四五里即到中坜火车站；越火车站，走山径，可不由圭仑而到新庄。此虽非南崁防地，而地势毗连，所闻不可不慎。拟派人往看，或数日后得空亲往一勘。俟信字等营回防后，看兵力能及与否，再筹布置，此港南及毗连处所情形也。又派谢道隆往勘与港北防地毗连之大小南湾、石头厝等处，云均有险要可扼，而轮船可泊之处离岸颇近，除石头厝有劲字两哨外，馀尚无人驻扎，深觉可危。查陈尚老所募之营，即指扎此处，如已成军，似宜速来分扎，以防窥伺。耳闻刘嘉辉十九赴后垅，已函逢甲即拔营回北，其新调之信字营已于十四五日点验，可并带来。各营到此后应如何驻扎，乞先详示，以便布置。又本日据丘国霖报称，巳刻有白色三桅轮船在南崁港口黑水洋边停半钟，又驶近红土山约七八里许停一钟，即往北行，不知何轮？胡管带今日来见，拟后日看安地雷，合并附闻。中路亲友来信均谓倭奴遭瘟日死百人，天夺其魄，为之少快。彰云人心惶惶，台苗如故，家信来言柏庄寄住者竟满堂满室，安得广厦千万间，大庇全台官幕眷口尽欢颜哉！







连日亲到各营应行分扎处所细加履勘，在崇山峻岭间舍车徒步，所见益真，其里数亦益确。兹以台人每千步足为一里计之，南崁街至扎坐营之尖山[3]约四里，中隔大小二溪，此山以近元帅庙，一名元帅山。其分哨之虎头山在东对峙，番子厝山在迤西。由尖山至山鼻约七里，为卫队营张景龄分防地。山鼻与狮头山对峙，约四里，为诚字正中营谢道隆分防地。中隔一溪，两山口正对南崁港来路，曰头前庄，约四里，到港口约六里许。由狮头山至后壁厝之大坑山约七里，至红土山约八里，为诚字正前营丘国霖分防地。后壁厝山谷丛杂，丘国霖一营分扎不能周密，故前书有拟再以一营分三哨扎头前庄，两哨助防后壁厝之说。因止五营，不能不分防南岸，故此处暂空；究不能放心，因直穷山脊，欲寻扼要处所，又得一最要而不可不防之地，曰大甑山，在后壁厝之山西北：山势最高，南见南崁港、许厝港海口，北见沪尾、八里岔海口；其山脚分支数处，有离海岸二三里者。问之渔人，此山海中望之甚挺，敌人无论由何支山脚登岸，直扼山头，则天拊后壁厝、狮头山之背，并拊大小南湾、石头厝之背，所有营地均不可守；由此上泉洲山，即到太平顶。此处竟非扎一营不可，极少亦需三哨，而现在不独无营，并无哨可分，此港北连日所勘山势情形也。其港南已以吴镇洸之靖字正中营，分哨暂扎竹围子等处，此地尚未看到；今日因走山路过多，人甚倦，拟后日复看。闻离南崁港十里许，曰许厝港，一曰二埤港，小船亦可登岸，十四五里即到中坜火车站；越火车站，走山径，可不由圭仑而到新庄。此虽非南崁防地，而地势毗连，所闻不可不慎。拟派人往看，或数日后得空亲往一勘。俟信字等营回防后，看兵力能及与否，再筹布置，此港南及毗连处所情形也。又派谢道隆往勘与港北防地毗连之大小南湾、石头厝等处，云均有险要可扼，而轮船可泊之处离岸颇近，除石头厝有劲字两哨外，馀尚无人驻扎，深觉可危。查陈尚老所募之营，即指扎此处，如已成军，似宜速来分扎，以防窥伺。耳闻刘嘉辉十九赴后垅，已函逢甲即拔营回北，其新调之信字营已于十四五日点验，可并带来。各营到此后应如何驻扎，乞先详示，以便布置。又本日据丘国霖报称，巳刻有白色三桅轮船在南崁港口黑水洋边停半钟，又驶近红土山约七八里许停一钟，即往北行，不知何轮？胡管带今日来见，拟后日看安地雷，合并附闻。中路亲友来信均谓倭奴遭瘟日死百人，天夺其魄，为之少快。彰云人心惶惶，台苗如故，家信来言柏庄寄住者竟满堂满室，安得广厦千万间，大庇全台官幕眷口尽欢颜哉！





12.上中丞　四月初二日


初二日勘防地回，接同文函，敬悉一切。卫队添足全营，拟即作为诚信全军卫营，原兼带卫队两哨之营务处吕赓虞人甚稳练，自创办义军及成营以来，一切部署均其与家兄先甲之力为多，以之管带此营，原无不可。与之详商，乃力请仍以营务处在营帮理，其管带卫队营请另行派人。查坐营帮带文生谢景龄才具尚属开展，拟即委为管带。已来北防，自须联络北路义勇，拟令在营差遣之带北路靖中营武生吴镇洸作为帮带，并令挑选一哨补足全营。其坐营帮带有帮理文案原带诚后营之文生张锡范，人尚谨慎，即拟派为帮带。可否之处，统祈训示。





13.复孙萼参　三月初三日


初三日奉到来电，敬悉一切。鼎卿昨来电，已将情形飞陈，未得示，故未复。北路义勇良字两营，因必欲归敝处统，不肯归陈副将统，已经遣散。前月廿四日中丞电饬再调中路义勇二营防中路，已传拣定营哨限五日齐集，旋因统人难得，又敝部已来北，相隔太远，恐与他军不相联属，续行电止。义勇营官中惟家兄才具能统二三千人，次有谢生能统千人，本拟留一人在中，以备阁下缓急之需，因闻尊处已有新募防营，故此二人均令举营率之来北。中路义勇三十七营，现因先调四营，其馀营官均愿来营当差，以资练习。来者已有二十八人，馀未来者则均不甚可靠；顷与诸营官商会回中成营归杨郑统，均称不愿。今思得一策于此：如十分紧急，惟有家兄或谢生率本营，带同得力营官，速回中赶集两营，自行统帅，以应阁下；此则仍须由尊处电请方合。但来回及成营非十馀日不办，恐缓不及事；又家兄与谢生惟能率勇打仗，朴拙不善应酬，恐与他带兵者不合，一切仍须阁下调遣或能得宜耳。





14.复俞同甫三月初三日







14.复俞同甫[4]三月初三日


顷奉来示敬悉。布袋嘴等处切近澎湖，其地势无山险可扼守，若两营分扎，必有他联络应援之师。义军初出，其调度训练均须逢甲一人亲自任之，如相隔太远，亦难得力。自南崁至家兄后垅防地，由火车往须一日半（疑有讹误），由后垅至布袋嘴须四日半，势太不联。若勉以大义，或有肯往之人，而心不敢以为安。且布子太散，亦非胜着之棋也。请以此意转达帅听，再详商之。

明日当再往详勘防地，诚字正前营拟扎后壁厝，本日已派三哨往之，营地看定，即全营分扎。诚字正中营已派三哨到南崁街，拟定全营出扎山鼻等处，卫队亦先派出扎坐营，俟照料家兄分军后，即赴南崁，以便调度。靖字营初十内当可齐，再为联络布置也。分行赶造营房，拟非一月外不办，拟备麻袋两万个，以便仓卒扎营，此项未审军械局有可领否？新调信字两营借饷三千金，拟全拨与家兄，所调靖字一营，可否照借？中路所领之项，营中现止存六百金也。家兄拟带各营明白哨官数人往关渡看所扎地营，此在《请缨日记》已详做法。又有回字营法，见《盛世危言》中，已开给各营详看，但未审可用否耳。千里镜祈借出，炮尚未领，能否由他处拨出？





15.与俞同甫　三月初四日


昨午匆匆未及畅谈，承示预备再调义勇两营。现在敝部分军，所有之营止敷防南崁港北，其港南尚属空虚，已将情形达之帅听。如其预备如不得用，不如即行调来，酌之。惟前所调义军，勇丁尚能刻期聚齐，均以候旗帜号褂，致稽期日。现催新调之营未来者，连接来信，亦均以此为言。闻善后局有预制号甲存，如预备之营须调，请发两营之数，较易到防也。请领军装印单想已交萧岩，兹特派弁勇往领。九龙袋极关紧要，应领之件多半如此，希催之。麻布袋据局云，须由敝处请示大帅，始便采办。此何时也，尚敢以此琐事屡渎帅听乎！无已，请吾丈言之。土炮不得用，能想法拨数尊佳炮来否？敝部营哨皆均精枪法，均愿领十三响，而局中无之，闻有十连枪甚佳，如可领，请示知，庶免到局唐突也。靖字营借饷千五百两，另借八千两，昨已蒙帅准共计九千五百两，不如即借万两成数，商之。北方停战，倭寇全力赴台，自在意中，如当国者真有弃台之意，窃愿举所有义旅共保危疆。此军出太迟，已承鉴及。迟犹方可，惟事事蒙吾丈照料，而从中尚有几转，不能尽应手，奈何？





16.复邓季垂


前月奉手笔，适义军初奉征调之时，洪纤猬集，未遽奉答，为歉。中丞初拟调翼军往南，而以义军专防中路，兼任筹饷；旋因省垣后路空虚，复调赴北。现中北两路义军已调至十营，逢甲自带五营：诚字三营，靖字一营，捷字一营。以良字两营，由陈进士登元分节，分防南崁等处，兼顾省垣后路；以信字三营由家兄先甲分带别防新、苗一带。将领多门下诸生，兵士皆乡间子弟，故训多于练。受命仓卒，恐旦夕有警，止能使人自为战，未可言节制之师也。书生初出治军，止能办到“临事而惧”四字，一切规模均未能阔大；所望时锡箴言，不遗在远耳。贵治布袋嘴一带切近澎湖，敌气甚迫，闻已添营，未审布置能周密否，至以为念。





17.上同甫　十九日夕


陈弁回，赍到手示，敬悉。吾丈辞巴及而不居，谦让则可，真实则不可。如非吾丈容其巴及，则事事决难顺手，谦者自谦，巴者自巴，则不如其受之也。自十四移扎元帅庙后，日日帕首短后衣，巡阅各防营，山径丘间，舍车徒步二三十里，所见益真。计港北山谷丛杂，自南崁街至山鼻、狮头山，布置已密，惟头前庄尚空虚，后壁厝一营亦单。近又于后壁之西北得一不可不防之所，曰大甑山：南见南崁港、许厝港各口，北见沪尾八里岔各口。其山分支而下，到海有止二三里而近者。若敌潜据此，不独拊南仑各防营之背，兼大小南湾、石头厝之背，由此直趋山顶，即可到新庄。其圭仑太平顶诸营不能阻，极少须扎一营。此港北情形也。港南则平坦无险可扼，应分哨扎，现一营驻扎亦尚单。昨奉帅论命将信字等营调回南崁，再加布置当益周密耳。大小南湾、石头厝等处，现尚无营驻扎；信字等营即来，兵力亦未能及此。请帅处速派何营来防，许厝港亦应防，已陈达帅听矣。前书言派勇听差事，即选明白数人，而均不愿往，故有再酌之语。来示以派勇二名，即由显彝处招人甚是，已告显彝即照行。又显彝书云：“庖代不便多言。”如萧岩不来，即以此事专属之，为正其名，可乎？请酌之。





18.致顾缉庭方伯　三月二十日


趋谒铃辕，倏经旬月，敬维起居万福为颂。逢甲到南崁防后，详勘港口情形，略得大势。其港北山谷丛杂，每一山头为敌所据，即可用炮轰击各处；每一谷为敌潜入，即可趋太平顶，拊省垣之背，故处处均费布置。其港南则一片平坡，无扼要之所，不比基沪有两山包裹，安营设炮台势可相联络也。兹将各营分布处所详列达览。港南曰竹园子、王石庙、仑后、墈子脚；港北曰虎头山、元帅山、番子厝山、鼻山、狮头山、狗头山、后壁厝山、官升崎、大坑山。书生初出治军，止能办到“临事而惧”四字，所幸勇丁均同乡里，教以大义，其心尚为团结。又营中气习尚少，与百姓亦甚相安。前承以诸葛武侯生平得力处在“淡泊明志，宁静致远”二语，可云要言不烦，言近而旨甚远。将领多门下诸生，每与绎高论，尚能心领神会。惟逢甲望轻才绌，誓与士卒同甘苦，借结人心，故帕首短后衣，日周旋健儿间，觉羽扇纶巾，名士风流，如在天上矣。夙承谬爱，尚望时赐箴言。肃此奉候勋安。伏惟亮鉴。不备。





19.致吴霁翁


霁翁仁兄军门乡大人麾下：仰孙吴声望久矣，闻棨戟重来，海上军民同声欣慰，想见名将夙期也。逢甲初出治军，韬略未谙，惜未得趋谒旌门，借聆高诣，怅何如之！昨奉中丞来牍，令家兄暂分军出赴后垅，一俟老军门整齐部伍，壁垒一新，即当回防南崁。贵部何时出镇，祈预示知，以释悬抱。义军皆乡里子弟，非素历戎行，所有未逮之处，乞无吝指示。因夙钦仰，故手书示敬；军书旁午，恕不庄楷。此候勋安。





乙未保台血泪上书四件


按：一八九五年春，清政府派李鸿章赴日求和，四月十七日与日本签订《马关条约》，割让台澎，赔款二万万两，举国同愤。丘逢甲得知，悲愤交加，以“全台义勇统领”“在籍工部主事”名衔，先后三次上书清廷，请求废约抗战，并血书“拒倭守土”以示决心。光绪帝师傅翁同龢收读后，在日记中写道：“得台湾门人俞明震、丘逢甲电，字字血泪，使我无面目立于人世矣！”（《翁文恭公日记》乙未年三月二十五日）丘氏《重送颂臣》一诗中有“刺血三上书，呼天不得直”等句，即指此事。光绪帝阅后也深受震动，传电旨云：“连日纷纷章奏，谓台不可弃，几于万口交腾。……着李鸿章再行熟察情形……详筹挽回万一之法。”（《清季外交史料》卷一一〇第十四—十五页）





第一次上书　三月二十四日

第一次上书　三月二十四日[5]

光绪二十一年三月二十四日（一八九五年四月十八日）

据工部主事统领全台义勇丘逢甲率全台绅民呈称：和议割台，全台震骇。自闻警以来，台民慨输饷械，不顾身家，无负朝廷。列圣深仁厚泽，二百馀年所以养人心，正士气，为我皇上今日之用，何忍弃之！全台非澎湖之比，何至不能一战？臣等桑梓之地，义与存亡，愿与抚臣誓死守御。设战而不胜，请俟臣等死后，再言割地，皇上亦可上对祖宗，下对百姓。如日酋来收台湾，台民惟有开仗。谨率全台绅民痛哭上陈等因。乞代奏。

《清季外交史料》一一〇卷





第二次上书　四月初四日

第二次上书　四月初四日[6]

光绪二十一年四月初四日（一八九五年四月二十八日）

台民汹汹，屡请代奏，未便渎陈。前闻各国阻缓换约，谓有机会可乘，劫以不得不奏之势。兹据绅民血书呈称：万民誓不服倭，割亦死，拒亦死，宁先死于乱民手，不愿死于日人手。现闻各国阻缓换约，皇太后、皇上及众廷臣倘不乘此时将割地一条删除，则是安心弃我台民。台民已矣，朝廷失人心，何以治天下！查《公法会通》第二百八十六章有云：割地须商居民能顺从与否。又云：民必顺从，方得视为易主等语。务求废约，请诸国公议，派兵轮相助；并求皇上一言以慰众志而遏乱萌。迫切万分，哀号待命。乞代奏等因。请代奏。

四月初四日奉电旨，连日纷纷章奏，谓台不可弃，几于万口交腾。本日又据唐景崧电称，绅民呈递血书，内云：“《公法会通》第二百八十六章有云：割地须商居民能顺从与否。又云：民必乐从，方得视为易主等语。”台民誓不服倭，百方呼吁，将来交接万难措手。着李鸿章再行熟察情形，能否藉三国阻缓之词，与伊藤通此一信，或豫为交接地步。务须体朕苦衷，详筹挽回万一之法，迅速电覆。

《清季外交史料》





第三次上书　五月初一日


光绪二十一年四月二十二日（一八九五年五月十五日）

敬禀者：台湾属倭，万众不服，迭请唐抚院代奏台民下情；而事难挽回，如赤子之失父母，悲惨曷极！伏查台湾已为朝廷弃地，百姓无依，惟有暂行自主，死守不去，遥戴皇灵，为南洋屏蔽。留台抚暂仍理台事，并留刘镇永福镇守台南。一面恳请各国查照割地绅民不服公法，从公剖断，台湾应作何处置，再送唐抚入京，刘镇回任。台民此举，无非恋戴皇清，图固守以待转机。情形万紧，伏乞代为电奏。全台绅民同泣叩首。

《台湾唐维卿中丞电奏稿》





致总理各国事务衙门电　四月二十二日

致总理各国事务衙门电　四月二十二日[7]

光绪二十一年四月二十二日（一八九五年五月十五日）

台湾属倭，万姓不服，而事难挽回，如赤子之失父母，悲惨曷极！伏查台湾已为清廷弃地，百姓无依，惟有死守，据为岛国，遥戴皇灵，为南洋屏蔽。众议坚留唐抚暂仍理台事，并留刘永福镇守台南；一面恳请各国，查明“割地绅民不服”公法，从公论断。台民此举，无非恋戴皇清，图固守以待转机。





（四）乙未内渡之后


一八九五年





景忠祠题壁后记


按：本文写于一八九五年冬，据丘逢甲诗文手稿第六册校录。景忠祠在广东蕉岭县城西北长潭胜景“一线天”附近。“一线天”为明末抗清义士林丹九先生殉节处。两侧壁立数十丈，仰视天如一线，飞流凌空而下，故名。

予目短视，不便题壁；拙于书，不敢题壁。欲题之壁多半为过客涂抹殆尽，不得题壁；即题而村伧野僧不知护惜，不愿题壁。境之所触，或别有伤心，或同游非人，俗务牵制，得人或谈谐哄作，不暇题壁。弱冠以前，童心未化，词源滚滚，不择地以出，或一日赋万言，一夕成诗百首，人咸诧曰才，亦辄自信曰才；既而悔之，始一出于矜慎而伫兴，即就之作遂稀，不能题壁。于是荒亭、古驿、梵刹、琳宫，乃遂鲜仲阏父笔痕墨迹者，此亦藏拙之一道也。

景忠祠者，邑人所以祠林丹九先生林丹九，明末镇平（今广东蕉岭）人。率众抗清，

兵败不屈，自坠于“一线天”。者也。乙未重九，予始得拜先生之祠。久之，乡人有议其无题壁诗者。予游长潭五言古诗六首，其四即为先生发议，但前后章均纪游之作，不宜疥先生壁。友人有谓可截此章题之者，然六章自为篇法，不应断章别出，且亦无此体例。予见题祠壁之诗，前人多为律句，乡人已爱予诗，又爱先生之壁，无已，请为七言律诗二首，俟暇日再游，当破例补书于无屋漏痕处。

嗟乎！上雨旁风，祠宇之颓败实甚，此邑贤有司之责，亦乡贤士大夫之责，爱斯壁者所当念也。夫敬先生者固不系于题壁诗之有无，先生风节壁立万仞，亦不以祠为重轻；然有举毋废，古之训也。佛为西方圣人，其地去此数万里，其人去今数千年，尚为议修其寺庙，况近如先生之贤、之祠宇乎？请以此诗告邑不能诗而又能爱先生之壁者。至于予赁庑而居，尚未能及相如四壁立：出有题壁之诗，入乃无题诗之壁；固不应舍己之壁，而先谋先生之壁题焉。发其议可也，倡其事焉未可也；邑有人焉，当有感予言而兴起者也！十一月十六日夜自记。

一八九六年





请改文基乡为文福启


按：本文录自《丘仓海先生文集》。

盖闻先畴旧德，管敬仲首表士乡；让水廉泉，范柏年自夸臣宅。自昔名因时著，地以人传，置郑公之乡，特标通德，署荀氏之里，上比高阳，大都笔锡嘉名，必由贤宰。文基乡者，始隶石窟之都，继有丰田之号，辟洪荒巢窟之世，开周家稼穑之基，八政先农，五谷时熟，厥田上上，我稼多多。乃草昧之俗目殊，文明之象聿启，遂由先正请易今名。特基之为义虽美，其始未观厥成，譬之九成之台仅有其址，百宝之塔必合其尖，用俟后人益宏前制。于是广参古说，博采舆谋，欲就前基，以延后福。福已集成，文仍在兹。三老之论佥同，百世之基益拓。盖镇之为乡十二，名福者有四焉。夫稽天锡于《洪范》，五福备志箕畴，颁发赏于宗潢，五福首瞻奎藻，是以福冠古今，自必数符天地，如其未弥，缺憾尚留。招、同、兴、广招福、同福、兴福、广福四乡之名之间，曷若用集大成更易初哉！首基之字，陶写江渚风月本赖福人，指挥龙虎风云必推福将。谁谓文豪一世，不由福慧三生？而况得岁者，越福星耀牛斗之墟。吾道其南，福州为人文之薮。吾邑雄藩越境，俯瞰闽关。读诗寻文节之梅，衍卦问文山之竹。登文石于黉序，实为邑材；集文禽于讲堂，本名越鸟。访前代忠臣遗迹，文信国曾来此邦；数本朝异姓殊封，福郡王实临吾广。然而从古文章，必资福命；在天福德，并耀文昌。欲以吾邑兼备五福之全，厥有兹乡，高踞三台之上，上参云汉，君山高耸，文峰舒啸，烟霞仙桥，允推福地，鉴石屏峙，焕岚翠为文光；炉峰云生，普甘霖为福泽。玉华绚彩，现龙辅之奇文；花诰钟英，应鸾章之降福。将萃同人于儒林文苑，路斯世于寿寓福林。结文字之福缘，汇文澜于福海。恭惟公祖大人为一世文宗，实万民福主，请颁佳贶，用协新称。官原进士，多士怀斯文有主之心；岁在丙申，引中得锡福无疆之义。不特有韵曰文，将兴舆颂；无事为福，共享太平。行见人材蔚起，报国以文；伫看同颁，如天之福。

一八九八年





致丘菽园书


按：本文原载新加坡一八九八年六月九日《天南新报》。

据丘菽园《五百石洞天挥麈》谓，工部来书略云：

闻韩、杜大名久矣，海天迢递，晤觏为艰，怅何如之！阁下以亮特之天才，丁时事之日棘，直从海上开一诗世界，借遣豪情，此乐何极。吾宗为九族开闽之一，唐宋以来，英杰间出，及今则当以阁下首屈矣。小九州外，高筑诗坛，恨不能执牛耳而相从也！

逢甲志大才疏，荏苒壮年，百无一遂。台岛义军散后，携家百口，间关闽粤，侨寓于潮，今岁遂主韩山讲席。数年戎马风尘，再作此经生面孔，高距皋比，心殊厌之。兼以时局日迫，明岁遂思为出洋之计，由南洋而欧，而美，环球一周考彼政要，为我张本，此一途也。然分裂之说旦夕恫喝，则须与中州豪杰商略保种保教之策，故拟由吴越而楚蜀，而秦晋，而燕齐，此一途也。方今中国人才不能以海内限，南洋各岛，当大有人，计阁下必尽收之夹袋。有高阳酒徒、燕市击筑、屠狗之夫乎？幸为一道姓名也。鄙什附呈吟席，聊博一粲。原赠三律云：“苏韩笔力不到处，石破天惊自著书。……”





致菽园


按：本文原载新加坡一八九八年七月十六日《天南新报》。

菽园宗兄大人阁下：春间见与范生书，知去岁诗函未达，方拟重缮，而范生已行，旋奉来书，知前函幸未浮沉，书意缠绵。见和四诗尤极情深而文明，感甚！佩甚！环球之游，本拟以游历行，事与力违，暂俟异日。楚游亦中止，楚中健者，则固早通缟贮也。

承询台湾往事，保台之疏，唐公（按即唐景崧）几百上，刘（按即刘永福）亦屡上，几于无策不筹，而外间知不十一，弟亦四疏与血疏为五。于时，瞬息百变，当局数人外，同在斯土者，且莫知本末，更无论外间传闻矣。嗣迫为自主，此犹夷然，明知末着，而势不能不拼而出此者。成败之论，今古同慨，弟亦当局之一人，何事喋喋？辱荷垂问，敢尽其愚。

方事之殷也，唐北刘南；民部守中，则敝统也。时则王灵已去，人心大动，抚内未定，而敌已北来。唐督战，不全负也，饷械本绌，而均屯北；已而淮部首变，北军乃溃，饷械一空，而敌遂据北矣。中部驰援，半道遇敌。旬月之战，虽不大挫，而终莫支，则军火缺也。

甲午防事起，惟南皮张公在两江略接济，不能如甲申闽粤诸省均助台，然犹节节截堵。固由民勇，亦地险为之。入秋涝平而潦退，水陆无阻，敌遂由中而萃南，而南亦不守矣。外间初则誉刘逾分，后则毁亦逾分。平心而论，唐、刘均未可厚非，是时如为身计，已奉朝命，即以地委日而去，岂不足以自全？而皆不忍去者，犹冀万一保全此土此民。非特此土此民也，台弃而天下大局遂不可问，今日胶、澳、旅大之势，当时已早忧之，故权为自主，以振人心，丛受笑怜，亦不敢辞。然其时守台，固自守之，非为君守，固无异与存亡之义。唐变起而去，刘力绌而去，虽责以不死，以义无可殉而死也。

弟自甲申后即知孤台难守，故常谓须台人能自为战，而后万一可保。于是极意联络各路人心，台人信之者虽仅十一，而莫不知其有保台心。故奉命督办义军，一呼而十万众应。番酋盗魁，愿隶军籍，亦平日空言之微效也。

先是辽事方迫，曾以书干朝贵，请以台勇□□□□□□甲申成案不听；请行南洋诸岛，密托义商代办接济，不听；请借雷艇守口，虽听，而商之粤督，仍不听。义军者只有军籍，而其人均在田间听调者也。请核各营空额，以义军补之，不听；请以十营饷械，用践更法预练，以备调，不听；敝部之出，已在澎湖失后，止八小营，领械未齐，而割台之命又下，艰难□□，卒蹈罔济。痛哉！来书以掣于时局由，为弟慰，亦安知当时之掣之者固有如此哉！□□□□□□然即刘、唐二公，其为时局所掣而使不得有为者□□□□□□所嗟敝部战而殉者数君，向曾遍恳群公，皆以事在让台后，无能为请。惜兄书已梓，否则附名□其中，亦可示薄海内外，俾知岛上固有烈士也。然死者长已矣，传不传亦奚冀哉！（以下复印件缺）

宗愚弟逢甲顿首，四月二十九日





菽园赘谈序


按：《菽园赘谈》是丘菽园评说时政世态人事的文稿汇编，付梓时请丘逢甲为之作序。此序撰于戊戌年四月，旧版仅节选，今补齐。

古无所谓书也，君相议政，师儒论道，谈焉而已。至以其谈之善者，笔之简策，而书以名。读之者以为是古人之书，而不知皆其谈也。后世著书之士，犹往往以“谈”名其书，若唐之《剧谈录》《桂苑丛谈》，宋之《常谈》《萍洲可谈》《钓矶立谈》《梦溪笔谈》《步里客谈》《南苑纪谈》《珍席放谈》《国老闲谈》《席上腐谈》《浩然斋雅谈》《寒山帚谈》《铁围上丛谈》《公孙谈圃》《孔氏谈苑》《后山谈丛》《师友谈记》《六四谈麈》《王氏谈录》《贾氏谈录》《渑水燕谈录》，元明则《监苑老学丛谭》《潞水客谭》《寒山帚谭》《山海漫谭》《江汉丛谈》《月山丛谭》《南墅杂谭》《无用闲谭》《孤树哀谭》《益部谭资》《玉芝堂谭荟》《东溪日谭录》《谭艺录》，以及国朝诸老之《池北偶谭》《词苑丛谭》《韵石斋笔谈》《谈龙录》诸书，粲然众著，蔚为谈薮矣。乃近世译西书者且以谈天名，而《铁甲丛谈》《昕夕闲谈》，谈瀛者更以骋谈锋资谈助焉。是无古、无今、无中、无外、无人不在谈中也。

仆性喜谈，尤喜闻人为清谈、为雄谈、为荒外谈。客有自南洋群岛回者，引与高谭。今岁乃闻吾宗有人曰菽园孝廉者，今之谈宗也。闽产而岛居，日与旅岛人士谈诗谈文，大变岛风。引领南望，以未得握手谈为恨，乃先尺书以代谈。今年夏，孝廉遂以所著《菽园赘谈》十四卷寄，伏读终篇作而叹曰：吾今而后知吾菽园不仅能谈诗文也。风月之谈，闲情偶寄，谈兵谈禅，亦名士积习焉耳。乃若上而谈国家政务，下而谭乡阁礼俗，远征三代，近取四国，正襟而谈，□乎与道大适，是盖究心古今中外之书，卓然与先正之善谈者埒。以视明陆容之《菽园杂记》，名同，卷帙亦略同，而实过之者远矣。

然谈也，而赘之者奈何？赘之为义，训者以为犹放贝而复取之，学者放其才力以究极古今中外之故，复取其才力所逮，以资笔舌，是其赘谈之旨乎？然是说也，而犹未尽也。夫肉之横生者曰赘瘤，肢之不端者曰赘行，婚之依附者曰赘婿，物之悬属者曰赘旒，有贱词焉，有外词焉。六经为圣人治世之书，秦烬之馀，真伪淆孱，汉宋之说复迭起而交哄，是经之赘也。马迁创体，是非谬圣，断代以后，文缛而义益乖，乃复杂刺野录，取办官书，汗青所存，无复南董，是史之赘也。至于九流百家，横论丛起，大则祸世，小亦毒人；而其下者，俳词谐词，汗牛不已，损英汩华，无益世教，目之所遇，罔非赘焉。世无伊尹，孔孟起而正之。吾恐仡仡著书之士益谭益赘耳。又况异教方鸣，读旁行斜上之书者，群然诧其神怪，以视圣经贤传之为赘，而不自知其学之实赘焉，是又其悖焉者也。以彼之赘，资吾之谭，以吾谭口资彼之赘，是焉得而不为赘谭也！□之瘿也附焉，而以为病，赘也，治饮者取之以为大瓢；麋之角也缀焉而不能触，赘也，治方者取之为上药，治病而取于赘，是亦其旨也。是书已前有序，今又标举谭柄，以赘简末，菽园视之，其以为可谭否耶？

嗟乎！丈夫生而坠地，予之口便能谈，予之心使主所谈，予之手使执三寸管以代口而载其心之所欲谈。谈笑樽俎，万国奉书，上也；空谈训世，虽曰无补，抑其次也。斯地犹存，斯人不朽。乃若长此寂寂，徒索土毛，非地赘人，人赘地耳。天下固有赘地焉，以亚洲大陆而有南洋群岛，亚洲之赘也。菽园乃居游其间，思以文化其赘，而赘谈出焉，虽赘人不赘也。以中国诸省而有台岛，亦中国之赘也。仆乃不能终居游其间，以力保其赘，辗转穷愁，著书无日，是真赘人而已。今将与菽园奋谈，菽园其能无赘我乎？

当今天下而谈“赘”，则又何者非“赘”！三公九卿，翊天子治天下者也；今知政者，仅权要数人，其他虽和战大事，若罔闻焉，则大臣“赘”。礼部不知礼，太常不知乐，兵部不知兵，工部不知工，户部不知天下几户也，则朝官“赘”。布政不知政，制军、抚军不知军，则疆臣“赘”。知府、知州、知县，不知府州县中之民生苦乐、户口盈虚也，则守土之吏皆“赘”。且朝聘，巨典也，天威咫尺，降拜无闻，则朝仪“赘”——属国咸亡，无“赘”词矣！中土，吾土也，而公地焉，租界焉，捕房焉，船坞焉，矿地焉；山藏江堑，不敢自，环起要挟，予取予携，盖恫喝所加，无求而不得也，则主权“赘”。平等立约，与国所同也，独至吾国不能从同；如商如民，吾旅彼土，彼能治之，彼旅吾土，吾不能治也；虽吾商民，苟托彼旅，而吾亦不能治。条焉约焉，届时而修，只益彼而吾愈损，则约章“赘”。征税，吾自有之权也。而若或限焉，且非客卿，若即不能集事，则关政“赘”。讲制造者，历年成世，若人若物，仍事借材。言式，则我旧而人新；言用，则人利而我钝。糜以巨款，而但益虚费也；假以雄治，是旧额之糜。新募之器，固未得整齐以理也。乃以陆职，而只资盘踞也，则船政“赘”。陆师步伐，犹拾人唾，而不克自将用长；海军甲船炮艇，不以游历保商民，而以迎送奉大吏。南军北军，畸而不联，仓卒遇战，陆溃而海亦败，或树降幡焉。用是，重为天下僇笑，则兵政亦“赘”。天下无教之国亡；有教而不能以学尊其教，虽不亡，亦幸存。夫学焉，固不可无师也。乃今主教之官，终年局闭，尸师位者，非耄则庸。侁侁学子，其为学也，胥钞焉耳；其试所学也，亦胥钞焉耳；且舍是，若皆不可谓为学。于是，吾学若为愚种之具，吾教若为弱国之媒，则学校尤“赘”。是故，今日而不谈“赘”则已，今日而谈“赘”，固天下有心人所同痛哭流涕长太息而不能已者也！欲治众“赘”，道在自强；欲图自强，道在求实。中外之事变固日亟矣！准古酌今，议政于朝，论道于学，贵无游谈焉，无虚谈焉。

虽然，当今天下伊、周、孔、孟之统，起而育之，匪异人任。菽园勉之矣。以菽园之才，于其平日所究心者，出以实其所学，他日天下之士，方将引为美谈，而又奚赘焉。孔子降生二千四百四十九年四月八日台湾宗弟逢甲仲阏父序于潮州心太平寄庐。





菽园孝廉五百石洞天挥麈序


按：本文原载新加坡一八九八年七月十一日《天南新报》。

《五百石洞天挥麈》者，菽园孝廉纪谈之作也。孝廉以陆生入洛之年，善为才语。上计甫罢，庐居多暇，方温温而无所试，由是著等身书以问世，前方镌梨，后已脱草。述作之勇，方今罕畴。读其书者，方以为耆旧之作，而不知其固惨绿少年也。其才与学，洵不易及，而其年则尤不可及也。

洞天者，其说出道书，假神灵之居，标文章之目。列仙之儒，其称已久，若宋人之《洞天清录》，固其例耳。孝廉前著《菽园赘谈》，已风行海内外。曰“赘谈”，则质言之，曰“挥麈”，则文言之，而仍纪谈之作也。盖以古之谈者则挥麈云尔也。其书以谈诗为主义，然标举襟灵之外，慷慨时事，尤为天下有心人所同许。嗟乎！菽园第以著述遣壮心，而岂漠然于经世者哉？

虽然，吾于麈也，窃有世变之感焉。盖谈者之必挥麈也，自汉以前罕有闻者。西京之风节既衰，东都之清谈遂盛，而麈尾出焉。与隐囊[8]方褥，世咸推为王谢家物。于时麈之用大著，为卿大夫者操玉柄而自命谈宗，裙屐少年靡然从风，若陶侃之瓮、祖逖之楫，虽出于志士，而世且以俗物目之。盖自南风煽祸，苍鹅[9]告灾，五胡迭起，分裂中原，遗患百数十年，阅晋、宋、齐、梁、陈，至隋而后已，则皆南朝人士挥麈时也。唐人奋起，胡越来庭，武功之盛，几轶炎汉，功成作乐，郁乎文哉！其凌烟功臣，多半武夫悍将，于长枪大戟为宜，不能用麈，无足怪者。若瀛洲学士，则皆方雅之流，乃今考之载籍，念之图画，亦鲜觏然。盖唐方全盛，麟遂中衰，拂子宗风，惟演别派于禅门道流耳。乃天下无学之士，媚古之徒，犹以麈为口实，称道弗衰。至于宋人且不惟其实而惟其名焉，则又何焉？方宋德之中微也，荆舒始祸，蜀洛肆争，钩党之馀，遂摇国本，则麈史出。迨夫金人入汴，泥马渡江，天水之祸益烈，时则挥麈前后录出；于是，贼桧当国，今日议和，明日割地，胡患之在中原者，亦阅百数十岁而后已。

呜呼！异矣！天下事吾愚不敢知，乃今日菽园之书，则固以“挥麈”名，吾用是不能不重有感也。菽园之□方富，而已以经世为心，他日出其宏才博学，属车豹尾，间珥笔以待顾问，润色鸿业，匪异人任；若夫秉旄作镇，奉盘莅盟，济变之略，当不世出，吾于著书之勇徵之焉。《赘谈》吾既前为之序，此书之成，菽园复遥以相属。因敢其心之倾倒于菽园者以为言，而观物感世之微旨亦附著于篇。

光绪戊戌夏五月端午台湾宗弟逢甲仲阏父序于潮州心太平寄庐





致菽园


按：此文原载新加坡一九〇〇年七月二十日《天南新报》，原题为《故人尺书》，复印件蒙新加坡国立大学王慷鼎、张克宏先生提供。

逢甲启：阁下以大雅之才首变荒俗，诗文之外，兼课时务，足见深心。朝廷方开经济特科，天下人士无不思求实学。方今讲求变通之法有三：曰学会，曰学报，曰学堂。所谓“学”者，固合兵、农、商、工言之，非特为士言也。海内志士，霆奋飙举，随地改观，华人之旅日本者亦闻声兴起，已创设商学会、红十字会、戒鸦片烟会，又与日本国人同设东亚协会；报馆则有《东亚旬报》，体裁美备，首重宗教，综博政要。近得其第一册读之，洵可与《强学报》《时务报》《知新报》《湘学报》《国闻报》骖靳鱼贯而具。所设之大同学校，兼习中东西文，为储才计，尤为志士仁人所嘉。尚闻旅日之人仅十万，南洋星（新）加坡、槟榔屿、吉隆、泗水、仰光、巨港、西贡、日里、吡腊、寥坡、麻埠、巴城、三宝垅、苏门答腊一带，较之何啻数十倍。彼大同学校现助经费已集者，不过四千馀元，已毅然开办，为海外倡，以南洋等处华商之多富且好义，阁下若振臂一呼，其力当过之，其事固不难立办。中学，阁下主之，贵友曾锦文、林文庆二君均精西学，西方教习更无俟外求。学堂已设，一切应尽之事，可以次第兴起，保国可也，保教可也，保种可也；即不然，仅同心合力，以保在洋之利权亦可也。惟阁下图之。闻已先创设报纸，想必同学报之例。阁下宗主素立，根柢宏深，志趣渊穆，固可为故人信也。想已得曾、林二君之助，林君倡随，均精医学，若能合中西之通，允为今日绝学中西医道虚实偏倚之辨。

尊著《赘谈》，极为破的。西医之书，已译者仅十馀种，闻未译者尚多精本，不审林君有暇能稍分功于此，以为生民垂绵远之福基否？曾君所译小说，想必佳甚，乞兄代索各种均惠寄一份，以拓眼界。刑律在今势已必变，但近所译西例书，似太简略，尤多不切之旨。曾君已通律学，能摘要翻译精本，以飨学者，尤为今日变法之大助耳。今日译书极为要义，但有译本，未通西文者，不难省览研几而汇其要。日本人何尝皆谙西方，惟国有通人，能将西书精本译行国中，故其人士皆通西学，此可见也。且西书纸料钉装，华丽坚韧，成本甚昂，过于中国之书或倍蓰，或十百之价，穷士寒门每难购置。一行翻译，尽变为中国之书，如近日上海大同局、益智会诸本，无不易于指购，人乐就之，此中获益，尤属无形。祈代致意二君也。徐君季钧夙居闽垣，久与西人游处，举凡地球时政，无不烂熟胸中，近与阁下同事，所遵宗旨，当亦相同。报馆一职，非纵横博辩之为难，实志趣正大之不数觏，每观内地日报二十馀家，佳者十中一二而已；此外率庞杂不伦，嚣然其气，忮刻其心，宗旨不正，殊无可取。若夫旬报、月报则异是。《时务》《知新》《湘学》之徒，起而继《强学》之后，《国闻》一报又从而张《时务》《知新》《湘学》之风，明定宗旨，开通湮塞，其功当不在孟子距杨墨、韩子辟佛老之下，吾中国四百兆民亦何幸而有此哉！

承索拙稿，少作尝为友人持刻，今仅抄乙未内渡所作百十首，都为一卷，中多愁苦之音，不足示人也。吾兄爱我，虽勉献其丑，而仍不觉其内怍之深。《挥麈》序亦并僭拟附上。前拟《赘谈》序，寄后自觉数字未妥，今再加校勘，一纸另呈。

大作《红楼绝句》，以咏史之笔为游戏之文，可为诗坛中别开一门户者。拜读之馀，题八绝句。舍弟叔崧谓题者何少古体，因为七言长句一首。同年温柳介太史掌教金山，此间文章宗主也，为之道词坛之健，昨亦送来律句一首。容有别友，当再广征。范生伯之游况想佳，在潮未晤，顺告歉怀。逢甲拜上。菽园宗兄孝廉为道为时，自重！自重！五月十四日潮城鱼市巷丘公馆。





致菽园


按：此函写于一八九八年，刊出时，题为《来函照登》，载新加坡一九〇〇年六月四日《天南新报》。

菽园宗兄孝廉阁下：五月间寄上两书，前一书言南洋总埠宜设中西学堂事，已承登贵《新报》；后一书托前槟榔屿领事张榕轩煜南带去，未审达览否？大旨系欲为桑梓开风气，因张君行李匆匆，促书未畅所怀，总之不离乎设学者。近思此旨在未奉科举改章及改各省书院为学堂，各明旨与总署议定倡建学堂奖章之前时所言也，既而叠承廷谕，各省府州县，由此必改书院为学堂，无待言者。鄙意谓民间尤必广设学堂。虽至大之县，不过一二书院，而今日维新之始，凡士、凡农、凡工、凡商、凡叟、凡童蒙、凡妇女，皆必有学，每□□非官设一二学堂所能容。故今日之学堂，尤以多为贵。且学堂之外，必有藏书楼以资众览，博物馆以备多识。海内外知新之君子，颇能言之，但一时地方财力有限，未能齐举，然天下义士已有为之先者矣！昨接嘉应友人书，知现任槟榔屿领事谢梦池太守荣光，于其珂郡松口堡倡捐白金四万两，以一万两建学堂，三万两为延中西教习及养各学生之费。学堂地基已择定于该堡之琵琶铺，背山面河，水木明瑟，日召匠将行经营。其尊人益封翁学谦，好善尤力，以学堂工程非旦夕可竣，议以新建书房，先行腾出，俟派人往粤省及上海各处购办中西书籍及仪器到后，即延师开学；其学堂章程由其乡先生温慕柳太史仲和、饶芙裳孝廉集蓉诸君拟定，极为妥善。谢君于捐款后已由领事署移知地方官在案，其事与总署所议奖章相符，将来太史据以入告，其膺懋赏赐御书自在意中，而谢君来文则固谦称不敢迎邀议叙也。其一致家书云：此举上可为国家储人才，下可为桑梓开风气，自为子孙久远计，亦莫善于此。可云卓识。谢君有弟可斋，太学仓期，好学不寿。有《红叶山房诗》，颇清婉可诵，向曾见之。至谢君则向未谋面，惟友人慕柳太史及现随使日本之梁诗五孝廉居实，皆赞其为人。两君向不轻许可者，观于此举信而有征矣。逢甲向籍于闽，今籍于粤，闽粤人皆乡人也。吾闽粤乡人之在南洋诸岛者，好义之声久已上动朝廷，下遍各省，窃谓其中富过谢君者不少，富如谢君者尤不少，其关心桑梓者当亦不少。此书祈仍登贵报，并请阁下发广长舌，普劝吾乡人在南洋诸岛之当而好义者，盖各于其乡倡建学堂、书楼，或独力为之，或合力为之。其博物院虽不必各乡皆有，然每府县之巨镇，亦不可不有之，其事略后于学堂书楼可也。所愿并闽粤乡人同膺懋赏御书之荣，勿在谢君之后。此等义举，诚有如谢君所云，上可为国家储人才，下可为桑梓开风气，即自为子孙久远计，亦莫善于此者也。亦即逢甲前书所云，以之保国可也，保种可也，保教可也，即以之保南洋之权利，亦无不可也。盖保权利，莫如自强，欲自强莫如举国皆学。吾闽粤人才不弱，当今使车四出，而乡人居其大半。罗伍黄张皆极行人之选，诚如周知四周，莫吾闽粤人。若而康工部忠肝热血，力主维新，恭值皇上励精图治，遂邀特达之士知学堂之议，虽政府主于上，而由工部赞之者为多。吾闽粤已得风气之先，则所以设学育材以为自强根本者，当不致落人后，而造福桑梓，尤于南洋好义诸君子有厚望焉。张榕轩昆季籍亦松口，闻其将倡建书楼，与谢君并驾齐驱，俟另有声闻，再当函登贵报。至南洋总埠应设学堂，以育海外英才，已详前书，兹不赘述。翘首南云，祝之盼之。此候著安。惟照不□□。宗愚弟逢甲顿首。七月二十四日。





致菽园


按：原题为《邱仲阏工部函》，载新加坡一八九八年十月七日《天南新报》。

正封函间，适奉到六月底手书，何邮递之迟迟也。展诵之馀，知□重发书之辰，正杂摩示疾之候。旬月以来，想已占勿药，甚念！甚念！阁下著书之猛，正如麦经氏已取古巴、耶、吕宋，虽两皆告援，而冒暑兴师期奏效，遂不免有损伤兵力之处。以美之国富而强，就会稍宽时月，何必不成功，所愿阁下优游休息，以节劳以□□，勿虑大箸之不成也。前□则《赘谈》三部，已以其一送潮州金山藏书楼，编列子部；□次，其一寄赠台湾友人；其一则存之家。贵报惜未全见，然以开通民智为主，不必过为高论。即以《时务》《知新》等报论，除篇首论谈表明宗旨外，馀亦不免多从俗从宜之处，因时为之，且必因地为之，所□同馆诸君，崇论宏议以补各报之所不足乎？此奉上菽园宗兄孝廉阁下，千万为时、为道自卫！逢甲顿首。





重修东山韩夫子祠及书院启


按：此文写于一八九九年秋，是替潮阳县令裴伯谦代拟的一篇文稿。据丘逢甲诗文手稿第六册校录。丘逢甲在潮执教期间并撰有《韩文公祠联》《韩祠歌同夏季平作》等。

潮阳故治，扆临昆山。唐元和间，昌黎韩公来守潮，乃择山海之汇，移今治，首建学校，海滨邹鲁所由名也。后贤以公曾游东山，据麓建祠以祀，因之为书院而课士，述公志也。光绪岁己亥夏，予来宰潮，下车谒公祠。见所谓景贤楼者，巍峙东山间，上雨旁风，前荣陊矣；拜瞻遗像，袍笏俨然，乃亦不无剥落，心衋然伤。循视讲舍，则诸生弦诵彬彬焉。询其膏火，资给殊俭，又心焉念之。治事已数月，潮民不以予为拙而信之，乃进邑士绅而告以重修公祠之意，众翕然以为宜。院长邱蛰仙工部谓予：“此邦山海之气，雄奇盘郁，故钟于人文者，多特达材，引之入圣贤之道尤易。昔朱子开道学之统于闽，潮士之登堂者二人，邑得其一；文山率勤王师驻潮，邑士景从尤众，亦足见民风之厚，而士气之大可用也。”予谓士资于教，而必先有以养之。教养之事，其究逮民而必先基于士，士者民望也。已修公祠，因稍优予诸生膏火，以资其学。苟关心桑梓大计者，当亦察知其为益之大且远。予守土吏，宜先捐廉为倡，然所以缵承公志以无负海滨邹鲁之名者，则惟士绅之贤与民间之富与好义者是望。寻常奔走神祀庄严僧刹，皆不惜挥巨金而为豪，若此举则匪独豪也，抑亦贤矣。夫东山在建治前确然荒硗耳，韩公一游而山名，文山再游而山益名，贤者之流风馀韵，千载固不可泯也。今文山庙亦残剥矣，太守李公[10]已先捐金，若因此而次第集资得修复焉，两公英灵之在东山，其文章气节，尤足使圣贤之徒、忠义之士相与鼓舞兴起。人之好善，谁不如我，所愿邑人士之助予不逮也！





重修潮阳大忠祠启


按：此文写于一八九九年，据丘逢甲诗文手稿第六册校录。

潮阳东山本有双忠祠，系后人为纪念唐代坚守睢阳的名将张巡、许远而立，宋文天祥率兵勤王进驻潮阳时曾来拜谒，并题《沁园春》词记之。后人感念文天祥的忠烈正气，于双忠祠左侧续建大忠祠，并塑像以祀。然“历年已久，丹青剥蚀”，郡守生员等集资修复。竣工前夕，为恳请上司及当代名贤留题联匾，“以光忠迹”，丘逢甲为潮阳县令裴景福代拟此文。

为重修大忠祠佥恳留题以光忠迹事。自昔名贤使车所至，必以表扬忠节为先，虽由道契先贤，亦以振士气而作人心，其事莫切于此。潮阳东山大忠祠者，邑人所以祀故宋先贤文信国公者也。公当炎精中否之秋，为海上誓师之举，勤王一旅，曾驻朝阳，有“和平里”三字碑遗迹在焉。邑之东山，故有睢阳双忠祠，公来祠下曾题《沁园春》词，所谓“留取声名万古香”者也。而酹尊赠马，当时遗事，父老能谈。邑人因于双忠祠左建祠塑像以祀，颜曰“大忠”，历年已久，丹青剥蚀。生等因谋修复，已蒙郡邑官吏之贤者捐款为倡，郡守李复题联匾用表斯举。伏念大人为当代名贤，翰墨所留，尤为士气人心所系，为此舆论佥同，愿得留题联匾，为先贤遗迹光；如蒙恩准颁发，士林幸甚，合邑幸甚。和平里碑有《蚝墩忠迹诗文》一册，合并呈（电）。





东山寿忠社缘起


按：此文写于一八九九年夏，据丘逢甲诗文手稿第六册校录。时丘逢甲在潮汕兴学育才。光绪己亥年五月初二日（一八九九年六月九日）是民族英雄文天祥六百六十三周年诞辰，丘逢甲邀约好友夏同龢等在潮阳东山大忠祠举行祝典，将所为诗文编为《寿忠集》；东山书院学生“思赓续其绪”，倡立纪念文天祥民间文学团体，取名“寿忠社”，请丘撰文，叙述缘起。

光绪己亥夏五月二日，予已约同人为先贤庐陵文公祝生日于东山之大忠祠，都所为诗文名之曰《寿忠集》。于是书院诸生思赓续其绪，引而勿替，岁岁祝之，遂邀同志之士为寿忠社，醵赀存息以为历岁之用，甚感诣也。门下郑生复乞予为文，以序其所以寿公之意。予谓诸生苟由寿公之意而推之，则当知为圣贤之徒、忠义之士，其寿为至永。凡人本寿皆百二十岁，然往往不能至；上者至百岁，中者八九十，下者六七十，即称为寿人，其生时子孙制彩、亲宾称觞以祝之。然苟无德业功烈，则虽富贵煊赫，当时震人耳目，而身死之后，寂然无称，与草木卒无异，况其为蹈凡循庸、声尘阒寂，虽生之日犹死之年者乎？故虽有孝子慈孙，追远不忘，春秋家祭之外，为亡于礼者之礼，如南中之俗所谓冥寿者，然固不可以常且久。惟圣贤之徒、忠义之士，力任斯道之重而不辞，躬拯天下之危而不顾，当其有生之年，艰虞困辱，百折罔恤，而侪伍庸俗、酣豢富贵之人，或且非笑之、訾毁之，以为人生几何，是亦徒自苦耳。然其道积久而弥光，其名易世而弥盛，千秋万岁之后，其足迹所至，犹令人凭吊而兴起，相与社而稷之、尸而祝之，则天有日月、地有山川之日，谓皆其寿日可也，虽日日寿之可也，不必定以生日称寿也。而后世私淑之徒，方且不忘其生日而寿之，以寄其景仰无已之思。若文公之至东山，则亦极世所谓艰虞困辱之日矣，亦安知数百年之后，乃有于此山祠之者，数百年之后更有于此祠寿之者乎？此足见圣贤之可为，而忠义之感人者深也！诸生苟知此意，以求所为自寿其身与名者，则斯社也，即与公寿永永无极可也；社中之人，皆与公寿同永永无极可也。此则愿有志之士相与勉之，而不可为侪伍庸俗、酣豢富贵人语之者也。掌教东山书院东宁丘逢甲叙。





创设岭东同文学堂序


按：本文写于一八九九年冬，手稿初名《创设岭东同文学堂缘起》，刊于一八九九年十二月三日澳门《知新报》。今据丘氏诗文手稿第六册收录，并以《知新报》刊稿补订。

先是，一八九六年（丙甲）冬，丘逢甲应邀赴潮州韩山书院、潮阳东山书院等处担任主讲，但时受封建顽固势力排挤阻抑。康、梁变法失败后，他决意创办新学，联络杨守愚、梁居实、何士果等人，创办岭东同文学堂于汕头。岭东同文学堂是清末粤东一所著名的新式学校，丘自任监督，温仲和任总教习，何士果、温丹铭分掌教务，造就了一批爱国人才。

《创设岭东同文学堂序》鲜明地反映了丘逢甲乙未内渡后的教育救国思想，是研究近代中国教育史的一篇可贵资料。

国何以强？其民之智强之也。国何以弱？其民之愚弱之也。民之智愚乌乎判？其学之有用无用判之也。中国之学，统集大成于孔子；孔学者，有用之学也。自孔教不得其传，而中国人士，乃群然习为无用之学。百年来西人乃以有用之学傲我，其国自士农工商兵以及妇孺，无不有学。其为课也有定程，其为效也可预计，其大旨则无非推本于民生日用之常，而有关于国计盈虚之数。西人已以学强其国，于是乎遂侵凌远东：东方之国，首中国，次日本。日本志士，相与奋发为学，不三十年，亦遂以学强其国；而土地人民十倍于日本之中国，乃犹鄙弃西学不屑道，或仅习其皮毛，于是遂驯致贫弱，而几危亡。夫谓我中国之人不学，国之人不任受也，曰：吾学孔子之学也。而问其何学，曰八股，曰试帖，曰大卷、白折。嗟乎！以此为孔学，恐我孔子亦必不任受也。其上自王公大臣，而下至百执事，叩以六洲之名茫勿知，询以经世之条瞠勿答。遇交涉则畏首而畏尾，值兵争则百战而百败。其负文学重名而自命通才者，亦不过求之训诂词章，以为事故学之能事已毕。语以贫弱，则曰：吾学不言富强；语以危亡，则曰：是有天运。通国之人心若此，士习若此，无惑乎外人竟嗤我为睡国，比我为病夫，夷我为野蛮、为土番也。德国报至有谓华人之种甚贱，惟当以数点钟顷尽轰沉海底，别遣人传种其地，始为善法者。呜呼！吾闻此语，未尝不心惊肉颤、抚膺太息泣血，为我四万万同胞齐声一哭也。且以我中国人之聪颖秀异，岂真仅能为无用之学，而不能为有用之学者？毋亦为科举所累耳。其所以沾沾科举业者，亦岂尽以此为然，毋亦谓国家侥幸可以图存，科举在所不废，吾所学犹足恃耳。即有不测，国家受其祸，而民间无与。况得中国者不能不用中国之人，吾科举业，固无恙耳。然自瓜分之说，德创法因，图说遍腾，闻者耳熟或自宽曰：是为虚声而非实事。乃观于各求铁路权，各指省份为权力所及地，明者已不能不为寒心至英、俄协商，机牙尽露，剖裂之祸，已近在眉睫矣！无形之瓜分，寖变为有形之瓜分，国家受祸，已不待言，即我土我民，亦岂能受福？其惨祸之未然者，我不敢言，请举其已然者证之：自台岛割后，而胶旅广龙之事迭见固曰此濒海地，彼特租焉耳。然俄人之占旅顺、大连湾也，因求减税，枪毙士绅数十人；因细故起衅，毙丁壮妇孺数百人。俄弁纵兵，劫盗公行，无可呼诉。德人之占胶州湾也，民不堪其虐，起与触忤，遂乃蹂躏我沂州，残毁日照，絷缚士绅，而民间之死者亦数百人；即墨圣像，且遭毁坏，此灭吾教之机也。而法人以欲占四明公所故，枪毙商民数十人，悍不偿恤；更以兵轮窥我江亭，吓我官民。今则意人之图占三门湾又见告矣。此皆见于新闻纸者也。然犹曰外省也。请言本省：法人之在广州湾，戕我老弱，掠我妇女，残我坟墓，毁我屋庐，哀号之声，中夜四发，惨不忍听，而其祸今尚未已。九龙之属英人也，使民间夜不闭户以遂其欲，纵横数十里乡村践踏无干净土，此吾粤人人知之、人人能言之者也。其他零碎之杀我民、虐我民者，尤不可以偻指计。况外国赋役本重，其治属地又与本国不同。中国之人出洋居其属地者，其见待酷虐，犹曰恐夺彼利，故为苛法畀勿往也；若俄人之在旅大，亦曰租我地耳，其于旅大之民，身税至少年纳银三元，屋一间十六元八毫，田一亩十八元，以至畜产家具，无不有税。租地且然，若瓜分之后，俨视为彼属地，不知更将何若！吾辈设身以处，其何以堪！试问一旦瓜分，祸在国家乎，抑在民间乎？试问此时八股试帖卷折之士，其犹可橐笔取青紫乎？训诂词章之士，其犹可以名山一席占千秋乎？英据印度百年，印人无在第六等以上者；法据越南，地与吾省接壤，今试问其国之人，有在于法廷者乎？吾愿吾国之人深长思之也。方今国势积弱，外人予取予求，视为可唾手得。二万里之广，无地不可为胶、旅、港、龙之续，即无人不在杀掳淫掠焚烧驱迫之中。后顾茫茫，危机岌岌，凶刑酷状，日悬目前：我躯壳将为人纳枪炮之丛，我血肉将为人擦刀刃之具；我子孙将为人奴隶，我妻女将为人姬妾；我祖宗坟墓将为人发掘，我经营财产将为人占据！哀我兄弟邦人诸友，无贵无贱，无贫无富，即极庸愚，即极颓靡，谁无身家，谁无性命？谁无保世之思，谁无身后之想？及今不振刷精神，破釜沉舟，力图自立，顾尚日奔走于无用之学，借口于国家之荣途不外于此，几幸于西人之刀锯或不我及。譬犹大厦火已四起，坐其间者不思设法救扑，尚抚摩室中无足重轻之物，以为火尚未着吾身，姑且待之；岂知待火已着身时，虽悔亦无可追矣！悲夫！悲夫！何我黄帝子孙神明贵胄，至今日而气象危迫愁惨若此也？我潮同志，深慨中国之弱，由于不学也，因思强中国，必以兴起人才为先；兴起人才，必以广开学堂为本。爰忘绵薄，广呼同类，拟创设岭东同文学堂，举我邦人士与海内有志之徒而陶淑之。夫今日之祸，不特灭国，抑且灭种。种何以不灭？则以教存故。教何以存？则恃学在。今日之学何在？曰以中学为体，西学为用；中学为纲，西学为目。以我孔子，为“圣之时”，苟生今日，其必以此言为然也。中学者何？曰学孔子。西学条目繁，时乎已迫，求其速效，不能不先借径东文，此本学堂之宗旨也。非不知荒陬僻陋，神州大局，岂遂借此挽回？然蚁驮一粒，马负千钧，各竭力所为，亦我同人不得已之志之可共白者也。坼裂之惨，普海皆同，岂止潮州一隅，二十二省、一百八十八府、四十二直隶厅、七十二直隶州之魁儒巨子，忧时惧祸之志士，庶几接踵而起者耶！





附：岭东同文学堂开办章程


一、本学堂设于汕头埠，名曰岭东同文学堂。虽由潮中同志倡设，然同道之嘉应、惠州，邻境之漳州、汀州各属，自当不分畛域，以广造就。即各省府厅州县有志之士，均可查照章程，入堂肄业。

二、本学堂以昌明孔子之教为主义，读经读史，学习文义，均有课程，务期造就圣贤有用之学。

三、本学堂以中学为主，西学辅之；学其有用之学，非学其教也。然西文非十年不能通，非由幼年入学，不能有成；东文则一年即可成就，中年以上之人皆可学习。西人有用之书，东人多已译之，能读东文，即不啻能读西文也。本学堂拟先聘中文、东文教习，以期速成。至学堂经费稍充，始聘西文教习。

四、本学堂学生分两班，其愿由普通学以至专门高等者，以二十岁为断；其止习东文以为读译本书之用者，则不限年岁。

五、本学堂拟聘中国品学兼优之士一人，为中文教习；聘日本品学兼优之士二人，为东文教习。西方教习，俟后再定。

六、本学堂既未购地建造，先租用汕埠高爽明通之房屋，作为学堂。其租价及置堂中器用，先由同人筹捐。

七、本学堂为广开风气起见，修金格外从廉。计学生一人，每年收修金三十元，伙食三十元，共六十元。

八、来学生徒，以志趣远大者为上，如性情浮滑、立心卑贱者，概不收纳。入堂后如有不遵教规，酗酒、嗜烟、告诫不听者，即行辞退。

九、本学堂课程，应俟开堂后由教习编定，公酌议行，现未列明。

十、本学堂分班教授，而学生外另设一班，曰讲习班。凡未为学生而愿与本学堂相切磋者，均可先行挂号，时到堂中研究一切。

十一、有好义之士，慨愿捐资，及送有用书籍入本学堂者，本学堂均乐接受。

十二、以上开办章程，有未妥善，由同人随时商定；四方同志，如有所见，亦望函示。详细章程，应俟续订。





家筠岩太守晋昕九十九峰草堂诗集序


按：此序写于一八九九年，据丘逢甲诗文手稿第六册校录。

诗有定法亦无定法，有定体亦无定体，视学为转移而已。挥斥八极，纵横万古，才矣。不范以学则犷；不学而好为新语，自诧性灵，其为诗也则俗。畀犷不犷，畀俗不俗者，其在学乎！吾宗筠岩太守之诗，学人之诗也。太守承家学，自少迄老，恂恂然日在学中，以名进士为八闽守令，所至有声，其学然也。尝问诗学于镇平黄香铁先生，先生诗学甚正、甚精、甚大，太守得其绪论，其为诗神明变化，不离规矩。规矩者，学从所入，亦学从所出者也。凡学皆然，诗特一端耳。诗而不学，谓之无诗可也；言诗不言学，谓之不知诗可也。太守殁已经年，余始得读太守诗，因为编定，付令子梓而传之。夫平居朋友相奖借，在官僚属相推奉，目其诗曰李、曰杜、曰韩、曰苏，皆谀言耳、妄言耳；身后，牛腰卷又付之不知诗之人论次之，凭臆抑扬，其失也均。余不敢自命知诗，然尝学之矣，且太守吾宗也，敢为谀妄乎？臆为扬抑乎？天下后世，能学之人、知诗之人不少，必有读太守诗而知余言者。





致丘菽园信五封


按：丘氏该五函写于一八九九年，时在潮汕办学。据丘逢甲诗文手稿第六册校录。





与菽园


中元节后有两书，一由汕埠邮局径寄，一由兰史代转，想次第接到。由兰史者有诗数纸，内有东山寿忠祭文及改本，诗当时检查则抄者尚有讹字，因匆匆寄去，未及改正。戊戌东山吊忠诗，承赐和者，计必载入大著《挥麈》中。此诗所寄记系原本，复有改本，兹附上。兄鉴定，倘改者胜，希载改本也。著作之功，兄真可谓勇猛精进。昔人谓著书如采金于山而一日铸成宝，非杂收旧金也；余谓苟入洪炉熔化，虽烂铜坏铁，皆成有用之材。弟向有笔记数种，今散佚矣。年来杂记闻见，有所谓《忍冬藤花馆笔记》者，亦收烂铜坏铁者也。今拣录可登诗话、可入报章、可助谈谐者，以供一粲。弟尚未编辑成帙，大著计必次第先出，视此烂铜坏铁可入洪炉熔化，当源源稗贩奉送也。《挥麈》何时刻竣？此间函询者已纷纷矣！





答菽园


中秋书到后五日，初十日书始到。已读大什，兼悉近情，甚慰！甚慰！兄于兰老论诗，有不满七子之意，其实华头管尾，共是一龙，同时论人，殊难恰当；且乾坤此何等时，尚期期争此诗名？可云名士积习。弟尝谓吾之诗非诗，乃吾之醇酒妇人也，借而遣兴而已。和兰老韵二律，微及斯旨，兄若阅之，当知其意之所存矣！《海天唱和集》，若弟与伧父外，仅有兰老，则海天不阔；鄙意谓必有兄在内方可。如嫌唱和之作不多，则改作《海天同调集》，则各人得意之作均可选入，何如？仲迟所刻拙稿，未知已成否？此间索者已纷纷，并有来问价待缴者。嗜痂之多，一何可笑。《蚝墩诗》乃潮阳门下士所刻，潮州李伯质太守亦嫌其版本恶劣，知潮阳裴大令署中有手民，已饬其另刻；乃此手民一病三月，入秋竟死，一若此劣诗命应用此劣板者。《寿忠诗》则夏用卿殿撰拟自作楷书付石印，到沪后已有书信来言之。此两佳题，作者除兰老、晓沧能满题量外，前后来诗数十，竟少洽心之作。沈、李、裴三君曾以此题试士，据云亦无佳卷。如兄有豪兴，竟挥椽笔，或分题二诗，或合作一序，必可借以不朽，缘此二题本可合刻以传也。商局延黄京卿主持事，竟为此间小顽固党所阻，又适笑话机器，度岭沈君遂拟缓办此事。内地欲办一事之难如此，可叹！温太史在金山讲席，小顽固党以其喜言新学，已挤之去。东山一席尚在絷维，弟遂为此间鲁灵光。然江河日下，欲挽为难，星洲已建孔庙，吾道遂南，弟已有浮海之思矣！移家云间，兰老可云先得我心，兄倘能为刘荆州乎？备忝同宗，其能无以新野见处，何必孔北海耶？一笑！徐、郑二君到彼，东南道合，所议必皆有成。林君文庆，久拟通书致候，缘未知表德中止，乞先道意。台事遂劳梁君留意。日人在台所用之吏、所行之政，反令人有新不如旧之叹。不意方兴之国，乃竟若此。推原其故，则日政府治台宗旨，实以西人治属地之法为之，不独不输入文明之化，且断绝自由之机；良由台人之稍开化（者），已纷纷内渡，其存者亦伏而不肯为用，其为用者则皆顽固而无耻之士绅也。日人以其顽固无耻也，益卑视之，如白人之视黑人。五年以来，纷纷扰扰，上下交困。此时尚略可支持；若日俄北方一旦有事，西人必有议其后者，此时则台决非日人之有也。非德则法；若美人能占菲律宾，则或且属美。日人已汲汲讲求同洲同文联合之义，乃不以治台为起点，此无策之甚者也。梁君止告日督无益，此事惟有其政府别转方针方可为。自不能守，乃代人谋，志士不为，乞私告梁君。各报之有宗旨者，皆得阅，并劝人阅。内地之事益无可为，南望星洲，心然系之。《看云图诗》谨缴卷，不能作龛字崎，又叠五首，外附数诗，近作尚不止此。丁戊稿查确已发邮，如竟不到，惟有重抄奉寄，懒再追究此偷诗贼也。水客所带信，记其中有论及亚洲民权自由之发机，无稿可录。七月杪八月初尚有两信，不知到否？太原某，本俗士，复阅弟书可知，亦犹去年族人某生，书止言其家世不言其为人，皆书中有眼者也。覼缕上言，希亮烦冗。





复菽园


九月朔日信并复奏稿，望日接到，即复一函由兰老处寄上，越数日而廿八、初五两信始到。兹将应复各情，条列于右：

一、保商局事，非公度不敢任。其中阻之故，弟八月间曾有信言及，想未到，故有此疑。孝廉某与紫瀛同族，然人甚鄙琐。其兄亦巧宦，所作诗全是模仿前人佳构，无真气贯串，久为公度所呵，然其补官乃诗力，亦可怪也。公度两弟，一在烟台，一在家，无出洋者。即查其群从，亦无出洋者。来书所言公度之弟，决系赝鼎。公度向来颇以名士气高己卑人，为乡里所嫌，所为或有不满人意，然何至如某某所云。其人才气开展，办事极有条理，为近时开新中不可多得之人。弟与交在十年以前，去年过潮未见，近频有书来往，似可信其胆气尚在也。紫瀛竟不知行抵何处，前书曾询及，此间不得其消息，竟与尊处同也。

二、近日在潮倡设岭东同文学堂，已有成议。其序及章程，此间已发刊，兹将稿寄上，希登贵报，以慰海外同志之望。内地阻压两力均大，不能如海外办事之自由。呼应不灵，阻抑百出，虽有胆气者为之束手，保商局之不能切实办事者以此。若今所议设之同文学堂，则以同志数人为主，不经由官绅；若办成，似比保商局收效为速。计筹款集，明春即可开设也。

三、今人朋友之义不讲，而喜结盟兄弟，官场尤多，此恶习也。弟结髮□交朋友，至今却未与人换帖。任甫邀集同志，此自非寻常换帖之比。然百人以上，则必龙蛇虎鼠杂糅其间。四海同志皆曰兄弟，一有界限，且恐示人不广，此事鄙意颇不谓然。远公社中，灵运不得入，而渊明不入，固不以此见绝远公也。何如？何如？

四、弟本不愿作诗人，然今则竟不能［不］姑作诗人。承兄过爱其诗，故不能藏拙，竟敢和盘托出。尊论谓诗贵清、贵曲，弟再参一语，曰贵真。自《三百篇》以至本朝诗，其可传者，无论家数大小，皆有真气者也。诗之真者，诗中有人在焉。弟诗不可谓工，但不肯作假诗耳。公度谓弟诗在两当轩、师水斋之间，不敢谓然。又谓已造到大家分位，但喜用小说家言，则不免坠落名家。弟谓吾诗不诣大家、名家，但自成吾家耳。兄以为何如？喻譬诗多伤时，不宜编入集中，极是；细检直言时事者尤多，望为删定，留作百年后诗史可乎？语多自矜，非兄，不敢口发狂言也。乙、丙、丁、戊稿目录一纸抄上。仲迟所刊拙稿，不妨就现所有而兰史选定者刊之，此与兄所拟□刊“五友诗”，系选本，与全集不同，似不必定次全稿也。

五、晓沧题兄《看云图》诗一首寄上。其诗向系王孟一派，去年至今忽变悲壮苍凉，则当系染于弟之劣习也。其《鹧鸪村人稿》经弟删定，近方措赀欲付刻，已函属其先抄一本寄上，以备“五友”之选。闻其在汀颇寂寞，欲来潮。上杭有本家果园孝廉，来潮谈旬日，诗笔亦顿变，有赠弟四诗，颇可观。杭邑本在万山中，少闻见，来此，予报册使阅，竟欣然购《清议》《知新》两报而去。龛字崎有门下士大埔温生廷敬亦作五首，尚稳，容续寄。

六、来示言迁都、练军、改律、设捕诸节，极是伟论。弟乙未在台第三次电奏即有请迁都之说，尊论谓宜迁湖北，极是。练陆军为今首务。去岁六七月间，弟作《经武十书》，即皆言练军之事，方将以为新政之助，并拟身任此责。设巡捕则公度在湘保卫局章程颇详；监狱新章亦改刑律之先声。总之，不变法则此等事今日皆属托之空言者也。

七、此间闻兄义声，同志倾慕殊甚。潮阳萧生寿仁，能诗亦能画，即为弟作《东山寻秋图》者也，现拟作画寄赠，以表远忱。温慕柳太史亦云欲书联额奉赠。今年兄在星洲设学堂、开学会、祀孔子、建孔庙、祝万寿、请圣安，所成实多，弟呆住在此，可愧也！

八、有妥人往星，寄上映像一方，冀兄得识其尘容俗状。此人现尚在汕候船，计不日可到也。

九、恭请圣安之举，内地闻之，人心为之一震。内地不能有此，以电局皆由官主，决不肯代发商民电奏，非督抚代奏，总署亦不敢收译也；督抚亦无肯代奏者。阅邸抄，见九月初八日上谕，有特褒海外商民忠义之语，当系电奏到后所发。天坛祈雨，圣主竟得同往，当亦两宫渐和之机也。





与菽园


八、九两月信计次第均登记室，此间已一月不见朵云南来，殊渴盼也。有上海庄柳汀孝廉者，为兄甲午同年，现就馆于潮，亦《练江唱和集》中人也，有题兄《看云图》诗一律，晓沧亦有信一纸，并寄上。今年叠韵诗除晓沧龛字崎外，当以弟与伯瑶唱和七古为最多；计同作者已有十一人。弟昨有十九叠韵一首，兹录呈教。





答菽园


十月下旬游灵山回，始见九月间所惠两函，盖来已数日矣。时慕柳太史金山课完，既回嘉应，即行缮函商订。昨接回信，乃以行止未定为言，当此时局，决无出山。此君最精三《礼》，年来欲著一书，取经义而发挥新学之理，以院课岔集未果；计明岁闲居当操铅椠从事，其辞聘必由于此。所云行止未定，固权词也。紫瀛到香港有信来，与君之交已合，天下有心人，声气无不投者。林君文庆往各埠衍教，已回叻否？徐、郑二君不知行抵何处？姚君确上舍，欲往从之，闻须月杪，始可成行也。好学会劳挈贱名与列，甚幸！此间尚有志士，欲附名其中，未知可否。请圣安电奏发后，间日闻尚有请太后还政之奏，列名者比前更多，亦足见人心之大同矣。岭东同文学堂明春可开，兹寄上章程一本，与前寄稿无甚差异。此事最出力者为澄海杨守愚上舍，大埔何士果大令次之。此间得此，或能稍开风气。潮人口音与漳泉同者十之七，与嘉、惠、汀、赣同者十之三，若能推广吾教，应为之事尚多也。王翰山大令诗由晓沧交来，乃晓沧之族，曾为江苏大兴令者，其诗或晓沧所作，亦未可定□。上杭族人有丁酉举人名馥，号果园者，亦有志士，昨寄来《红楼梦绝句》《题词集句诗》二纸，《奉哀诗》一纸；海阳谢安臣名锡勋，则己丑举人也，亦有题词诗一纸，并代寄吟席。果园有为族中烈妇征诗启附上，计海上吟作必有以应其求者也。喉疾想已大愈？甚念！甚念！





致黄公度信


按：此信写于一八九九年冬，据丘逢甲诗文手稿第六册校录。黄公度，即黄遵宪，别号人境庐主人。与丘氏相知相交多年，有唱和诗作近五十首。

穷冬闭塞，万化不张，三节郎当，蛰伏人海；极拟梅江信到，阳律吹春，或者枯荄怒萌，盎然生意；哀鸣二鸟，其知天地之心乎？乃者朵云飞降，喜展愁眉；而纸尽十番，阳春寡和；心之遐矣，何金玉尔音耶？复以前书妄论，等于寿长自矜，呵责不加，奖逾常分，非所望也；然私窃疑，未免吉利所云将着之炉上耳！

楹语剧佳，早代腾报。惟某三甲劣等，十指如椎，速之使书，若等担粪！明知长者之命，义不宜辞，然君子用长，必遗其短，不以短见，当非所嫌；不然床头捉刀人在，惟有诡名应命，意决非公所许也。公之爱才，同□先辈。先师在日，说士常甘；遗稿尚存，推公甚至，非经手检零编，即公亦不知冥冥中尚有此知己。先师诸子，惟二三存，皆能读书，不愧名父；所编文集，先出十三，闻寄沪滨，已上石印；家藏故书，未尽散落。惟絜园花石，已非旧观；危楼故基，崇封三尺。安知华屋即作山丘，此情正不减过西州门矣[11]！时事之感，楮墨难宣，俯仰人天，一时齐醉；爰性不饮，未免独醒，奈何！奈何！观察沈君，详询起居，屡嘱致意。





致潘兰史信三封


按：此信写于一八九九年，据丘逢甲诗文手稿第六册校录。





答兰史


中秋后八日奉到手教，兼得读《中秋见怀》大什，喜慰无极！《寿忠诗》改四语极佳，无可议者，乞再书一纸见惠。承索春间次晓沧韵奉怀诗，适有再叠韵五首，并录呈教。此韵弟已十一叠，未免搜避；长此不已，岂不成狐窟诗人耶？丙申秋与许仙屏中丞唱和诗九首，就来纸录呈。中丞诗想已见。当时末三首投后，中丞复书，有“老夫愿退舍以避将军”之语，感念今昔，遂成陈迹，书此为之黯然。慕柳太史所书联幅并寄上；已有代者，幸勿再索正身应卯矣。晓沧诗、函已转寄汀；有复仲迟、菽园两书，祈各代寄为荷。

中秋此间乃无月，谨次元韵奉答一律。





与兰史


子畬回省，曾托带信一封、书三本，未审已收到否。九月廿八日奉到手书，并纸一束，审书乃重九日发者，来何迟耶？弟书法之劣，上自君相，下至薄海友朋，无不知者，而阁下必欲使嫫母临妆、侏儒出场、跛人试步、懦夫登阵，无可奈何，只得奋笔书就；魏收如此，真不能藏拙矣！晓沧[12]信已为寄去。岭东诗人，鄙见当以黄公度首屈，胡晓岑名曦次之。公度海内知者尚多，若晓岑山村寂寞，过问者稀。其为人穷而介，有乡人出洋满载归者，以二百金乞为寿序，不应；时方断炊数日，不顾，尤可敬也。弟至今未与一面，以其人奇古，不欲为无介之交，故亦无一字往来，然心识已久，敢贡之阁下，乞以告菽园，冀知此间诗人之概也。晓沧之诗又次于晓岑，就去年至今，诗格一变雄浑，五十后更有进境，极为难得，不将又一高达夫耶？《诗龛》另编一卷，当转告晓沧，彼初意以为宜附入《海天唱和集》中，不欲另行。有门下温生和此韵诗三首，并呈阁下与菽园者，亦可观。顷遍检不获，俟后觅得再寄。今年叠韵诗，此外尚有弟与瑶老唱和七古，同作者已有十一人。昨有十九叠韵一首，兹录呈教。菽园处亦录一纸，并函，烦转寄。晓沧诗二纸，一题仲迟《花里寻诗图》者，不另加函也。







子畬回省，曾托带信一封、书三本，未审已收到否。九月廿八日奉到手书，并纸一束，审书乃重九日发者，来何迟耶？弟书法之劣，上自君相，下至薄海友朋，无不知者，而阁下必欲使嫫母临妆、侏儒出场、跛人试步、懦夫登阵，无可奈何，只得奋笔书就；魏收如此，真不能藏拙矣！晓沧[12]信已为寄去。岭东诗人，鄙见当以黄公度首屈，胡晓岑[13]名曦次之。公度海内知者尚多，若晓岑山村寂寞，过问者稀。其为人穷而介，有乡人出洋满载归者，以二百金乞为寿序，不应；时方断炊数日，不顾，尤可敬也。弟至今未与一面，以其人奇古，不欲为无介之交，故亦无一字往来，然心识已久，敢贡之阁下，乞以告菽园，冀知此间诗人之概也。晓沧之诗又次于晓岑，就去年至今，诗格一变雄浑，五十后更有进境，极为难得，不将又一高达夫耶？《诗龛》另编一卷，当转告晓沧，彼初意以为宜附入《海天唱和集》中，不欲另行。有门下温生和此韵诗三首，并呈阁下与菽园者，亦可观。顷遍检不获，俟后觅得再寄。今年叠韵诗，此外尚有弟与瑶老唱和七古，同作者已有十一人。昨有十九叠韵一首，兹录呈教。菽园处亦录一纸，并函，烦转寄。晓沧诗二纸，一题仲迟《花里寻诗图》者，不另加函也。





答兰史


前月杪游庐山回，始见尊函，盖到已数日矣。展读之馀，并得诗两纸，吟诵再三，俯首至地，此才何减杜拾遗、高常侍耶！已与李君诗并寄晓沧，拙集仍求椽笔赐序，决无代作之理。非公谁知其真者？幸勿鄙而不屑也。菽老信一纸并收到。兹有复菽老信、仲迟信，烦即代寄，《岭东同文学堂章程》一本附上。





答梁诗五函


按：此信写于一八九九年，据丘逢甲诗文手稿第十五册校录。

九月间，守愚赍到尊椷，即为草定开办章程；乃弟往潮阳一月，而事尚无端绪，则以守愚之势，在潮亦孤特。十月杪，弟由潮阳还郡，而士果亦来，始为立决定义，至先生第二次信来，时章程已刊发。前书所以久未复者，缘所办事尚未能成，无以报命，此时真所谓“为政不在多言，顾力行何如耳”[14]！初拟在汕头开办，缘同人皆以为宜在郡城，已租定慰忠祠，地尚宏敞，学生来报名者已有二十人矣。慕柳去潮，吾道益孤。“我瞻四方，蹙蹙靡所骋”[15]，惟有竖起脊梁，守定宗旨为之而已。





与裴伯谦大令


按：此文写于一八九九年，据丘逢甲诗文手稿第六册校录。裴伯谦，即裴景福。时任潮阳县令，后调南海，与丘互有酬唱。

昨夕得手教后，荒斋阒寂，一灯荧然，始觉太有山林墟墓间气；半夜风雨，飒至鸣秋，疑若有带荔被萝窥窗而啸者，怪哉！所幸西邻韩公，东邻张、许二公，文、张、陆三公，气节文章，英灵如接，荒凉世界中殊有英雄俦侣，虽置身鬼国，而勃勃有生气。劳公见念，不敢不告。一笑！书院左所名为院长住处者，一厅方丈，两耳房又隘于厅，寒暑均不可以居，故向无住此者，将来似宜别为布置。院生房后皆无窗以通气，故半房潮湿，蚁蠕蠕出，居者颇以为苦；凿开后壁，则清光大来矣。院中共房舍四十间，若膏火稍充，重整院规，尽可以培育多士。因公将为此地大兴文教，并附及之。今日在大忠祠寻出二碑，一崇祯乙巳知县杨君灼所立，在祠外，已半没土中，定残剥矣；一则乾隆辛未陈君昶所立，在祠内，向为守祠人堆积杂物，故不之见。今日令将杂物移去，则碑出焉，而土埋烟熏，为之洗刷，尚可读。碑后有祠中租项，附载极详明，全碑长不录，谨录碑后租项一纸备查核，得此或可为信国重复旧业，以无负前令陈君表忠高谊。若得署中拓工来，则原碑文可全得也。此祠在崇祯末年倾圮，载郡志，县志不载。本朝何时复建，则郡、县志皆不载；得此碑，乃知此祠为乾隆辛未陈君重建，此功不可没也。县志载祠租二十七石，不载田在何所，今阅碑乃知所载极详明，租亦非二十七石也。向疑陈君何以得有位于祠，今知乃重建此祠之故。计陈君能为此事，其吏治必可观。惜年已久，父老无可询，志乘又荒略不可征，几令人埋没贤令名迹（祠有“乾坤正气”匾，亦陈书），似此不可不为表彰。陈君海宁人，海宁之陈为天下盛族，当有家传墓志之类可征信者，若函询浙中友朋，当可得也。无意中又得此故迹，喜极奉告。





答仲迟


按：本文写于一八九九年，据丘逢甲诗文手稿第六册校录。丘仲迟即丘诰桐，广东顺德人，清进士，做过京官，退休后筑“邱园”。

中秋后由兰老函中得手教并大著，云树之思，珠玉之什，一时并到，甚慰所怀。邱园诗，舍弟尚有七古八首，由菽园转寄，未审到否。《花里寻诗图》，谨奉题二律，写成方知有复字，附改章末，乞酌定。晓沧信即代转致；渠方在汀，即请就近函知吾宗之能作韵语者，畀应题图之命。上杭族人在弟子员籍者百数十人，有果园孝廉亦父子能诗。前数日又有晴溪秀才来诗，有句云“吾宗词赋几名流”注亦谓阁下与菽老也与“河南三杰”语，便中烦致菽老知之。近西樵盗贼窟而未散，□乡想安谧如常，九龙近状不知何似，有来书希示一二。

尊处有石刻文庄公像，不知即摹琼山祠山所刻者否？昨在裴伯谦大令处，见前明福王分府时所赐名臣头子有文庄公像，衣冠奇伟，惜此间无名手能摹也。





致李百之信二封


按：此信写于一八九九年，据丘逢甲诗文手稿第六册校录。





与李百之太守


送上朱笺一卷，乞书寿联。家父号潜斋，五十年老诸生，教授邑里，成才颇多；以保卫桑梓功保举训导，加国子监学正衔；以逢甲官京曹得四品封典。平生未尝以讼事一字入公门，而喜为人排难解纷。壬戌台乱，曾与先祖以计出数千人于贼围中。郡邑中，大至于械斗、罢市，小至于口角争，往往一言得立解。与门弟子言学，以“立诚”为主，谓修身入世，舍诚无立足处也。有《潜斋诗文集》，未刻；在台已刻者，善书数种耳。揽揆之辰在四月十五，明年七十。请得大贤之言，以为庭闱光，不胜感戴。外宣纸数幅，随公意作横直幅及大小书，惟务请书格言。家父向喜教人看《人谱》，内渡后拟额所居曰“念台精舍”，固寓宗仰蕺山之意，亦因先代坟墓皆在台，用示子孙不忘之意也——如得公书，尤足传久。







送上朱笺一卷，乞书寿联。家父号潜斋，五十年老诸生，教授邑里，成才颇多；以保卫桑梓功保举训导，加国子监学正衔；以逢甲官京曹得四品封典。平生未尝以讼事一字入公门，而喜为人排难解纷。壬戌台乱，曾与先祖以计出数千人于贼围中。郡邑中，大至于械斗、罢市，小至于口角争，往往一言得立解。与门弟子言学，以“立诚”为主，谓修身入世，舍诚无立足处也。有《潜斋诗文集》，未刻；在台已刻者，善书数种耳。揽揆之辰在四月十五，明年七十。请得大贤之言，以为庭闱光，不胜感戴。外宣纸数幅，随公意作横直幅及大小书，惟务请书格言。家父向喜教人看《人谱》，内渡后拟额所居曰“念台精舍”，固寓宗仰蕺山[16]之意，亦因先代坟墓皆在台，用示子孙不忘之意也——如得公书，尤足传久。





答百之太守


两节妇诗均得读，得此表扬，幽贞当借以不朽；《何烈妇诗》尤情文兼至，何生何幸而得此知己。公诗气格雄秀，清律严整而能变化，已入坡公之室；其深情远意，以轩豁语出之，则似近香山，钦佩无量。大忠祠诗，尤望写示。数年因公不轻以诗见教，竟未知公诗境；即古文精洁，亦今年始见之，足见长者若虚之度矣！





与沈保叔

与沈保叔[17]

极欲得相与快谈，缘足下深居署中，欲往辄止，连日欲和世丈西园诗，珠玉在前，未能下笔，意欲往园中盘桓少时，藉眼前风景以发吟兴，因不便屡惊动世丈，拟巡抵兄斋一谈，兼领略西园景光，未知读书公课，何时少闲，或午后抑明晨，希示定，即当趋候也。





答仲仁


按：此信写于一八九九年，据丘逢甲诗文手稿第六册校录。

久不得消息，曾函嘱行主代为探访行止。昨游庐山回，始见来电，旋接手教，甚慰所怀。此间去年自先生行后，商务情形一变，然但小河纲坏耳。五月以后，某方谋开各新行，均次策略有布置，乃延至八月，则各商全盘尽倒，几乎立足不得。幸坚持至今，而金山先生近亦为人挤去，势益孤特。本欲南游，以此间经营意图为根本地，未忍舍去。幸自去年四八两月商务变后，人之真伪益见，故又另择有可合股之人，拟明年先开一小行。现方议有端倪，若逢甲一行，则事又延搁，恐或不成，承招赴港；只得暂缓矣。来书约开大公司，此时旧股本尚寄在他人处，非有机会，不能取回；新股本则凑集未齐，若仓卒开张，恐难应手。然迟早必须附股本者，决不负先生也，但现若欲出名作头家耳。行主见面时希道意。鲁传信当为寄去。李某非生意中人，所寄信暂扣起。





致丘果园信二封


按：此信写于一八九九年冬，据丘逢甲诗文手稿第六册校录。丘果园，即丘复（馥），南社成员，详见《上杭丘朗山先生墓志铭》注。





复果园


前月寄上《横滨报》[18]二十九册，想早收到。昨奉惠书，如亲色笑，喜慰无量。惟过承藻饰，读之未免惭汗耳。比惟侍奉康娱，兴居曼福，为颂！所属幡然先生寿序，容当报命。仲迟、菽园处诗，均即为代寄。此间同文学堂事已有成，《章程》一本附上。《横滨报》续来二本（三十册、三十一册），《澳门报》则已来五本（壹佰壹至壹百六册，内欠壹百二），兹并附寄察收。旅外洋各埠绅商纷纷电请圣安、请还政，海外人心如此，亦属难得。日人厦门租界事已定，法人在广州湾占地九十里，土人尚与之抗衡也。







前月寄上《横滨报》[18]二十九册，想早收到。昨奉惠书，如亲色笑，喜慰无量。惟过承藻饰，读之未免惭汗耳。比惟侍奉康娱，兴居曼福，为颂！所属幡然先生寿序，容当报命。仲迟、菽园处诗，均即为代寄。此间同文学堂事已有成，《章程》一本附上。《横滨报》续来二本（三十册、三十一册），《澳门报》[19]则已来五本（壹佰壹至壹百六册，内欠壹百二），兹并附寄察收。旅外洋各埠绅商纷纷电请圣安、请还政，海外人心如此，亦属难得。日人厦门租界事已定，法人在广州湾占地九十里，土人尚与之抗衡也。





与果园


前书并报册想已入览，幡然先生寿序已脱稿，另录呈上。寿文入集始于明人，先贤作文以有关世道人心为主，即曰酬应之作亦不失此旨，非如今人专尚揄扬也。此篇似尚不失先贤作文之意，希代呈幡然先生与尊翁，以为可用否。《知新报》百七、八两册，附上察收。





幡然先生七十有一寿序

幡然先生七十有一寿序[20]

吾丘氏居上杭，始宋元间，逮有明族益大，给谏、侍御两公皆直声震天下。给谏《明史》有传，侍御亦明谏臣中之号知夷情者。谏疏侃侃，世犹诵之。然其伏处不出，而耆德硕望，载在志乘者，代不乏人，固不必仕于朝而复有闻也。逢甲内渡居潮，未归故里，而宗老幡然先生远以诗贶，读之生气远出，心已洒然异之。己亥秋，先生从孙果园孝廉来潮，因得识先生，盖儒而侠者也，居家以孝友闻，其为学以力行为本。少执业师丧，甚有礼谊，长者咸称之。久以名诸生为人师，在弟子籍者先后千人，多所成就。生平尚气节，敢任大事。屡试不第，无以行所志，乃慨然为广厦万间之想。家蓝溪，故有安平寨址，因手集万金，筑文馆以居学者。忌者沮之，竟兴大狱，然先生志气不少衰也。方甲申法事之棘也，左文襄公视师八闽。先生从狱中上牍，论御夷事宜。文襄叹赏，手书牍尾有“和议已成，虽有良谋，惜乎太迟”之语。文襄老于军事不轻许人，其推重乃如此。识者谓所论洞中夷情，不减先侍御公疏稿也。旋出狱，再隶名学官。先生自顾年已老，不复秋试。然志气益壮，每训学者谓丈夫立志贵远大，须有裨于世，为一世不可少之人。自改号曰“幡然”，盖隐以伊尹之任，示学者以知所从也。儒者类贵仕贱侠，不知仕亦侠也，其本在养气。世之讥士者，谓一著儒衣，则奄奄欲绝。侠者有气，士之无气也久矣。岂知国体之强弱，每视士气之盛衰为衡。日本蕞尔国耳，其自强也，基于攘夷，成于尊王，皆其国志士读儒书有侠气者相与倡之。吾中国，堂堂儒教大国也，尊王攘夷，儒说也。奈何通国皆儒，竟甘俯首降心，为无气丈夫乎？苟推先生之教，欲为有裨于世，成一世不可少之人，则今日之事，孰有大于尊王、急于攘夷者乎？先生虽老，气冠当世，今虽优游家衖，然嗟王室之如毁，愤夷氛之益张，其能无以自任之重而后生小子诒者？昔吾远祖太公年八十，始应明王之梦出，奏鹰扬之功，以先生较远祖遇主时，今尚少十年，其犹未可曰老也。尊王乎？攘夷乎？儒乎？侠乎？其能无意乎？先生四子七孙，群从济济，多能读经世书者。德配廖孺人，有淑德，皓首齐眉，此家庭之乐也。乐在家庭，忧在天下。果园将为先生上寿，乞言以侑觞，因举先生大节，以谂族彦及郡邑贤俊之从先生游与知先生有素者，其他美行不备书。然曰尊、曰攘、曰儒、曰侠，斯义也，虽以之告天下士可也。先生倘以为知言乎，其当为掀髯而起，连进百觞也。磻溪之璜犹在，岂惟家乘之光，亦他日国史之荣也。





复沈絜斋信


按：此信写于一八九九年冬，据丘逢甲诗文手稿第六册校录。沈絜斋，名守廉，浙江海盐人，曾任广东惠潮嘉兵备道等职。一九〇〇年春，丘逢甲奉命去南洋联络侨民，募资办学，得到沈絜斋的推荐与帮助。从此信可知丘氏庚子南行的背景与心境。

由台来粤，蛰伏五载，无有能知其为人者，荷公以国士见待，感何可言！某虽京朝末官，放弃海曲，而忠愤耿耿，未尝不日思为朝廷稍尽心力。联合南洋各埠闽粤商民之举，谋之数年，岛中豪杰，略能得其要领。今岁联合之机已动，彼中人士屡书恳往为主持，所以迟迟不行者，正恐人以新党目之耳。承公以文牍宠其行，他日使各埠商民能以材力上报国家，某亦薄有建树，皆公之赐矣！汕埠闻亦创设东文学堂，与郡城乃一时并举，此亦风气渐开之兆也。知念附闻。





致陈省三信


按：此信写于一八九九年冬，据丘逢甲诗文手稿第六册校录。陈省三，名望曾，台湾台南府人，内渡后曾任广东劝业道、广州知府等职。

有官中人自羊城来者，无不致询阁下起居，拳拳之思，想彼此同之也。腊鼓催人，屈指来粤作寓公者，瞬已五载，感何可言！江城蛰伏，惟有南望卿云，祝其布采发祥，为远扬光耀耳。时事日非，在粤言粤：九龙、广湾已复为割台之续；兼之盗贼遍地，与吾台咸同年间景状略同，此都不可怌然[21]究者。将当何适？以潮较广，外相粗安。惟米贵钱荒，百货腾踊；会党蟠结，不可究竟；外人来窥矿产，迭有所闻。岌岌之势，宁可久乎？弟枝栖如故，而闭门守静，不慕当世，壮志都消；间为小言，遂屡为好事者灾之梨枣如此，壮夫乃竟为雕虫篆刻人矣！附告故人，当为一笑。岁暮天寒，伏冀为时珍重。





敕赠文林郎按察使司经历家人谢君暨子彦士崇祀享祠序


按：本文据丘逢甲诗文手稿第六册校录。

光绪二十五年，岁在己亥，十月之吉，潮阳谢步初贰尹将奉其祖家人先生、父彦士先生之主，入祀于邑之享祠，邑之人荣之。萧生永华请曰：“愿得子一言表其事，可乎？”予曰：“享祠非古也。乡先生之没而可祀者，乡贤祠祀之，忠义孝悌祠祀之，礼也。今合群姓之主而祀于享祠，则何为者也？”萧生曰：“吾邑之有享祠也，乡先辈以诸生之新列名于黉者，贽师之有费，印册之有费，单寒或之不易措也。呼邑人之好义者，集金布以全斯举，一时云合响应，乡先辈乃筑斯祠，为好义者之欲荣其先也，祀焉以报之，命其祠曰‘享祠’，命其祠之堂曰‘培元’。盖士气者，元气也，孰培之？则有位于祠，诸公之好义子孙实相与培之也。夫士气也，而仅借是培之，固可唏矣；士气也，犹借人培之，抑可唏矣！虽然，犹胜于漫无所培者也。斯祠也，古无而今有，而礼以义起，君子或以可乎？”予曰：“可哉！然得祀者必其人有可表，而后邑之人以为荣。”萧生曰：“永华祖母出于谢，家人先生则永华之外曾王父也，以父母害为具吏。吏习挟例喜人讼以为利，先生之为吏独以为人解讼为事。以己之以吏进也，课诸孙学尤严。治身皭然，治家秩然。邑人于是敬事之。彦士先生少从父习为吏，恂恂然不居人先，粥粥然不与人争能，其与人处事也乃殷殷然而不倦，性严取与，仍世为吏，家清约如故，而怡然有以自得。其所养可知，故得寿尤高。有子更贤，即今邑人所称步初贰尹者也。虽以吏进，居乡义不移，贤士大夫承祖父志，邑有义举，无不与。故两世皆得祀享祠焉。而兄子钟灵则已有庠序，赫有声矣。故邑之人尤以此荣之。”予曰：“审如是，是可表矣。昔者马少游不云乎：‘士生一世，取衣食才足，为郡县吏，守坟墓，使乡里称为善人足矣！至求赢余，徒自苦耳。’ 然朱邑得祀于公，高大其门，皆以吏也。汉世重吏，其初佐命皆吏，其后公卿亦多以吏进者，故尤收吏之效。今士大夫乃独轻吏，或且以官无封建，吏有封建，欲倏其弊而更张之，是吏固不可为也。予谓人亦自顾树立何如，乌在吏不可为哉？今谢君三世为吏，而家益昌大，察其所行，则马少游所云‘乡里善人也’。桐乡之祀乎，安知不于是肇乎？东海之门乎，又乌能测其所至乎？安得曰季世之不古若乎？”萧生持吾言飨贰尹，且言邑人士之贤者，必有为之鼓舞者也。

一九〇〇年





重修潮阳东山大忠祠记


按：此文写于一九〇〇年二月。原载丘冬友等编《丘仓海先生文集》[22]。一九八八年七月，潮阳县工人在县城郑厝池掘地建房时掘得一碑，碑文即这篇《大忠祠记》，同年八月二十四日《汕头特区报》曾予刊布。今据刊稿校录。

当有宋之季，庐陵文信国公以勤王师来驻潮阳，由东山题词于双忠庙碑，所谓“留取声名万古香”者也。越百年，东山始有公祠。倡其议者，邑人给事中萧龙；成之者，分巡佥事王相、知县姜森。盖在明弘治间也。嘉靖末祠毁，修者知县陈王道，是为隆庆改元之岁。越崇祯己巳，知县杨灼与邑人郎中林萃芳重修焉。明社已屋，斯祠复毁，春秋二仲上戊之祭，缺然莫举。国朝康熙丙辰，于是乃有北关行祠之建。东山遗址废几百年，乾隆辛未，知县陈昶始议复建，遂还故观，并置祠田，而岁修之费也在焉。又百馀年，同治癸亥重修者，则邑人贡生余用宾也。此有祠前后之略也。

光绪戊戌秋，逢甲始游潮阳，瞻拜祠宇，丹青黯然，为徘徊久之。越岁己亥，主讲东山，其春已得公所书和平里碑。夏五月二日，约同人寿公，乃谋修祠事。既而得公遗像于饶平凤凰山上文氏家，则秋七月也。先是丁酉夏，在韩山曾梦见公，今睹衣冠，犹仿佛云中授简时。其冬祠工遂兴，因重塑像，遂得其真。祠像中为公，左右则张、陆二公；祠修则如故，其栋宇陊者正之，蛀者易之。祠碑仅存者二：崇祯碑在祠外，乾隆碑在左廊壁间，皆残剥，略可辨。祠田仅存者，县礼房主之，以承祀事，馀则不可问矣。溯公游东山，至今己亥，为岁六百二十有一，公之神为正气流行在天地间，固不能以一邑私。然有斯祠，能使过者忠义之心油然而生，奋然而作，则不可谓非世道人心之所系也。修三阅月，庚子春祠遂竣工。捐廉为倡者，知潮州府事李士彬、知县裴景福。相与出赀则邑人庶吉士郑邦任、知府萧鸣琴、举人马如龙、附生郑国钧，而修撰黔阳夏同龢游潮与有力焉。始终是役则邑廪生萧永华、萧寿仁也。例得备书。

光绪二十六年庚子春二月工部主事台湾丘逢甲记





黄公度人境庐诗草跋


按：《人境庐诗草》是黄遵宪自编的诗集。一九〇〇年冬，丘逢甲应邀为之作跋。

四卷以前，为旧世界诗；四卷以后，乃为新世界诗。茫茫诗海，手辟新洲，此诗世界之哥伦布[23]也。变旧诗国为新诗国，惨淡经营，不酬其志不已，是为诗人中加富耳[24]；合众旧诗国为一大新诗国，纵横捭阖，卒告成功，是为诗人中俾斯麦[25]。为哥伦布，伟矣！足以豪矣！而究非作者所自安：第此世界，能为加富耳，为俾斯麦，乃竟仅使为诗世界之加富耳、俾斯麦。世界之国，惟诗国最足以消人雄心、磨人壮志，令人自歌自哭、自狂自圣，此而需加富耳、俾斯麦胡为者？乃竟若迫之不能不仅为加富耳、俾斯麦于诗国，天耶？人耶？——既念作者，行自悼耳！

然在诗言诗，则已不妨前有古人，而我自为大宗；后有来者，而我自为初祖矣！开卷，盖加入文明之国，至其境而耳目益新：抵其都市，游其宫廷，过其府舍，无一不新者。察之，则政政毕立，而创因见焉；事事毕举，而疏密见焉。即其治象，其国度之高下，可得而言也。故分体而论，则五律与四卷以前，可谓曰美；四卷后、七古，乃美而大。七绝大矣，而未尽化也；已大而化，其五古乎！七律乎！地球不坏，黄种不灭，诗教永存，有倡庙祀诗圣者，太牢之享，必有一席——信作者，兼自信也！悬此言集中，二十世纪中人，必有圣其言者！

庚子入冬后七日，逢甲跋。

海内之能于诗中新开世界者，公外，偻指可尽；忽有自海外来与公共此土者，相去只三十西里耳，后贤推论，且将以此土为东方诗国之萨摩、长门[26]，岂非快事！然开先之功，已日星河岳于此世界矣！逢甲又识。





开设岭东同文学堂禀稿及续议章程


按：本文写于一九〇〇年春，是呈奉惠潮嘉道的禀稿和对《创设岭东同文学堂序》一文的补充，原载新加坡一九〇〇年三月二十三日《天南新报》。

汕头开设岭东同文学堂，合漳、汀、惠、潮、嘉之人士而教之，其造端甚大，收效甚速，本报去年已登其序文及开办章程矣。兹得其禀稿及续议章程，速为刊布，以慰我南洋各埠闽、粤同志故乡之思也。

工部主事丘逢甲等为创设岭东同文学堂以开风气而育人才，恳请恩准并转详立案事。窃潮州、汕头为通商一大口岸，同道惠、嘉，邻省汀、漳，一水交通，往来繁盛。兹内外绅商为培育人材，开通风气起见，自愿筹款，设立岭东同文学堂，聘中教习外，先兼聘东教习。查京师大学堂及各省学堂，皆中西兼习。西学之书，东文皆有译本，是通东文，即可借通西学。方今中外大通，同文先在东国学堂已设庶士，人稽古知今，即可为国家达材之用；俟款项已充，再行商聘西教席，分门讲肄，次第举行。惟是集事伊始，未及创建学堂，权就汕头同济善堂开办。谨将创设岭东同文学堂情由并开办章程，理合禀明，伏乞恩准，批示遵行，并恳转详督抚宪大人立案，实为德便。谨禀观察大人钧座恩准施行。

惠潮嘉道沈批：准如所禀，详请两院立案并行潮州府转饬，遵照此缴。正月二十三日。

原章程外，续议章程七条附列：

一、本学堂系合粤之潮嘉惠、闽之汀漳为一学堂，规制不宜狭小，现未购地建造。同人公议以汕头埠同济善堂堂舍宽敞，先权借作学堂，以便本年开学。

一、凡有力于本学堂及捐巨资者，作为总理，堂中应行各事，均得与议；每年公举二人为值理，常川在堂，专管堂中各事及所用书记、门丁、杂役。

一、原议学生每人修金三十元，今议减为二十元；由堂中备办伙食者，原议年四十元，今议减为二十四元，年共修金伙食四十四元。若愿自备伙食者，止收修金。

一、有才质可造而家贫不能出修金者，由埠中妥当行家保送，同人核实，准其入堂，免送修金，以广造就。

一、本学堂已禀由惠潮嘉道宪准详督抚立案，所有堂中学生，学已有成，愿往京师大学堂及东西各国大学堂肄业者，届时由堂中总理禀明道宪，详请督抚宪咨送，以示鼓励，以大裁成。

一、本学堂所有外埠捐款，约托该埠素有声名绅商代收，随时登报；其汇到本埠者，均发妥实银行生息。所有支用，每月小结，年终大结，刻征信录，以公众阅。

一、本年中总教习已聘定嘉应温慕柳太史，东教习已聘定日本重田先生，准于二月中开学。





劝星洲闽粤乡人合建孔子庙及大学堂启


按：本文原载新加坡一九〇〇年三月二十七日《天南新报》。

光绪二十六年春正月，逢甲已于汕头埠创设岭东同文学堂，将合闽之漳、汀，粤之惠、潮、嘉人士而教育之，学堂宗旨以昌明孔教为体，兼肄习东西文学为用，主其事者则惠潮嘉道海盐沈絜斋观察也。总其教者，则翰林院检讨嘉应温慕柳太史也。捐资为倡则潮之绅商实有力焉。然不私为潮有而公之，则以今日非合群不足以自强，学堂乃其起点也。学堂事已定，于是乃以保商事与澹州训导嘉应王晓沧广文为南洋各埠之行；已至星洲，接见领事外，于闽之乡人先得见黄君黻臣、林君文庆、徐君季允及家菽园孝廉，则夙称同志，神交已久者也。于粤之乡人先得见林谷宜正郎，则来粤后之故人也，曾君兆南则黄、徐二君亟所称许者也。询星洲近事，乃知孔子庙及学堂事皆久议而未成。三年前与菽园孝廉书，曾以此事发议，孝廉取登报章，乡人当皆得见。今闻此，心实惋惜之，不敢不一言普为闽粤乡人之知大义有大力者劝。夫南洋各埠绅商号为富而好义，中外知之久矣，动以百数十万计，而皆由星洲倡之，此其功在本国者也。至印度恤灾，非洲恤战，亦各不惜财力，以助英廷，则报及地主之惠矣。然此皆为人事也，若建学堂则自为其子弟也，今何切于为人而疏于自为？即闽粤各帮已各有庙以祀其乡所素崇奉之神，以希冥漠不可知之福。若孔庙之建则尊教也，而即以保种保国明大义者，皆知之，此不言福而福自及者也。内地信鬼之徒，凡建祠建醮，财所不足，皆首于星洲呼求，缘簿一来或不惜千百应之，此以有用之财为无益之用也。愚者无论矣，其智者虽明知无益而犹且捐焉以为豪，则曷若于本洲建孔庙、开学堂，以有用之财为有益之用，人才济济将由此出焉，其事为尤豪乎！吉隆、巴城、望加锡、雪梨诸埠之建孔庙开学堂也，已叠见报章矣。本洲绅商为南洋冠冕，今尚寂然，当亦有志之士为之寝馈不安者也。且女学堂已设，女教行矣，教女不教男，是重女而轻男也，其可乎？合吾闽粤绅商之力，何事不举？况孔庙以尊教，学堂以兴学，其事所关为甚切，所及为甚大者耶？吾闽粤乡人，多夙明大义者，斯事也，今虽尚未成，然议之也已久，其必有阅此言急相与投袂而起，不日而成之者。行见吾席未暖突未黔而登登版筑声、琅琅诵读声，有交溢于行人之耳者，此尤意中所望而幸其能如是者也。人知西人之强国也，以兵、以商、以工、以农，而不知其实以教、以学，有教则人心一而国体固，有学则国中文明之度日进而日上。西人之治本国勿论，即其治属地法虽不无畸轻重，而固无不兴教以诱其愚，设学以开其智者。星洲英属，乡人当已习见其设施矣。吾中国有孔教而不知尊，士之所学已迥非孔教本旨，而言及学问之事乃若□□之士者，若兵、若商、若工、若农，抑若无兴于学，且若非孔教中人者，此国体所以不固，人心所以不固。（以下模糊不清）





吧罗创建孔庙学堂缘起


按：此文原载新加坡一九〇〇年五月八日《天南新报》。

今中国之大患二，曰不开通，不联合。曷能使之联合？曰莫如尊教。孔子者，吾中国教主也。人人知为孔子教中人，则人人知行孔子之道，而人心一矣。曷能使之开通？曰莫如兴学。人人知孔教之行，在于广求有用之学，于是广设学堂则风气开，而人才出矣。

逢甲以保商事来南洋，已屡以此义为吾闽粤乡人劝，其豪杰之士闻之，莫不兴起。道吧罗以此义衍说。吧罗者，大吡叻总埠也，知此义者尤多，乃兴议建孔庙以尊教，议建学堂以兴学。惟是宫室土木之费、师生讲习之资，非合众力不为功。然则吾尤望有大力者，相与成此举也。以有用之财为有益之用，是谓“能用财”。能用财者乃真豪杰士也。以固国本，以一人心，以开风俗，以培人才，一举而众善备。有自命豪杰者乎？吾将此举觇之也。逢甲归矣，而心则犹留南洋。他日有奋起海上为中国伟人、为世界传人者，必曰此其人固自任孔教而为学堂中人者也，则此心乃为大慰矣！

四品衔钦点主事工部虞衡司行走加五级台湾丘逢甲谨序





在南洋大吡叻埠的演说　庚子年四月二十九日，在闲真别墅


按：本文原载新加坡一九〇〇年六月四日《天南新报》。

今日承诸君盛意邀请衍说，不揣固陋，敢以今日最切要、最紧、最大之事为诸君告。诸君远旅海外，而心中不忘中国，诸君亦知今日中国之所以弱者，其故何在乎？

就其迹论之，则属国之尽亡也，口岸要地之纷弃也，种种国权失于上，种种利权失于下，是固然矣。然而本原之失，则不在此。本原之失何在？曰在无教，曰在无学。

夫中国非无教之国也，五帝三王之道，传之孔子。孔子者，中国教主也。孔子之言政也，富庶之后，必曰教之。又曰以不教民战，是谓弃之。是民之不可无教也审矣。西人奉耶稣为教主，耶稣书止言其教耳；西人今日所有新政，耶稣书中无之。孔子之教则政与教合一，凡今日西人新政，四书六经皆已言之，是我孔子尤为全球万国一大教主也。中国三代之时，人人知学，无论为士、为农、为商，皆教中人也。秦汉以后，其君务以愚民为事，其民乃不尽知学，于是，为士者乃自命为孔子教中人，若农、若工、若商则几不敢自命为孔教中人，此大谬也。

今试执人问之曰：你不仁、你不义、你不智、你不信、你无礼，人无不色然怒。又试执人而问之曰：你无君臣、无父子、无兄弟、无夫妇、无朋友，人亦无不色然怒。是人人皆五常五伦中人也。五常五伦中人即孔子教中人矣。故今日人人须知此身为孔教中人。知此身为孔教中人，则无论为士、为农、为商皆当实行孔子之教。夫西人万里来华，犹不忘教主，凡所至之处必设礼拜堂，七日一礼拜，故其人心最一束于教也。我中国人心散漫，正坐不知尊教。以大吡叻华人不下十万，而乃无一孔子庙，无怪西人之以无教鄙视我也。故今日不可不急先建一孔庙，以维系人心。

虽然，孔子庙宜立矣，而孔子教之所以行者，则在于人人知学。孟子之推言国亡也，曰下无学，是无学即可亡国也；无学亡国，有学国即可强。西国学堂林立，无论为士、为农、为工、为商、为兵，以至妇孺及残病之人，无不有学堂以教之，极合我中国三代以前教民之制。乃不意中国今日乃有教之国几等无教，最先知学之国几同无学，是可叹也。

夫中国自京都至各省府州厅县非不各建孔庙，而除春秋丁祭外，终年关闭，无人瞻拜，是已使百姓不知尊教主矣。其各书院之教士，不外八股试帖，高者或兼考据词章，是使人为无用之学也。无用之学则非真孔子之教也。至各省虽设中西学堂，因科举不变，皆以由学堂出身者非正途，卒之所学亦与无用者等。我皇上知之，故于戊戌行新政之日，先变科举，特下广开学堂谕旨，准民间自行建设，并谕海外华民，一体建设学堂，加之奖劝，是我皇上欲兴起孔教以学强国也。今新政已不行矣，然我华民有此圣主，当永永奉之，其谕旨尤当永永不忘也。新政不行，而京师大学堂及各省学堂成，旧有或新设，皆依然如故，是亦新政之基也。然在官者皆未免虚文，是以各省志士，皆主民间自设学堂，皆以此事为今日第一要事。

盖兴学之事，乃各省自为家子弟起见，虽无皇上谕旨，犹当行之，况明明圣谕新政乎？南洋志士知此者尤多。泗水、仰光、巴城、望加锡等地议建孔庙开圣堂也，已屡见报纸矣！是其创议之人真豪杰士也。大吡叻华人较之各埠为少，若以万人之力开学堂，不难有十学堂，况合十万人之力以开一学堂乎？西人在大吡叻且到处开学堂，以致我华人子弟；我华人自顾体面，而不自设一学堂，以自教其子弟，可乎？况西人学堂，止教语言文字，而不及真实之学，又止有西学而无中学，故今日我华人尤不可不自设学堂。盖孔庙以尊教，学堂以行教，此一举而众善备焉者也，愿诸君子各尽心力为之也。

诸君！诸君！我中国今日瓜分之祸，正在眉睫矣！我国人之为奴仆、为牛马之期不远矣！内地之人语也将为奴仆、为牛马，不信者十五六，若出洋之人苟非至愚，无不知必有此祸者，盖亲身见之也。是以外洋之人心较内地尤为忠愤，然徒愤无益，计惟有各求自立耳。自立者，则曰联合，曰开通。如何联合？以孔教联合之。人人知此身为孔教之人，当共行孔教，则联合矣！如何开通？曰广开学堂以聚志士。年纪小者已可分习新学，年纪大者亦可多闻新理。一年之内，风气即开；三年之内，人才自出。以大吡叻十万人，至少不难得百人成才；若合南洋各埠数百万人计之，成才者即以数千计。中国之弱，患在无才。若南洋有此数千有用人才，将以之救中国不难，况内地各省学堂日起有功，人才又济济而出乎？故今日欲救瓜分之祸，必尊教以一人心，必兴学以育人才。今日应为之事虽多，而此事乃其根本。诸君！诸君！须知此身与国，祸福与共；从前中国只是易姓，犹一家私祸也，若今日瓜分，则国民公祸矣！今幸尚未瓜分，而奴仆牛马之祸已骎骎及于华人之身；若不幸一旦瓜分，其犹可问乎？故今日人人须知自危，须知自奋；欲求自立，须知不联合之不可，须知不开通之不可；孔庙之建不可缓也，学堂之设不可缓也。各尽各心，各居各力，固无不可为之事也。

诸君！诸君！今日所言乃最切、最要、最急、最大之事，诸君苟相与兴起为之，今日此会谓为大吡叻华人自立起点可也，即谓为南洋华人自立起点可也。风气所至，有开必先。谁非豪杰之士？窃愿诸君各以豪杰之士自任，并起以当救中国之任也。

一九〇一年





上杭丘朗山先生墓志铭


按：此文录自丘复《愿丰楼杂记》（未刊稿）卷三，作于一九〇一年秋。丘朗山，丘复之父，平生好学重义，以医术济世活人。应丘复之请，丘逢甲写了这篇墓志铭。今版据福建人民出版社二〇一三年版《丘复集》下册第一三〇三页的刊稿订正。

汀水出上杭东南，流百里，蓝溪之水汇焉。丘朗山先生家溪之上流，距县治六十里。先生讳宝融，朗山其字也。事父都尉君、母吴恭人以孝称。为学不循俗，博而能精。性和易，与人无争；然勇于赴义，不为利害怵。丘氏于上杭为望族：给事中弘，《明史》有传；南雄守道隆，官御史时最著直声；自宋元来，世有科第，而居蓝溪者，近乃益显。先生与弟宝珩、从弟宝瑛，先后补郡邑弟子员，有声黉序。而季父幡然君，学中推祭酒，尤好义，悯乡人之不学，谋筑文馆，聚高才生教之；手集万金，事且成，乡愚惑风水说，哄相阻，幡然君持之坚，忌者惎焉，造蜚语中邑令，令袒而张之，遂兴大狱。先生方游豫章归，锐赴义，与季父、两弟咸逮，至郡告守谓无与父弟事，请独就理。守为释两弟，仍以令故，置幡然君及先生省狱。嗟乎！自秦汉专制之法行至今，其所谓官者，以无限之权偃然民上，于士无所谓礼也，于民无所谓教也，束缚之而已；既愚其民，复忌士之不愚，故于法尤以摧折士气为事。为士者亦务相竞为俗学以自愚，不复知有圣贤之义，临小小利害，辄动色相戒，虽君父之难，或弃不顾，不以为非；其稍能自立而思有为者，且群诽而众忮之，必败其成而后已。士愚如此，何论乎民。其惑邪说而日为无理之争也，亦固其所。故昔之所谓文明先进国者，人乃今鄙为半开之国；贤者处此，上屈于专制之政，下挠于半开之俗，夫何能为？然卒不以此自馁而自沮者，何也？义之所在，非利害所能动也。先生少喜为诗，入狱则日读《易》；七年，事乃解，奉幡然君出；益为诗，曰：《易》明天道，诗达人情，皆不可废也。虽用世之志不衰，然遂不求进取，以义方训子，暇更即《易》理旁通诸艺术书，谓皆俗说不可信，可信惟医，故尤精医，屡活人。乡人已重先生义，复喜其和易，邻与邻争，族与族争，构者争来质，必衡情准理以相解；必不可解，或出私财曲为解之。乡有义举无不倡，已成义仓，复谋兴义学，以竟文馆之志。其于敬宗收族事尤惓惓然，老而益笃。逢甲内渡后，始闻先生之为人而慕之，戊戌、己亥间，屡以诗相寄。庚子秋，书约游蓝溪，未果；阅岁，方为后约，而先生已不及待矣！逢甲与先生同祖宋八郎公：公八世孙讳友隆是为蓝溪支祖，又九传讳凤起，乃先生高祖，国学生，有隐德。曾祖讳椿茂。祖讳香远，有子三，季聘珍，字幡然；长即先生父，以赀职都司进阶昭武都尉，讳镇铭，有子三：长瑞蕃，盐运司经历；季即宝珩；先生其次也。娶赖氏，封孺人。生子二：长杏芳；次馥，丁酉举人。女四，皆适士族。孙男三：辉功、辉业、辉奎。女孙一。馥字果园，有学行，世德之后，方兴未艾也。先生生道光壬寅岁正月初三日，卒光绪辛丑岁八月十一日，葬乡引背之原。馥状来督铭，铭曰：

渊然而学，涯孰测也；嶷然而义，世所折也；体刚用柔，卒无缺也。一龙一蛇，道之楬也。璞而自韬，天用发也。九地匪幽，光不阏也。漪兮蓝水，何芳洁也。来者千秋，视此碣也。[27]

一九〇二年





钦旌孝子袭一等肃毅侯李侯神道碑


按：此文据丘氏手稿第十六卷（戊申、己酉、庚戌稿）辑录。

按李鸿章去世于一九〇一年，次年其子李经述亦卒，由李经述之长子李国杰承袭侯爵位。李家后人邀丘写了这篇表彰李鸿章、李经述大忠大孝的谀墓文字。

以其身任天下之重，能极天下之至危措之使安，际天下之至变处之若常；其薨也，无中外咸震悼焉者，其惟李文忠公乎！

天子追覃公勋，晋公一等肃毅侯，仍世罔替，而畀公之世子，天下所称为袭侯者也。天下之人以公之功之在天下也，以天下之安危常变之，罔有定也。其望侯能继公之志益发舒而伟大之；盖未有也，而侯之遽以毁，告不起也。

天子旌之曰孝，命使臣传之，斯则天下之人，所以哀侯而益思公者也！昔有宋司马文正，有子公休，端谨敏学；从文正学者，退与公休语，未尝不有得；塗之人见其容止，虽不识，皆知其为司马氏子也。事父母至孝，居母忧，毁几灭性；文正薨，庐居疏食，遂得疾，年四十一而卒。公卿嗟痛于朝，士大夫相吊于家，市井之人，无不哀之。史臣以为，公休济美象贤，不幸短命而死，故世惜之。侯之学行，与公休同：年十二，母夫人疾；以指肉和药进；公知之曰愚，而亦心嘉其孝。及居母忧，哀毁至，每哭辄不支；公谕之再三，乃强自节。其随侍使相之府数十年，欧亚之行数万里，服劳承欢者无不至，域外知者且交称之。无论国中，更无论幕下之贤，与之居游有素者，此其视司马氏子为何如？若夫庚子之事变，固司马氏之时之所无者也，而天下人之望公也，乃切于宋人之望司马，事机之危，间不容髪，番番元老，遂戢戎心；及夫和约定矣，八国之戎将退，两宫之狩且回，而公则已身殉社稷，欲如司马公之令其子扶而入对已不可得矣！天下已以哀公者益思公，安能不以公未竟之志，望之侯，侯之以毁，毁（而）不起也，安能不以哀公者且哀侯而益思公！方洪、杨之乱之作也，天下骚然，曾文正以湘军特起，公以淮军继之，湘淮提挈，遂靖中原，然犹内患也；若夫外忧则文正所让于公，而公身任之者也，而天下之谤因之大怒，积至甲午之役极矣。庚子以还，夫而复鞠躬尽瘁，死而后已之心，乃大白于天下，此诚忠臣所为至命，而孝子所为伤心者也。文正有子劼刚袭侯，周知四国，不辱使命，没于卿贰，年且中寿，天下犹惜之；侯之年位任遇，已不及曾且不如司马公休，犹得服阕补官，上殿论天下事，使两宫动听而施行之。盖壬寅之春，侯之年仅三十有九耳，宜天下之尤哀之，而尤惜之也！曾祖：讳殿华，祖：讳文安，始以进士起家，历刑部郎，皆赠如文忠公爵阶。曾祖母：裴，祖母：李，皆赠夫人。母氏周、氏赵，皆封夫人侯，赵夫人出也。讳经述，字仲彭，江南乙酉举人，以荫子为刑部员外郎，以使俄参赞赏三品衔，其为四品京堂，则已侯时矣。夫人朱氏，子四：国杰、国燕、国熙、国熊。燕，农工商部员外郎，熙、熊皆举人，熊支部郎中。杰最长最知名，以荫生，今袭一等肃毅侯，委散秩内大臣，厢红旗蒙古都统。其都统汉军于广州也，少年家子见恭甚，以侯已葬合肥东乡之马冈也，请为碑而文铭之；既入都，复书来要之。合肥固先有李氏侯之先，则许而没□□，其为李也有孝而隐，终其身为孺子慕者，天用隐旌之，于是笃生文忠公父子兄弟，皆为天下伟人，而侯以孝继之，天子且显旌之矣，故他学行不备书，书其显于天下者。为之铭曰：

潜霍之山，巢湖之水。九原所作，中有孝子。乾坤震荡，奠者而翁。既伯且侯，帝用酬忠。父以忠旌，子为孝殉。天畀忠孝，铸此侯印。孝子儿齿，徵同父符。公辅之器，天胡遽徂？天生忠孝，凤麟斯世。千秋一瞑，四海同泪。生不忘父，死不忘母。屹屹马冈，载封载树。山川草木，上腾孝光。百世侯宗，铭用无疆。





恭祝诰封恭人林大母罗太恭人八旬开一寿序


夫莱园者，台湾林允卿武部取老莱衣之义筑以奉母者，在县东南雾峰庄。林氏于台为甲族，庄其世居，后扆九十九峰，前瞰大海，气势雄伟；而园独在山水幽绝处，台榭花木，游者如入洞天福地。林氏世多豪侠，武部君独恂谨有长者风，群从子弟复多以知兵显。武部君虽尝治兵，然独以科目起家，台人以为得之母教尤多云。逢甲与三先弟皆婿林氏，武部君为丈人行。然友在婚先，又折辈行相问业，故论交为尤笃，园之成尝为定名焉。台版已更，遂成异域；人事之变，皆非意料。然有客海上来者，言园之风景如故，未尝不叹武部君为有子能承先走，怆然之余，更为心忭。今年秋，献堂昆仲迺书来，将征文为大母罗太恭人寿，念能言太恭人懿行无逾逢甲者。昔者岁在壬辰，尝以文寿太恭人矣。公父文伯之母之操行，老而弥笃。蜀虽属秦，巴氏之丹穴，无故怀清之台，不能以易姓废礼，心所欲祝，何待繁称。第十年以来者为贤子称祝者，今则为贤孙称祝。太恭人年益高而德益广，淑仪令范，无改于初。而区区岛国，则已令人有风景不殊（之）叹；举目山河之异者，匪山河之异，人事异则遂若异然也。然问太恭人之寿，乃今则已如诗人所称，年开第八秩矣！夫寿莫寿于天地，天冥冥高，且远不可知；若地则有生所托命，群载焉，群食焉，视若大母以其求之无尽藏也，且相与尊而亲之，曰“富媪”。惟其富也，殊种异族之伦，为蛮触，为焦冥，各索智竭能，哄然日起，而争分域广狭之已为强弱，得失之以为忧喜，相噬相戕前僵后仆而不自恤自立。生人物以来，止闻争地，不闻争天；止闻人畏天怒，不闻畏地怒地；固若是无知耶？抑母道固然耶？惟其然，故无论属何种何族，地之煦人育物以为德者，无改也。其德博施，其道贞恒。夫是以并天而寿，咸祝无疆。然则祝太恭人之寿，即以地道之无疆祝焉，可乎？古言地或方之扁之，今迺定为圆，为椭圆，象其形为球。以地球之大而有中国，附于中国而有台岛，亦地球之极小分耳。乃历年三百，易主者四，争亦酷矣！而附于地峙者流者如故，居者行者如故。主虽易，地未始有易。故论地之寿，国寿且远不及，无论寿人。然蜀不贰主，巴氏何已（以）称至今？鲁非昔鲁，公父文伯之母何以称至今？非以其富而能施，贤而有后乎？以古证今，太恭人之寿，自此以往，即谓与台岛之地并无疆焉可也。蜀已属昔，李密以祖母故陈情，世以为贤；然孙祖相依，亦茕茕矣！太恭人孙曾林立，且为能承志者，是不尤今胜于古耶！顾或谓台于中国为巽隅，巽为乾坤长女，是以主多贤女子。人之寿与天地并者，无若神仙；神仙多海上居，海上有十洲三岛，相传台即瀛洲，故称之曰“东瀛”。太恭人已寿且康，所居又若洞天福地，以□则贤，以寿则仙，是固然矣！然麻姑亲见沧海三为桑田，蓬莱水又日益清浅，龙伯之钓神山沦没仅存者三，海上之仙流移以万计矣。掌女仙之者籍曰西王母，独坐少广之庭，阅尘不惊，历劫不坏，世无周穆、汉武，谁复见之？以虚幻之说为颂祷之词，虽文不实，不敢以进。惟台湾一片土，二百年前实收有明一代之局，郑延平诚奇男子。令其无人，则谓山川雄烈灵秀之气，不钟男子而钟妇人，无不可者。初莱园之成也，武部君自都门归，聘曲师教家乐壹部。称寿之日，奏以乐亲，以娱宾，甚盛事也！虽歌舞湖山，此乐非昔。然诸伶而存，寿觞已举，必复集奏佳乐。惜远隔山海，未能再为登堂之拜，且坐园一听法曲也。

元默摄提格之岁律中清商日行寿星以次榖旦

赐进士出身　诰授中宪大夫　钦加四品衔工部

虞衡司主事加五级愚侄孙婿丘逢甲顿首拜撰

注：此文由台湾丘秀芷女士提供。原注如下：

此祝寿文系逢甲公为林献堂之祖母亦即林文钦之母八十一大寿所撰之祝寿文。林文钦（一八五五—一九〇〇）于西元一八八五年光绪十一年（时年三十一）与逢甲公同赴福州考举未果，光绪十九年才中举。而逢甲公为光绪十四年中举，次年入春闱。林文钦于一九〇〇年亡故，享年四十六岁。林献堂为其长子。逢甲公娶的是林献堂的堂姊、名为卓英之灵位。而其三弟树甲公娶林金盏，亦是林献堂堂姊。

林金盏夫人后随树甲公至大陆，于大陆老逝（日据时曾返台）。

此十六联屏应是撰于西元一九〇二年（光绪廿八年壬寅），文中云十年前壬辰年（光绪十八年）曾为文祝罗太夫人寿；是年莱园筑成，莱园之命名为逢甲公所定。未几，台湾为日所据。

逢甲公撰此文时，由于两地相隔故，仅能将文章托人带至台湾，由鹿港秀才郑鸿猷以棣书，书写成十六联屏。

十六联屏原存于台中雾峰林家，一九八三年年初，与“冬官第”匾额同时出现在古物收藏家亦即画家戚维义先生家中。

“冬官第”匾当时我即购回。该年年底，应棠姊将之连同《柏庄诗草》原稿捐给历史博物馆。是年十二月二十六日为逢甲公二周甲子（一百二十周岁）诞辰纪念，我们兄弟姊妹同时寻找到许多关于逢甲公的文物，于历史博物馆展览。戚先生亦慨允借十六联屏于馆中展出。

次年，戚先生征询余，是否有意购回十六联屏。虽然非逢甲公手稿，但此寿文中有些历史上的事实足资证明，因此当下余立即同意购回，存放至今。原想选择适合时机再展览，但是目前个人因其他事务忙碌，无暇顾及。而仅抄录其文。

余另查其他书刊，得知罗太夫人高寿九十才仙逝。相较于其子林文钦四十六岁早逝，其孙林献堂七十六岁病逝，林阶堂约七十过世，罗太夫人相当长寿。

丘秀芷谨记

一九〇三年





崇俭乡规序


岁乙未，逢甲始由台归镇，居文福乡。乡先生为乡规，意主崇俭，甚美举也，以为可行。其后在乡日少。庚子由潮归，见乡之人能行此规者寥寥，意殊惜之。壬寅冬，乡先生复申前议。予谓古人国奢示之俭，国俭示之礼，今俭之不能，遑论乎礼？孔子曰礼，与其奢也宁俭；使乡之人相率而俭，庶几俗而进于礼乎？且文福之为乡，山乡也，而山林之利不兴，其田高原忧旱，下隰畏涝，岁丰仅以自足，此固非可用奢之地也。习俗移人不惟奢，且冠昏丧祭多不如礼。邑之中虽不独吾乡为然，而在乡言乡，是固贤者之所为，眷眷然思易其俗也。昔安溪李文贞，漳浦蔡文勤之居乡，皆尝酌定乡礼，其乡人至今守之。逢甲德薄能鲜，不足语此，所愿乡先生于崇俭之馀加之意也。

光绪癸卯春正月，乡人丘逢甲谨序于淡定村之庐山草堂。

录自《丘仓海先生文集》第二十六页

一九〇四年





重修员山古寺缘簿叙


镇平县城北二十里，有山蜿蜒如卧龙，乡之人名之曰“长光岌”，即古之员子山也。员子本名即椽也。山之下有古员山寺，今名曰文福寺，以乡名名也。君山扆其后，庐山屏其前，左控伞石，而宋摧锋寨故址在其下；右挟豪石，而天花井、相公岩错落其间，古所谓石窟，而都之所由名也。文塔如笔，卓立路亭旁，亭者故宋之思亭也。乡之人其先多宋之遗民，丘氏亦自宋始由闽来，四世祖祷于南岩而生子，是为朴雅居士。居士于明之初追念佛慈，舍地建寺，是名员山。石窟都已设县而分乡，员山属丰田，寺因乡名。明代丘氏之修谱皆在，寺有光泽焉。

本朝道光间，乡易名文基，寺改随之。逢甲已归之明年，岁丙申，故定乡名曰文福，寺仍随之。自道光间，寺以文基名修之，至今已六七十年，寺舍倒，佛殿漏，像设亦有坏者，宜重修矣。或曰朝廷方行新政，寺且废，何必修？曰：乌是何言？朝廷综核名实，于庵观之无用者改为有用，固有之，非如前代之毁寺、废佛法也。且今之士大夫之言新学尤重佛，视大雄、大乘、出世、入世，方引之学界以光大之，佛之视将盛行，寺安可不重修？斯寺也，踞员山之雄，林茂泉深，出山门而望，烟火万家，峰环溪绕，实为胜境且灵境。丘氏盛念远泽，因不敢不以重修自倡。然寺固乡之古寺，且县之古寺也，至以佛论，则世界圣神，世界之人皆当尊之奉之。所愿乡之善男子善女人、县之善男子善女人以及十方之善男子善女人，各出金钱，随缘布施，为寺之光、佛之光，则文福之福，将福乡福县，且普及十方矣。

光绪三十年甲辰冬至节后三日乡人丘龙章命男逢甲敬撰并书。

录自《丘仓海先生文集》第二十九页





三当轩全集诗序

三当轩全集诗序[28]

按：此文刊稿由魏金华先生出示，经藏家罗雄先生鉴定，简注据学者刘奕宏先生提供的相关资料写成，在此一并致谢。

张巢父[29]太守以石农老人[30]《三当轩吟草》见示，清新俊逸，层出不穷，悦目快心，百读不厌，其别集《吟芳咀艳》，一往情深。夫士不遇则放浪于花天酒地，间以写其侘傺无聊之况，固情之常，所不必讳，不得谓退之山石，果胜于芍药蔷薇之什也。闻吾州当承平时，梅江花舫鳞次，每当断霞晓收，残月夕上，脂痕粉气，江水为香，老人当及见之，而诗顾未一歌咏其盛，今则百花洲上，风流云散，令人不胜今昔盛衰之感矣。然而枇杷花下，时有人焉。三复佳什想此老于东鹦西凤，南杏北梅，诸名媛随意勾留，兴福不浅。燕去鸿来，水流花谢，卷中人亦垂垂老矣，不知老眼看花代兴者，复当谁属耳？时霜月娟娟，冷侵客枕，横斜梅影自作画于窗纸间，乘此清兴书于卷端，将以还之巢父，想石农见之不以为唐突也。丙申长至后三夕，英雄儿女热心肠人。旧毗舍耶[31]主者，邱逢甲题于梅州之铁冷寄庐。





温柳介先生诔


按：此文写于一九〇四年，据丘逢甲诗文手稿第十六册校录。

呜呼！有清故翰林院检讨温柳介先生之丧，其亲故及门弟子皆以为大戚。行道之人，识与不识，闻者莫不哀而惜之，以为君子哉，若人何其不及中寿也！其葬也，数郡邑之人皆来会，以逢甲知先生深，谓宜有以标遗懿、彰大节者。逢甲鄙□人也，何足表扬先生？虽然，谓为知先生则未敢辞。惟先生未翰林，为汉学与宋学代兴发达之极而将坠落时代；及由翰林归而主讲，为旧学与新学过度而交争，新学骤胜而甚嚣时代。先生之学，由宋入汉，为宋而不拘迂，为汉而不繁琐。其发达也，有以自明，体而达用，不随世为坠落也；然其见于世，功用犹未大也。惟新旧学之交，引之使沪焉。其争也，其嚣也，剂而平之，消而息之，于旧者惟持之有本，故于新者乃发挥而光大焉，以待天下之用而不穷。夫中国自秦以后，益集权中央政府主国是、持风会，惟一二亲贵强有力者任之，无论起布衣、徒步之不得遽与也，即循资干进积年劳至卿贰，天下望之巍然，而察其身之与国，多若渺不相涉。则固不如耆儒硕学之不仕不显，而归而讲学于郡邑者，犹得以其学说陶铸当世人才，其所鼓舞而激劝者，于人心风俗往往大受影响也。先生教育虽仅岭东，而推而行之固可远矣；惜乎年运之迫之，未能殚究耳！南大岭自粤东、江右之交，将趋闽浙而之金陵。其山脉别而东出者，至镇、武两邑间起为君山，逢甲实居其下。分而为大华峰，蜿蜒而抵松口。松口者，南汉之梅口镇也；梅江环其前，山水清且雄，先生生其间，宜其为硕德伟人，大有见于世也。

逢甲已志先生之墓而铭之，乃复为诔曰：

全球种教之争而未已兮，将合而化之以学。东方国民之汶汶兮，惟达者之先觉。优游金门玉堂而无所事兮，知臣功之不仅在著作。归而讲学为郡国交推兮，乃大振素王之遗铎。导新者之方滋兮，旧者殖之而不落。何上帝召臣之速兮，而不使竟厥施也？狞风毒潮之西来莫御兮，恃学界之雄起而相支也。来者谁为东南之柱兮，嗟学者怅怅之无依也！魂九天魄九地而可作兮，其鉴余诔此素旗也。岭云油油而白日淡淡兮，何以塞吊者之哀思也！





温柳介先生墓志铭


按：写于一九〇四年，原题为《诰授奉直大夫翰林院检讨加四级柳介温公墓志铭》，曾刊于《丘仓海先生文集》。今据温慕柳《求在我斋集》校刊。

光绪十五年己丑，皇上亲裁大政，逢甲在都，于进士同年中识柳介温君，盖粹然有德君子也。乙未中日事棘，余倡守台议，君闻而韪之。及东归，相慰于潮州城下。由是交益亲，无数日不相见，辄商榷古今中外利病是非，断断连日夜。余务动，君则研于静。闻时局异变，余或呼哭不能忍；君虽愤激，外则夷然。两人者，相视常莫逆也，如是者十年。君质硕而精强，学过劬，教过劳，中感事变之不可为，神或不能无伤。然今年别君，未始有病，不意遽闻其笃，而竟不起也。悲哉！

君讳仲和，字慕柳，一字柳介。先世由江西石城迁广东潮阳；复迁程乡——改嘉应州[32]遂为州人，世居松口堡。高祖讳伯魁，乾隆朝以五经中式乡会试，起家进士，令嘉禾、通山，皆有声；改教授南雄，能以经训士。子，讳鸿章，太学生，君曾祖也。祖讳齐观，父讳谦光，皆太学生，以君贵赠奉直大夫；祖母黄氏，赠宜人；母亦黄氏，封太宜人。赠公三子，君其仲也。弱冠而孤，以学自立。补州学生，食饩。八赴省闱不售，以乙酉优贡入太学。戊子魁京兆，次年成进士。改庶吉士，授检讨。充癸巳乡试磨勘官。请急归省母疾，遂遭丧不出至今。

君性和而节，与人若无所不可，然实强毅有守。义不可，虽劝掖辄婉谢之；其所可，虽不为崭崭行，然必达所守之义而后已，俗论不能摇。其为学亦然。番禺陈京卿沣，治汉学者尊为东南大儒，君其入室弟子。治群经，尤精“三礼”。游太学时，翁相国同龢、潘尚书祖荫先后管学，祭酒则宗室盛昱，皆朝望也。太学时称多士，君课常最；于《礼记》，成《三礼经纂》上焉，管学、祭酒咸震许，都下一时盛传之。并世经生多锢守，不通天下大局，君治经务致用。通籍，见益广，学益通，然不自暴，人不辨也。翰林官清苦，以差除为希望，少造谒，惟杜门著书。时皇亲政既数年，君每言愿得为御史，言天下事可施行者。人疑君恂恂非能其职守，盖多经生无知君学者也。甲午、乙未间，时局已变，而戊戌，而庚子，变益而烈，君既决不出，遂一意教育。同文学堂者，开岭东学界者也。害成者始以党怵冀辍之，继则众咋，期覆之。逢甲支柱无可辞，其坐而镇，得存至今，则君力也。君以成之难，他聘皆不就。以前主讲金山，多效。诏改学堂，乃去同文而总其教。同文既属官，大吏仍聘君兼总其事。庚子以前，士习患蔽于旧，其后则患嚣于新。君于蔽者开之，嚣者正之，前诽后谤无所动，弟子多成材者。其殁也，皆为泣哭，则教思之深也。

君每言，战国后为中国退化时代；考古人良法善政，与泰西互证可行于今者，求史不如求经。“三礼”为政典所存，故于群经尤嗜之。君虽治汉学，然于后儒不轻抵排。文章宗昌黎，义理宗紫阳，经济宗亭林，弟子皆能述之。

嗟呼如君，制行则古之君子，其学则今之通儒也！昔为诸生时，与同里饶吏部轸齐名，人目曰“温饶”。既而与同年程编修棫林在太学齐名，人目曰“温程”。岭东之人以趣异而志同，亦妄目曰“温丘”，然逢甲何敢望君哉！“三礼”既有泄纂，在翰林，著《读春秋公羊札记》及《求在我斋经说》；在金山，以算学为各科根本，约弟子治算，有《代数、几何算稿》；其诗文名《求在我斋集》：皆藏于家。已刊者有所修《嘉应州志》。

君生道光二十九年己酉三月二十一日，卒光绪三十年甲辰八月十三日，年五十六。娶吴氏，封宜人。子三：士珩，太学生；士璠，廪贡生；士璆，太学生。女三，饶达源、谢延龄、李乃琛其婿也。孙男五：汝猷，士珩出；汝屏、汝翰、汝度，士璠出；汝峤，士璆出。孙女二，俱士珩出。士璠学既知名，君之丧，由日本学校奔归。

以逢甲知君深，将以其年十月二十二日葬君于长冈屻山仔下之原，以状来督铭。铭曰：

是为旧学界之经济家，新学界之教育家，学派之衍，与梅江俱东入海而无涯！浚旧方塞，沦新方芽，津梁虽疲，功大而奢。夫何贤人，厄岁在龙蛇，而为今昔之所同嗟？沉沉幽宫，东王寿而西阴那。山耶？川耶？千秋英灵，将复上见为明星，而下蔚为青霞！

诰授中宪大夫四品衔工部主事虞衡清吏司行走加五级年愚弟丘逢甲顿首拜撰。

一九〇七年





议建丘氏合族松源祖祠序


丘氏自河南迁福建，固九族开闽之一也。由福建迁广东，族益繁盛，其所居郡邑皆成著姓。虽支分派别各自成宗，而其祖河南则同焉，亦犹南干之山，南入五岭，虽分支擘脉各自成宗，而其祖南干则同也。夫山水所聚有都会，宗族所聚有祖祠，此其事虽不侔，而其理则相合，故都会之地凡著姓者必建祖祠。嘉应之在广东也，山川号为雄秀，其山脉乃由江西庾岭而来。南干自江西度福建尽于江南浙江，其由江西初入福建分支复入广东者，发脉于镇平，东尽潮州之三河，南尽嘉应之松口，众支皆长此焉。

然最奇伟得干体未尽于三河、松口之间，山水所聚是为松源，昔人常议建邑治者也。松源安贝村（俗名案背）有丘氏祖堂，乃所以祀其私祖朝陈公者。其祖山雄而厚，厚家者以为上格，龙蜿蜒而下至祖堂而止，其前则诸山环合，带潆洄，为堂、为局、为应、为朝形，家以为最吉，故明季国初丘氏曾称盛焉。其卜基于形于理未能尽，吾族之它徙者多，其居者亦未能全得山川之气而臻极，今且稍替矣。安贝丘氏以为此地之美如其私之于己而未能极盛，不若公之合族庶得尽善而全美，于是建祠之议兴焉。合族之人咸谓曰“宜”。惟是土木之工无繁费，必族之人各以其财力以为之，而后易以告成。斯祠也，以合族之人尊（祖）敬宗之心同得此地山川之美，所谓天光下临，地德上戴，其以妥先灵，以收后祖□未有艾也。昔者逢甲尝登王寿之山以望左闽右粤，雄乎伟哉！而松源实在其□其山之支、其水之派可缕指数，以为此亦长子孙地也，宜吾族之人有于此称盛者。今闻此举，心窃慰矣，故乐以为之序。





上杭中都丘氏家谱序


按：本文写于一九〇七年（丁未），据《丘仓海先生文集》校录。中都，地名，在福建省上杭县。

南海九江朱氏曰：谱牒之学，史学也。《周官》奠系世，辨昭穆，掌于小史；《史记》纪五帝讫夏殷周秦，并详其子孙氏姓；而《世本》一书，《汉志》隶春秋家。盖先王谱学之设，实与宗法相维，而表里乎国史。宗法立而士大夫家收族合，至于百世不迁，而奠其系世，辨其昭穆，朝廷且为之庀官司臧册府；是故黄农虞夏之胄，阅数千世而可知也。世禄废，宗法亡，谱学乃旷绝不可考。汉兴，天子奋于草茅，将相出于屠牧，率罔知本系所由来。魏晋至唐世宦重门阀，百世之谱上于吏部，维时官之选举必稽簿收（疑“书”之误），家之婚姻必等门第，而谱学复兴。欧阳氏修《唐书》有宰相世系之表，隐示国史、家牒相为表里，且谓世族之盛，诸臣克修宗法致然；迹其编纂论述，若创前史所无。然通人硕儒咸许其湛深古谊，能探先王制作精意，盖创而实因也。五季丧乱，图牒尽湮，一二儒生乃欲掇拾补苴，冀存古宗法一线；及夸者为之，扳附华腴，虚张勋阀，或至不可究诘，谱录一家，遂为识者厌薄，而去史益远矣。逢甲内渡以来，颇有志于谱学，而每念朱氏之言，未尝不作而太息。盖营丘受氏实祖鹰扬，此其可知者也。而受氏之支子何人？尚父以来几世？则不可考矣！丘氏为八族开闽之一，其来实自河南，郡望昭然，此其可知者也。而迁者何代？始者何祖？则不可考矣。然犹曰中原丧乱，南北流移，年代之已远，而谱牒之无征也。至于胜运之徙粤，自丘坊黄坑载迁，乃居石窟，地仅百里，世未千年，虽支派分衍几遍东南，而岷岷探源不忘所自。祠墓之世守也，谱牒之代修也，宜若事核而辞信矣。乃稽先德之名称，询始迁所自出，或此谱与彼谱异词。后谱与前谱殊说，征之文则残缺而不完，且真赝之相半，考之献则故老尽矣，其存者亦言人人殊。夫谱以传信，犹史也，夸者之所为，固非为人后者心之所安。然家自为书，人自为政，作者述者不必尽具三长，体制之乖舛，编撰之纠纷，其势不至于不可究诘不止。夫是以迟回审慎而至于今，虽有志于谱学焉而未敢率尔从事也。若夫整齐而约束之，究诸谱之异同，为酌中之裁制，始祖之名当以最先为断，其所自出当以所知为断，则后起之称与不可知之说，可从而正也。今之言谱必本欧苏三公之谱，虽皆上溯始原，而谱图所列仅及所知，而疏远不载，盖其慎也。乃若傍行斜上，并效周谱，史公世表实为先河。刘氏勰曰：谱者，普也。注序世统，事资周普。若是，以言纪述，则宗图支表当在所先，而贡举之策名，仕宦之恩荣，祠庙之宗禋，坟瘗之阡原，艺文之津逮，遗轶之甄寻，递续蟑嫣，各为篇第，以次登载，亦体例也。至于不经之事、不典之词，务与繁芜，概为删汰，言期则典，义贵精严，史法类然：凡治谱学者皆能知之矣，逢甲虽已知之而未能者。今年中都族老适以修谱告，因贡所疑与其所知者如此。夫谱学不亡，犹可见古人宗法。吾族之人，使能喻古者宗法相维遗意，而使内外有别、长幼有序、有无相周、吉凶相恤、相勉以学、相率以义，将且与浦江郑氏、江州陈氏诸义门书之国史，以为美谈。《唐书·宰相世系表序》曰：门祚之盛衰，虽视功德厚薄，亦在其中子孙。乌乎！可不勖哉！可不勖哉！

光绪三十三年夏六月，赐进士出身、诰授中宪大夫奏留办学、广东学务公所议绅、省视学员、教育总会正会长兼广州府中学堂监督、四品衔工部虞衡司主事加五级逢甲拜手谨序。





大角湖改修石路引

大角湖改修石路引[33]

有为江、广、福三省扼要之地，曰“下坝虚”，入长潭而至下坝墟六十里，则三省通衢也。其为道也，绕山沿河，高者平之，窄者拓之，而砌以石，盖几经平治而至于今，而使行人无崎岖之叹，则前贤之功之不可没也。独中间有所谓“大角湖者”，地最低洼，几与河平，河干水落犹可以履道坦坦；大雨时，行则水深没膝，行者已不免有戒心，若或河流盛涨，则且有灭顶之虞。两崖相隔，只百十丈，今人至此，辄唤奈何。有自崖而返而已；不然则绕道岩巅，升降危急，劳艰万状。徒步且然，负且担者可知，乘舆骑马，更无论矣。且上下旅宿皆在五六里之遥，日暮雨昏，行李（旅）尤为狼狈。若改道由山之麓，叠石垒灰，沿堤岸而行其上，则此险可以避，此亦前贤之有待于后人竟其功者也。然估计虽仅百十丈，灰石工力之费颇为浩大，非集众力固不为功。岁丙午之春，鄙人以劝学道出此间，测观地平，知非改道不可过下坝，曾与商界诸君言之，今者众议属同，属鄙人一言为引。夫天下之事之成，无论大小，固非仅托诸空言已也。如求实事，则财力为先，下坝商界诸君魄力雄厚，其能力任此事之成当不待言；所愿十方善士，慷慨解囊，襄成此举，徒此移卑就高，化险为平，来者于于，往者喁喁，则好善诸君子之大愿力，（令）人天欢喜，磨崖勒名，当与此三省通衢永垂不朽矣！

光绪丁未夏丘逢甲谨引





广东学务公所议绅工部主事丘逢甲覆陈教育计划草案条议


按：丘逢甲此“条陈”载于清末丁未年《政治官报·杂录类》，十一月二十二日第六十二号第六一七至六二〇页，全文约三千字。依文中所述，“去年”（指一九〇六年）丘被举为粤省“总教育会长”，推断此文当作于一九〇七年，时丘任两广学务公所议绅，潮惠嘉视学员。丘逢甲出任广东省谘议局副议长是一九〇九年的事。

清末刊稿近年由台湾学者杨护源先生提供，在此谨致谢意。

案准贵学司发交学部二等谘议官罗署正振玉，前拟《教育草案》，照请教育总会分条核议，遵将草案细加披阅，条理精详，莫名钦佩。窃维教育之兴，贵有其道，统筹现在，尤当预计将来。曩者专部未立，机关未备，设学之初，不从师范着手，次第以办初高等小学，而遽事高等中学之经营，师生两无根柢，方针一误，全局皆非。原议开宗第一章即以推广师范，养成教员为济目前之急，诚为洞见本源；以后节次，分设中小高等学堂暨实业、政法专门学堂，振裘絜领，区画井然。顾教育事业因土地、居民之不同，即不能无缓急变通之差异，惩弊者不可因噎废食，特殊者尤不可用以为隅；反量近时之程度，定普通之原则，以期推行无碍，实效可收，方有裨实际，曲当无遗。不揣迂愚，敢将原案逐条讨论于左。是否有当，统希察核，汇呈实为公便。

一、推广师范名额以养成教员。原议第一条推广师范，最得要领，为刻不可缓之图，业经学部采用施行。惟设体操专修科，仅授各种体操游戏、教育生理，与专科教员程度不符，且城乡小学经费赢绌有差，若令每小学聘一专门教体操课之教员，恐力有未逮；不如径设“专科教员养成所”，或改“技能专修科”，略延其学期，学科分体操、图画、音乐、手工、商业，既符专科之程度，足应小学之急需。每校聘一人可兼授数科数级，费省而学科完备，较诸短期之体操专修生，似为有得。第二条，每县设立“师范传习所”，指陈“各省已设立之传习所，全是书院变相，实为教育前途之害”等语。按，诸各属所办，因陋就简，确如所言；然欲其教员得人，教科合度，必如原议改良办理，方收效果。第三条，“府立初级师范简易科，一年卒业，以后即专设本科”等语，府立初级师范简易科乃急就办法，似可附属各府立之中学校内，教科程度悉照省城简易科，认真经理；若每府必责令专设初级本科，按诸各府现时财政以判断，恐十不得一二。地方自治之制未兴，就地筹款之法难行，不但财力未逮，即办学员绅能谙教育者殊难多睹；无已于道辖总汇地方设师范一所，或较易于筹办。若省城师范，“初级”“优级”当永行并设，以师范为教育之母，造端不审，流弊滋多，故当由提学司直辖办理，认真督饬责成。府以全力办中学实业，责成县以全力办初高等教育，而省城“初级”“优级”专为铸造各州县教员之地，极力推广名额以期普及。如是，则责有专归，力足为继，方不致有名无实，扶同敷衍。至现在简易师范、传习师范毕业者，不外应暂时之急需，当此省城师范未大推广之时，亦当有以补救。查日本兴学之初，亦最苦师范之乏人，故有师范学院之设，又苦缓不济急，乃有种种方便之法，如通信教授是也。其法由专门学科之士及深通教育之人相聚而编成讲义，每月出一册或二册，远方之士择一科，自行研究，或有疑义，许其函问，讲师详为答复，即登于讲义录之后，以供众览。每届一季，讲师按照各科出题考验，能及格者，即给以文凭，名为校外生。照此办理，无论如何穷僻之乡，皆可普及；未经“简易”“传习”毕业者，亦可牖启新知，即曾在师范毕业之教员，亦可改良故步，是无异各府州县皆设有无数师范也。与考察政治大臣随员田吴炤所拟各省提学使于教员会中，特设教员研究所，月出讲义。为各府州县教员研究之资，用意正复相同，蒙以为简而易行，推而易广，莫过于此也。

二、各厅州县设立小学堂。原议以养成教员之次第，为增设小学之次第，不得以未受师范者滥充小学教员，诚为扼要之论。惟每堂学生限以百人，似不免胶鼓之弊。即日本文部限小学人数，亦宽限不能过十级之多，以校长集全校儿童于一堂行训诲时，欲令全体贯彻，以五百人为合度，故即准此以为限制，非有别意也。今若限以两班百人之数，则百人有馀之乡村，即无力再行设校；不及百人之数，又非深合体例，殊多窒碍，且学级以分而便利，初高并设，乃限于地限于款不得已之办法。原议初、高并设，若令普遍行之，殊非教育原则。又原议每堂二班用普通教员二人，各教授学生一班，是即学校担任之本科教员；唯另设“专授体操教员”，不如改设“专科教员”，凡全堂体操、图画、手工、音乐，俱归一人专任，名实似较相宜。至经费每百人限以千元，城镇似不宜限；惟经费充裕之校，当督饬其推广名额，以期款不虚糜，人无旷学。

三、每府立中学堂。原议府立中学，撙节浮费，实事求是；唯管理员仅设“校长”，恐未尽管理职事，似宜仍遵奏定章程分设“监学”，以资臂助。现在各省中学，规模每多未备，应改良条件，确如原议左列之条，尤须注重学科之厘正。

四、振兴实业教育。实业为立国之本，故教育家言，习普通而不习职业。谓之国无“集体”。“集体”者，“集”万民之长以成一国之“体”者也。原议第一条，师范及小学以实业为必修科，按诸中国现在情势，扶衰救敝，在所宜然。盖物质文明愈进步，而实科竞争愈剧烈，有职业之经营，而后有生存之凭借，世界潮流之所趋，令人不得于业务繁忙之中而独耽安逸，所谓生存竞争之教育也。第二条，各省城设“工艺传习所”，费省效捷，不为无见。然不如设“工业补习学堂”，择其本省中著名大宗工业，以求现在之改良；设“艺徒学堂”，仿造最消售之粗贱工艺，以兴贫民之职业；俟“高等工艺学堂”成立后，再将“艺徒学堂”附设于此；惟各府州县则急宜推广，以收实效。其第三、四条，高等工艺、农业两项学堂，均势在必立，无须赘议。第五条，设丝茶研究所。中国天然之利，以丝茶为大宗，原议注意及此，实属知所先务，为我国谋扩充实业之第一着手，亦为我国独扼利权之第一大利，规画措置均臻妥协。第六条，学校林与学校园，原属利便可行。惟教育初兴，校员多未谙山林农业之学，恐未能即行办到，俟第一条师范毕业，已有农事知识自应仿办。

五、各省立专门政法学堂。法政学堂现各省多已设立，惟入学官绅尚无普通知识，亦初设时必经之阶级。原议拟先于京师及南北洋分设三所，若能力求完备，推广学额，专为各省中学毕业进求政法专门之所，以暂应目前之急，自无不可。惟各省已立法政，当从缓数年，再改收中学毕业生，因此时官绅待教甚殷，非先培过渡之人才，亦无以应急需。

六、各省设立高等学堂。高等学堂原议每省各立一所，将来即以各省优级师范学堂改充，殊属不然。各省优级师范，必宜永设，万无改办高等学堂之理。惟现有高等学堂之改良条件及添谋实科，允宜照办。

七、各省兴学次第。兴学次第计以十年规画精到，条理秩然，特第四年每府设初级师范完全科，第十年优级师范改为高等学堂，此二条尚待斟酌。

八、各省教育经费。各省教育经费，以现下筹款情形论之，京师为首善之区，需款自比各省为繁，而筹款之范围亦较大，故出进差可相当，省会亦然。独由府而州，到县则每况愈下，即负担愈重，故若如原议，每府教育经费以四万计，每县教育经费以七万二千计，恐非普通府县所能筹办。故按现在情形，每府只可以全力办中学实业，不宜再责以设初级完全科师范，每县小学经费亦只可以七百元均算，未能达至一千之数也。再者，奉文核议，惶愧殊深。查各属教育会多未成实，由省城总会尚无头绪，自去年学务公所课长许倅之衡、省视学员陶守敦勉等议设教育总会，公举敝议绅为正会长，后曾面商前督部堂周，请拨款项开办，本年复商之前于升司，允为设法，因匆匆去任，迄未实行。会地，曾函请前署学司段，借用禺山关帝庙，亦未承复示。地未觅定，款复无着，许、陶发起诸人又始基未固，遽行告退，仅举正副会长虚悬于上，机关未备，殊不得谓之成立。然此会已为辅全省教育行政机关，视线所集，已非一日，力薄不能成，自当请予解散以谢责；望贵学司总揽枢机，或如何俯赐设法拨款办理，准商借何地，许、陶诸人应否仍饬始终其事之处，统希卓裁见复。不胜感盼。

一九〇八年





松山书屋图记


按：此文写于一九〇八年，据丘逢甲诗文手稿第十六册校录。

《松山书屋图》者，王寿山人自图其山居之作也；山人居嘉应之松源堡，松山之名，当以此然。曷为曰王寿山人？王寿者，名山也，不可以松源之山概之；山人王姓，故以自号，且自况也：尝官太史牧方州矣，而终隐于山，故山人也。国朝画苑，亟称其画；然诗与书皆精妙，不独画。此图为晚年作，尤苍秀，当为其得意笔。图中诗皆见山人《琴籁阁集》，其一作题《琅嬛书屋》，盖山人自以所居为福地矣（今按：栖字韵，诗见《琴籁阁集》中之《韩山诗钞》卷一，题为《松山书屋》；青字韵一首，在卷二，题作《琅嬛书屋》）。

予村去山人之居六十里，村在镇平县北之文福乡，乡之西翼然而起者，庐山也。其山多松，山之主峰曰松光峰，其麓有林曰松林，湾曰松湾，而淡定村在焉。予居是村，目有见，见松也；耳有闻，闻松也。村在万山中，山在万松中。松者，山之表也，予性爱山，尤爱松。爱其容之正，韵之清，而节之高也。惟其材尤周于世用，用世必出山而听命于人，不能全松之天：予不为松愿计，松亦不自愿也。予愿长子孙于是村而老，亦愿松之皆得长子孙于是山而老也！既得山人此图，视其与予村居绝肖，乃为屋而以图之名名之。自予居庐山，人乃以仙庐名其山而示别于匡庐，今得此图而名予屋，山之松不乃抑有所属乎？村之人扫其叶而爨，曰松毛；取其脂曰松仁，亦曰松香，其入地者且为琥珀。上有松球，则下有茯苓。方春，松花露凝其上，甚甘，曰松糖；既花有子，曰松卵；雨后，则松菌生焉，味绝美。松明之火可照读书，亦曰松光，峰之所由名也。此皆予之所赖于松者，固甚不愿其出山以材见为世用，而贼其天也。且予闻山人之曾孙言，其家左方之屋，未见有松山名者，山人或以意为此图，或将屋而先图此，而屋卒未成，皆未可知。然则此图即谓山人为予预作者，亦何不可耶？山人曾孙名藩，予门弟子，此图盖其所赠云。





宋徵士参少保丞相信国公参军丘创兆先生家传


按：本文写于一九〇八年，据丘逢甲诗文手稿第十六册校录。丘创兆，原名文兴，是丘族迁粤定居镇平县之开基者。

先生讳文兴，先世由中州迁闽，所谓八族开闽者，丘氏其一也；宋中叶，始由宁化徙上杭。父讳梦龙，为朱子再传弟子，邃于《易》，梦中见乾卦象，乃以自名。以太学上舍仕终左承议郎。先生传家学，度宗时以荐辟入都，遇岳鄂王孙于临安，伟先生，以女妻焉。上书触时相忌，不遇归，道虔州，丞相文公方守虔，谒焉，至相合也。公已起兵勤王，间关入闽，先生乃与友谢翱俱入幕。既复招乡里子弟，与公会于梅州，遂参军事。五坡岭之役，公已北行，先生与翱伏潮阳民间，旋归道梅州，北至石窟都，喜其山川，谋居焉。都者，今镇平县也（镇平，崇祯六年始设县）。翱为卜，得箕子明夷兆，曰“吉”。先生乃奉父来居，是为迁粤之始。旧部曲散，而从者各授以田使耕，遗民之就学者亦日益众。翱寄先生诗有“谁于荒山中，辟此遗民界；我昔为之兆，其后将必大”语，复大书“创兆”二字颜其居，学者称创兆先生。然先生晚年自号冰蘖老人，有《冰蘖集》及《易说》，今佚。先生故居在今镇平文福乡之员山下，墓亦在焉，与岳夫人墓相望也。员山之东有君山，亦曰军山，以先生会师时军从此出；又曰徵君山，以先生为宋徵士也（君山口有村名寨里，志乘皆言宋摧锋寨故址，今为丘氏所居；相传先生率乡兵亦尝驻此为寨，前年丘氏掘地，得古钱一罂，皆宋年号）。有相公岩，则先生所登而祭文公者，犹翱之西台也。乡之中有相公祠，祀文公及张、陆二公，又曰“三相祠”；有宋思亭故址，所以寄遗民之思者，犹可考焉（此即今之路亭；或谓亭为宋程乡令建者，误）。先生卒元大德间，年八十馀。其墓碑书法雄伟，相传亦翱书云。逢甲谨按：家谱，先生子及孙皆有学行，不仕元，族人终元世亦无仕者，入明乃大显。今先生之裔分籍于东南各行省者颇盛，流寓海外者亦及万人，岁时皆有归省祠墓者，其守祠墓犹数千家；嘉应、汀州间，家族学堂多以“创兆”名者，已十一所，其不忘前人忠孝，拳拳若此，亦足见先生之遗泽长也。





敕封儒林郎清斋马封翁九旬开一寿序


潮阳和平里，本名蚝墩，宋文丞相勤王师驻此，以其地气和平，始改今名。里地濒练江，耕者无旱暵之虞，厥田皆上土，水陆四通，为邑一都会，故商贾集焉，里人以农商起家者户相望。今年春，予始游斯里，获见文丞相所书“和平里”三字碑，曾作歌徵海内名士和之，于是“和平里”之名大显。里中马氏为大族，予主讲东山书院，里人马生金瑛来受业门下，其族侄从龙亦来读书院舍。从龙之祖清斋封翁则以农商起家者也，有隐德，享高寿，以今年八十有一。从龙嘱金瑛乞予为文以寿之，予因得悉封翁生平。盖翁少务农，于班氏，所谓农家者流之言，身体力行之，岁岁获有，秋间复出资营运，如古人所云就时者，亦获利无算，故家日以饶。然其为人也，守身甚谨饬，乡邻信之，故里中有睚眦细故将酿大患者，得翁出排解之，往往立释。性俭而不纤啬，里有贫老者、幼孤者，又往往周之、恤之，不少吝。有假其资者，或不能偿息，亦不问。里人于是尤称之。生男子子五人，女子子一人，次子以下皆列名国学，长子以急公得例授职，遂得封如故事，人皆荣之。孙曾林立，长孙读书有声，次孙以娴弓马称，盖骎骎乎文通武达之门矣！谓非隐德之报可乎？夫人生得以文章、功业、气节显者，代不数人；或得策名于朝矣，又不幸如文丞相，身丁阳九，名虽不朽，而竟不得中寿；富贵享高寿者，又往往无文章、无功业、无气节之可称。故人显而无名，不如隐而有德之为愈。况农与商为立国之本，使今世在上者，人人皆讲求农政、商政；在下者，人人皆讲求农学、商学，其为效岂特富国而已？则操锄握筹，不可谓托业不高也。从龙而思表扬祖德乎？君家少游有言“愿为乡里善人”，若封翁则真可谓乡里善人者耳。子孙念先绪为善益勤，则食报正未有艾也。金瑛持此言为欲寿封翁，并告里中人，必有为之闻风兴起者也。

据丘逢甲诗文手稿第六册校录





镇海楼送王豹君方伯赴蜀诗序


按：此序作于戊申年（一九〇八年），今依丘氏诗文手稿第十六册校录。王豹君，字豹隐，名人文，云南人。时任广东学使，将迁四川布政使。广东学绅等在广州镇海楼设宴饯行，丘逢甲赋诗赠别。丘氏先后共作二十四首，“复申诗所未尽之意而为之序，以重其赠”。

光绪三十四年春，广东学使王君有擢藩四川之命。其夏将行，广东学绅相与饯而送之于越山上之镇海楼。楼者，明初江夏侯朱亮祖所筑，五百年矣！兵燹、地震、海风经历焉，而五层高矗，屹然不动至今。去夏，火药局灾，楼旁及城中舍宇多塌者，楼最与灾所近，独瓦动而壁无伤，则相与叹其植基坚固，而亮祖之能规画久远，开国之人才之物力之不可及也。由是得二义焉：士大夫立身植德，惟能坚定则可任大事、处大艰，仓猝震之而不惊，患难撼之而不动。其施于政也，不沾沾计目前，经画所及，往往周于行政区域之外，而其效或十年或数十年收之；其所立法，或可守之至数百年而始变，或竟不可变。惟其然，故今不能无望于王君也。

四川者，其地面积之广、物产之丰、户口之盛，皆比日本过之。日本近乃勃起而猝强，则为天子治川，当思所以富川者强川。若能富而教之，则其效且不特强，此诚功利之徒所以为迂，而其道则非其人不能知其事，亦非其人不能行也。夫对内则在能治，对外则在能守，事相因也，亦相成也。昔之言守川者，陆防秦、水防楚而已。今则英人方与俄争，谋由西藏入川，以取高屋建瓴之势而未已也；又与法人争，谋由云南入川，其阴图鸷策画之于十年或数十年之前，而蓄势于数千里之外，商埠焉、教堂焉、矿山焉、车航路焉，日经月营，续续无已，而皆所以潜济其兵谋。今则机骎熟，势骎迫矣！其祸之发，先藏滇而后川，而亦不止于川。然所以折其机、阻其势、弭其祸者，当以川为之枢。故守川者，以兼助藏守、助滇守为能。藏若滇，苟善为治，其地力本足以自守。今则发其地之所本有，训其人之所不及，皆未能逮川，故需川之助者至多且急。夫惟能守藏滇，而后川之防乃益固；亦惟先能治川，而后乃能出其力以助守藏滇，而藏滇之防亦因以益固。朝廷以川督赵君之弟守藏，而命之督川。王君则滇人也，乃命为川藩，此其意可深长思也。布政使之名始明初，本行中书省平章之旧而改设。所以承上命而宣之，而布其行省所辖之地之政者，权甚专，责甚重，位甚尊，而总督巡抚，特因事而设，无专官也。自明中叶后督抚有专官，行省实权已归督抚，而布政使乃为之属。久之，遂专司出纳，无他政之可布者。其制相沿至今。其失也，懦者噤不敢有为，激者愤不得有为，而黠者乃安于无为，奉令焉、承教焉，以待升迁而已。然有贤能者，自举其职之所应为，与督若抚和衷，则凡察吏、安民、理财、行政，固未尝不可以共济。以王君之贤能，而又为赵君督辽旧属，且所举也，则固知其必有济也。君之立身植德，今可谓坚定矣。然人生进德无已时，当益思所以坚之定之者，夫而后其施于政，能为国家画久远之规，为百姓图富教之效，而不至泥成法于目前，或近利急功以自足。不独治川也，以治川之力，助藏焉，助滇焉，以为治而即以为守，内治已完，外守益固，命之曰布政，果能布也；名之曰藩司，果能藩也。其所由与赵君交济而无负天子之命，以释天下西顾之忧者，此则今日之深所望于君者也。

古人临别赠言，往往发为歌诗，以舒其意。镇海楼固有彭刚直公诗镌之石。彭公，规画久远未知何如，然固立身植德坚定人也，故次其韵为诗以送君。先唱者逢甲，同饯诸君咸和焉，而逢甲复申诗所未尽之意而为之序，以重其赠。天下重大之任，以远之图，坚定之效，固非今日之事所能尽，则亦非今日之言所能尽也。行矣，王君！其必有以慰所望者也。





谢颂臣科山生圹诗集序


按：此序写于一九〇八年，曾收入连横编《台湾文献丛刊·台湾诗荟杂文钞》，今据丘逢甲诗文手稿第十六册校录。

谢颂臣（一作颂丞），行四，名道隆，台湾台中人，是丘逢甲的表兄。乙未抗日保台时，谢为义军壮字营统领，参帷幕，事败同内渡，一八九六年返台隐居，以医术济世活人。谢颂臣在台中东势群峰中的科山营造墓穴，邀集友人于圹地吟咏，成为台湾地下诗社集会之所，谢氏将自己及友朋的相关诗作汇为诗集，请丘作此序。

有山张两翼而中尖，上出云表，曰鹞峰，冬常积雪，海上诗人所咏为“鹞峰晴雪”者也。其山脉西出，大甲、大安两溪之水夹之。有巍然起于东势角之西北者，钓神山也。由是，连峰而西，而尽于海。连峰间，有逆回而卓峙，面大甲溪而东立者，是为锅督科山，以其山间之地如锅而有督。督者，中也。登其山，凡大甲溪以东及其两岸所有之烟峦云嶂，气象万千，怡心旷神，则谢君颂丞之生圹在焉。昔唐之季世，司空图隐中条山之王官谷，预为生圹，时与亲友饮其间，所谓鸾台者，亦携之同游。自古畸人杰士，身丁世变，无可如何，往往敛其悲歌感愤之思，为放达过情之举，今复于君遇之矣！君自营生圹，无时月不往。春秋佳日，屡为高会。东山携妓，饶有先风，而哀荣过人，固非忘身世之感也。已自为歌诗而张之，而遗民之能歌诗，凡与会与不与会者，亦同而张之，裒然成集，此则表圣所无。以今况古，实为过之。乃远从海上书来，谒序于余。予与君乃世中表，以兄事君，自少及长，文义之赏析，道德之切磨，疾病之扶持，患难之奔走，交相许也，亦交相重也。沧桑已变，万事都非，回首旧游，有如梦寐。而所谓君之生圹者，其地之山也、水也、木也、石也，予皆能历臆而得之，而欲以斗酒只鸡，生前预为践约，已不可得矣！夫当台之初辟也，郑氏以区区岛国，支先明残局，迹其志事，宁非英雄！乃已竭人谋，难支天坏，后有继者，旷不如前。不三百年而一变、再变，衣冠正朔，荡然无存。其存者，壮而衰，衰而老，老而死。后生小子习其见，安其所闻，犹是山川，犹是日月，谁复知九原之下尚有忠义之骨哉！惟君达人，知有不变者存，变也以常视之；有不死者存，死也以生视之，业已无可如何矣！以其不可知者待后之人，吾姑自隐焉。青山白云中，不号而笑，不哭而歌，为有托而逃耶？抑无聊之极思耶？丛丛者山，荒荒者海，生刍未致，园石预题。酒肉墦间，倡予和汝，吾且遥为之广《大招》曰：“魂兮归来！”

戊申四月南武山人丘逢甲序于五羊城之越华书院

一九〇九年





淡定村心太平草庐图记


按：此文写于一九〇九年。曾刊于中山大学中文系编《中国近代文学研究》第二辑（一九八五）。今据丘逢甲诗文手稿第十六册校录。淡定村是丘氏乙未内渡后举家定居的山村，位于广东蕉岭文福镇西侧的庐山山麓。心太平草庐是丘氏于一八九六年始修的住宅。三门两进，正门匾额曰“培远堂”，上厅额曰“心太平草庐”，左右两厢建有书房、客厅“岭云海日楼”和“念台精舍”。一九〇九年草庐竣工摄影成图时丘曾赋诗记之，继作五古六首以抒怀述志，宅居“因地因事各命之名而题之额”，含意深长。

南大岭出粤入闽，其支山有复夹闽之汀河，下而尽于粤之三河镇者。此山脉间为县治三：属闽者二，其属粤曰镇平。粤境镇为最北。镇之北有山，方而屹峙，曰玉屏山。与玉屏分而东南者，山脉尽松口；自玉屏而西南，则尽于县境之长潭；将尽未尽间折而东向，若张两翼而下，是曰庐山。其中峰曰松光，右为天马，而左为天冠。其山层递俯趋成高原，是为淡定村。县故以乡统村。乡凡十有二，名福者五，曰文福，则村在焉。

予由海上归，卜宅于村。买山原，周以墙，后为果林，中为堂、为轩、为亭、为斋，左右为群室。引山泉入厨，出而前潴为鱼池，再出而蔬圃，而四周为秔秫之田。村固西扆庐山，宅因之亦背阴而面阳。山气阴敛而阳舒，无过寒过暑，于居人最宜，多老寿无疾病者。

环村皆山也。村口之山，诸水出其下者，独低平若几案。故自玉屏而东南诸山，若玉华，若徵君，若员子，若金简，百十里间历历可指数。初霞早阳，晚虹华月，光景万状，尤为奇绝。而山中人视之，乃若故常，盖山中烟云雨雪、草木泉石、禽虫之属，耳目所及，灵异光怪，无时无地无之，习焉不之奇也。庐山故宜松，老甲雏鳞，龙族十万，散布岩崖间。入村径路，重苍叠翠，罔非松者。而吾居独多树柏，以海上故居柏庄，不忘旧也。山中四时，有奇花幽卉，烂漫若云锦。而吾居独多树梅，以岭南固梅花国，特表而出之，贵之也。村复有古桂，亭亭若盖，翠覆亩许，花时举村十里香。相传明代树，五百年矣。有社树名朴，亦传植自明，雷火，干中枯再生，孙枝犹青耳。吾居因地因事各命之名而题之额，而其中则颜曰“心太平草庐”。

客有造吾庐请其名义者。予曰：“此《黄庭经》语，古人尝用之矣。”客曰：“子非道家者流，古人吾不敢知，若子则今方自乱地归，得毋以此地乱未及目为太平，聊用写心乎？”予曰：“是未必然。然客于此必有说？”客曰：“《春秋》张三世之义，所谓太平，儒家言，非道家言也。”予曰：“然。”客曰：“吾观南大岭之下，交于闽粤，其州县以平名者七八。其初，皆山民不靖，长吏政刑不能治，而以兵胜之。已自以为功，复揭其名划而致之用兵之区，旌焉以为后之民戒。上自以为平，而下弥益不平，子毋以乱偶不及，遂心以为此地太平也。”予曰：“然。”客曰：“子亦知太平者，为天下言之，非为一方言乎？”予曰：“固知之。”客曰：“夫易代之后，大乱之馀，民稀而土旷，谋生事易，在上者姑与之休息，其时天下积困方苏，圉圉然，洋洋然，此世俗所谓太平也。然上下之交，不平如故，或加甚焉。故其所谓太平，表似焉而已，暂而不能久也。若吾儒所谓太平，夫岂若是？”予曰：“然。”客曰：“然则子心太平，心世俗之太平耶，抑心吾儒之太平也？”予曰：“吾儒哉！”客曰：“子休矣！今世俗之所谓太平且不易遇，子乃于儒者梦寐想象中所谓太平，冀或遇之。然则子且先日存《黄庭》，希道者长生之说，或验山村蛰伏，几世几年，于是心中悬拟之所谓太平世者，一旦或顿现于天下，子且出其草庐，经略以佐太平，否亦鼓腹击坯，扶杖熙熙，以为太平之民，吾将先为子祝道之成，更为天下预祝太平也，子休矣！”予曰：“客之言太平，辨矣，而未得吾心也。且客以为天下太平不易遇，固也。吾谓天下之太平，亦视天下之人心何如。天下之人心皆太平，则天下亦何不太平之有？”客曰：“子视今天下人心果易太平耶？”予曰：“天下不可知，若吾心则无不可知，吾亦求吾心太平耳。”客曰：“子自言心学可矣。若以太平求之天下，则且姑待焉，毋或幸冀也。”予初闻客言，为之震。既以其与吾左，且吾易也，亦慢听之。奔走四方，山居日少，卒卒十馀年，天下事多变矣。上观天时，下察人事，求所谓太平者犹未之遇，而未尝不日存于心。时返山居，视吾庐额，则亦往往思及客言。

今年春，以近人摄影法成山居图。门下张生，为题七言古诗一首，已次其韵。姚叟为移写其图于纸，复成五言古诗六首。其山川之胜、时物之美，图与诗所不能详尽者，为记于此，并记客言，冀心之所谓太平者，天下他日或遇之。若夫吾心，则固无日不太平也。





游宦纪闻


按：据丘逢甲诗文手稿第十六册校录。

龙图马公遵，字仲涂，吾郡之乐平人，至和间为谏官御史，言时政多听用，国史有传。今其家藏蔡忠惠帖，用金花笺十六幅，每幅四字，玩其波画，令人起敬，真奇物也。世南尝屡得观之，云：梅三、马五、蔡大，皇祐壬辰中春寒食前一日，会饮于普照院，仲涂和墨，圣俞按纸，君谟挥翰。过南都，试呈杜公、欧阳九评之，当处在何等。马五谵我，精婢润笔，皆是奇事，凡六十四字，今前一纸四方不存。南轩先生尝跋云：“蔡端明此书大得颜平原浯溪磨崖刻笔意，世人但知其端严有法度，而不察其操纵运用妙处。”





君山口创建石桥募捐引


按：本篇录自《丘仓海先生文集》第二十六页。

君山在镇平县北，《石窟一徵》所称众山之君也。其水曰君坑之水，至君山口筑为陂以利农田。陂之下有桥，左为宋摧锋寨故址，右则员山古寺及羊岌社，石窟亦近其次，谈县之古迹者所称也。其桥所据两岸皆石，地势独高，故己丑洪水为灾，乡间各溪桥皆冲坏，是桥独存。江闽之人出其途者，无病涉，桥之功也。惟用以木为长板，或不数年辄需一易，将易未易间柱危板朽，过者苦之。乡人以一劳永逸莫若用石。计两岸相距约三丈许，以条石相砌固，以石灰为穹门，或所谓拱桥者，则可以永固，无数易之劳。然估计工费不止十倍木桥。所愿好义之士解囊为倡，则桥功不日可成耳。且员山古寺即在桥次，若以我佛津梁之心为心，助成此举，尤为我佛所大喜，是则当为十方善信告者矣。





桥　序


按：本篇录自《丘仓海先生文集》第三十一页。桥在瓮督里。

环嘉应州皆山也。州北之邑曰镇平，由嘉而镇必径石峰而之中督，昔人所称为险要者也，承平日久，以险道而孔途矣。惟山回溪阻，行者病焉，则道路桥梁之修其不可缓矣。夫道路桥梁，三代圣王垂之政典，其郑重也如是。政之不修，其始于周辙之东乎？道路多草不可行，陈之道茀、郑以舆济，君子讯之矣。窃谓今东西洋各大国，其道路桥梁犹有三代时遗意；中国独否，则持民间之好行其德者为弥其缺，吾州之人于此尤为留意，山险叠磴，溪险飞梁，游宦之其途者无不羡焉。吾谓州民皆客民，固中原之遗民也，流风遗俗犹有存者，此亦其一端也。然则当今而求复古，其可不以此加之意乎？予回籍后，喜为乡里近游，与乡人讲求古道。适道中督石峰间，乡人将有修道路桥梁之举，请予一言为劝。夫大庾之道，曲江出俸创修，平湖之桥，东坡解带助筑，人到于今称之“士君子”。以三代盛治之天下，即以古道行之一乡一邑间，亦足以正人心、厚风俗。吾乡之人好行其德者多，吾知此举虽不必仕宦如曲江、东坡，而为曲江、东坡之为者必争先恐后也。曲江为吾粤第一流人物，东坡为寓粤第一流人物，有大力者其当知所从事矣。





萧母姚太夫人七秩开一寿序


按：此文写于一九〇九年，据丘逢甲诗文手稿第十六册校录。潮阳人萧挥五“以商起家”，兼“有士风”，曾热心资助丘氏在岭东办学。其次子萧琼珊观察是广东省谘议局议员，一九〇九年丘出任粤省谘议局副局长，萧赴省与会，请丘作文“以为母寿”，丘便写了这篇寿序。

潮州自昌黎过化，称为“海滨邹鲁”，其流风余韵，至今千有馀年，虽妇人女子犹守其礼法，未之或忘。其出也，必以所谓韩公帕者幂之而行，乡里间尤致意焉。惟予主讲席于潮阳之东山者三年，虽城邑常见之。潮州属邑以三阳为大，潮阳在郡治南百有馀里，尤滨大海，昌黎祭海，尝莅其地。其邑治故在临昆山下，及昌黎始移今治，筑城建校，遗泽存焉。其城介东西两山间，前后溪流交通，抱城而过。前溪由练江入海，后溪则自入海，而与揭阳之江会而至汕头。故汕、潮、揭小轮泊之马头，后溪亦居其一。其创设小轮而图利济，津渡之人至今念之者，则为潮阳萧挥五封翁。萧氏之在潮阳，自宋季即以文章忠节显，及明而人文益盛，科第仕宦，为潮望族，而至于今。惟封翁独以商起家。盖汕头初辟为通商口岸，封翁察时审势，知唯商能掌握中外利权，故崛起就时，卒如所志，遂以商伟于潮，然虽商也而有士风。其起家也，实有内助焉。盖予在潮阳与封翁交，岭东兴学之始，封翁父子实相予有成。予常过其家，见其内外礼法秩然，虽僮婢皆有常度，则封翁德配姚太夫人之教也。姚氏亦潮阳士族，与萧为世姻。太夫人已习于两家先世士大夫之馀风，故其治家也严整而有常，宽容而不隘。困不自损，富而能施。盖相封翁者数十年而家益大，诸子联翩以科第仕宦显，如其族之先。封翁虽已厌世，而其门庭之盛，乃或过其初，则太夫人之教为何如耶！夫自欧化东渐，此数十年间，观世者已有民智日进，民德日退之惧；其妇女略濡染欧风，辄欲屏去中国数千年祖先贤圣之礼法，而以文明自由饰其荡佚，而顽固者遂大以为口实。夫以吾国旧而不化，而求新以自振，胥男子女子而学焉是也。由是而舍去祖先贤圣之礼法，则非也。礼法者，吾国之本也。国未有无本而能存者也；存且不能，则虽日言以学强国，其无效必也。岭东之兴学也，自汕头之同文学堂始。今则韩江上下游数百里间，学风之盛，不下于他流域。其引新潮而大之，论者皆推“同文”。“同文”之名，今且易为商业矣。夫孰知“同文”之始，予倡其事，而太夫人之夫若子皆相与有成者。太夫人已习知兴学之为强国也，乃命其子设学于家，以溉其族。诸孙男女皆就学，且毕业矣；而太夫人乃谆谆以先世礼法训之，俾勿忘。予闻之喜，以为太夫人不惟知学，抑且知本于是。予去东山者将十年，去同文者亦且五六年矣。今年，新天子登极改元，以立宪故，将开国会，乃先于各行省设谘议局，以为省议会先。广东之遴举议长也，乃公推予为副而驻局，而太夫人次子琼珊视察实以议员来会。询太夫人起居，则神明如昔，而年已七十有一矣。琼珊将归，请予为文以为母寿。予与琼珊父子两世知交，其知太夫人之德也有素。且吾之籍固潮也，则乐言潮，故而尤乐言昌黎。盖潮之为潮，自昌黎而显，学风虽变，然昌黎不可忘也。予昔在潮，主讲院若韩山、若景韩及东山，实皆韩祠，今皆改为新学校。予居东山最久，其泉其石，予旧所盘桓，皆若有昌黎之泽焉，至今尤念之。以夫人之不惟知学，抑且知本，琼珊归，以予言为寿，则太夫人所必乐闻也！





敕赠文林郎选授连江县学训导尔羹丘君墓表


按：据丘逢甲诗文手稿第十六册校录。

当咸、同朝，湘中诸将多以布衣诸生特起，赫然有大名于天下。是时上杭吾族有尔羹君者，慨然慕左、彭、罗、李之为人，思以功名自显，久之不能如其志，而赍以殁，可哀也！本朝入关二百馀年矣，惟八旗从龙之裔选举迁转不能以常格拘，自馀文阶必以科第为正途。凡出身进士，苟享高年无大过，循资按格，皆可内台阁而外封疆，死有谥，国史有传；然惟上第及庶常留馆者为然。同为进士，而中书主事已叹不如，无论知县。至举人，虽可得官，而十常不二三，他可知也。军兴以来，汉名臣传中于是乃骎有布衣诸生其人。君其时为秀才，宜奋然思有以自见也。夫洪、杨之起也，剽悍甚，勋胄巍科其人才脆弱久矣，故当之无不立蹶。湘中二三豪杰，于其时乃乘之而出。然曾文正先已以翰林致卿贰，胡文忠虽出守，积前资本可跻显位，左文襄则长沙名孝廉也，且在抚幕有声；布衣诸生特罗、李、彭耳，固皆与曾有素。曾、胡提挈，汲汲求人以自辅，举湘中儿无弃才。朝廷以求平乱，故方不惜破格用人，诸公因之遂以济功名，此固时为之也。内乱次第平矣，天下方岸然以为中兴，虽海疆门户已为列强六七交踞，伏患方深，而政府要人以为胜军名将，有湘且淮，举天下固无足以当我师者，歌咏太平之不已，于是科举取士，资格用人，一如其故，以为是固可万世守之，非是不足以抑躁进清仕途也。然保举之案浸益，捐纳之价骎贱，科第中人亦不能如前速化。但上自公卿之目，下至妇孺之口，犹重视之，尊称之。秀才者科第阶也，读书不为秀才，耄耋求试犹曰童子，若秀才乃可谓成人也者。天下秀才类文弱，类迂腐，秀才能杀贼立大功致大位，殊足豪视一时，而一切拘牵之藩亦不决而自破。君倜傥士，宜喜而欲为之，惜其时也已过，而地又实之。闽之为省也，以言语互歧，故首郡之人之于外郡也情常阂，百年来高科显仕多萃会垣。君籍汀，而杭又僻邑，无乡先达有大力者为揄扬之，推挽之，虽有奇才，何能自见于天下耶？君之少也，郡邑有才名，长益自奋而不得用，乃小试之乡，凡可以利乡而揃乡之害者，君为之率，事皆立举，其布画无不规久远。父老归其能，君之以左、彭、罗、李自负也，凡识君者皆曰其才实过之，而未尝不太息于闽之无曾、胡。郁郁中年，以岁贡选连江训导，此岂足以尽君？乃并此且不能任，而终年仅四十有七耳。是时为光绪己丑，不二十年而天下事乃决裂破败而至于今矣！

嗟乎！代之人才本足以供一代之用，当轴者即不能为百年计，亦当为二三十年计，于中外人才切求之而预储之。乃上非无求贤之诏，下非无荐士之章，而徐为察之，其所举所有非用，昵私则为属托；其下者且以贿求举，中枢存记，天下之员浮于缺者，不翅百十倍，可谓多矣！一旦天下仓卒有大事，平昔之所谓人才者，乃一试而败，再试再败，三四试之举无不败。当是时也，乃皇然言破格用人。无论其识鉴不足以得人也，即幸得人矣，而草茅崛起，望不称才，势不能使当大任也，骤举之而骤任之，而疑阻交乘，其势且足以致不测之败。论者乃谓当今天下固无人才也，而不知当轴者不能无事而预储之以为有事之用，而天下事遂决裂破败而至于今。今则科举废矣，用人者亦骎不拘资格矣，其果能今之有愈于昔耶？抑如其故，未可知也。然君即至今存，裒然为诸生祭酒，更事已多，才亦老而愈足用，而与当代公卿疏远无交，又不屑自梯媒，而谓有能于穷僻儒官中举而大用之，决无是事，则固可知也。饮酒读《离骚》为名士，没于二十年前，于今之事变之奇、之幻、之危、之急，九泉之下不闻不见，无复戚戚之为身世忧，则未始非幸也。君讳鼎春，字建勋，尔羹君号也。有子二人：日华优贡中书科中书，裳华县学生。君以日华阶，敕赠文林郎。其三代名讳，生卒年月，妣配氏族举应书者，上杭吾族有举人馥者，能文，已为君志墓，详之，故不备书。上杭丘氏固望族，世有伟人，如日华、如馥，皆今之才而未用者。日华之求表君墓也有年矣，夫乃今始得为之，已窃哀君之志而其于天下之故，皆若不能无慨于予心焉，故书以谂后之人也。

一九一〇年





诰授武功将军子端孔封翁暨德配钟夫人六旬双寿序


按：据丘逢甲诗文手稿第十六册校录。

自宋之南，至圣先师孔子之宗裔始抱礼器来迁三衢，及其季也，有由衢迁汀者，于是上杭乃有圣裔之居焉。上杭者，汀州之属邑也。汀之水南出由潮而入海者，道上杭，故潮之海产之入汀，先萃于杭。杭固山邑，然物品之产甚丰，其俗复善营运，上下一水之间，舟楫衔尾而至，其所产亦毕以潮为尾闾。杭人之以商业起家至巨万者，乡有之，其间有同推为巨人长德，则若吾所识子端封翁其人也。

封翁者，先师孔子七十三世孙，少读儒书，传其家学，而启圣抉门之勇，亦为家传。其时天下方多事，封翁慨然有投笔封侯意，遂以弓马入右庠，乡里壮之。然其尊人久懋迁有无于汀、潮间，以为圣门高弟，亦以亿中，为先子所取货殖一传，孔氏固大有人在，且牵车服买亦古之人之所为，服劳奉养，所有事也。封翁由是先意承志，敛其文儒武侠之才而为商，其平居所抱负韬略，壹以操奇计赢中发之。乡之人之治商业于潮者，咸幸焉。然封翁之意则以为吾始舍文而武，吾将行吾志，且以显吾亲也；今之舍士而商，以商而富，固所以体亲心，而吾志亦未尝不行焉；丈夫大节，亦自顾行事何如耳，初不以出处异也。故自少而壮而老，乡党间义所可为与力所能为者，无不为，为之无不善也。于是者盖数十年。封翁之居，在上杭之北，有紫金山郁然而苍，为邑之望，汀之水绕山而出，田原膴膴，则其乡在焉。入其乡，询封翁之居，则无老无少，咸曰是孝友人也。盖推事父母之心以敬伯兄、爱犹子，百口同爨，人无间言。由家而推之宗族，推之戚友，推之乡里之人，其爱敬之心无乎不在，人亦从而爱之敬之。昔者先师孔子尝与门弟子言仁矣，仁以孝弟为本，爱敬之心即孝弟之心所由生，是心也即所谓仁者之心也。“仁者寿”，先师言之。今封翁年且望七寿之始矣。先娶于蓝，钟夫人继室也。凡封翁之孝友于家，与施惠及于宗族戚友乡里之人者，夫人咸有助焉；少封翁一岁，今亦年开第六秩矣。有子九人，孙四人。长子邑庠生，未仕，其仕者第四子，亦庠生，及犹子，皆在粤；犹子县尹，第四子则弼臣太守也。

以逢甲知其家世，乞为文言以为封翁及夫人寿。予先世亦居上杭，其识封翁则自来粤居潮始，故即以其所知及闻于乡人者以为言。世益晚近，风俗人心日益偷薄，乡里有长者，吾咸欲祝其长年，以为后生小子式，况巨人长德为乡里爱敬而又出于圣裔者乎？封翁已少入右庠，遂以右阶由游击衔授武功将军，而德配亦得夫人封如故事，今称寿方始，家门之盛已如此，由是而往仁孝之门方兴未艾，吾于是益知先师之圣泽之长也。





寿堂叶封翁六十有五寿序　代张制军作


按：此文写于庚戌年（一九一〇年），据丘逢甲诗文手稿第十六册校录。“张制军”即张人骏，时任两广总督。叶寿堂，福建厦门人，其子叶谦丞曾任广东机器制造局会办。叶寿堂因子之故而得封赠，故称“封翁”。其本人自幼浮海于南洋群岛间，以商起家，习于海事，曾为保护华侨权益尽力。值其六十五岁生日，丘逢甲受制造局和张人骏之托，先后代撰寿序，以示祝贺。本文对了解与研究近代华侨历史有一定参考价值。

环大地皆海也。中国自海禁未开前，即有航海治生，因而称雄于南洋群岛者；海禁开，远而欧、美、澳、非，皆有华侨殖业之所，而南洋群岛之以工商起家者尤多，大都皆闽粤产也。闽人航海多由厦门出。厦门者，闽南海湾中之大岛，与金门对峙。国初时，明遗臣郑氏以金厦两岛抗天下，全师其地也。故其人多雄杰，有气势。五口通商，其一为厦，故论握中外商权者，厦居其一焉。予持节三莅粤，皆道闽海，每过厦门，见其江山雄丽，物产丰盈，心焉伟之。凡轮舶之自海外来者，必有华侨之富商大贾乘之归，而省其家；其不复出者，尤多以厦为居。知其间必有巨人长德焉；而予所知闽之人士，顾数数称寿堂叶封翁。予已节制两粤，封翁令子谦丞观察适需次东粤，任以事能治，知其庭训有素也。既与观察习且谂诸闽人士之仕粤者，于是乃益知封翁之为人。盖封翁固亦航海，以商起家而归以居于厦者也。

封翁少而孤，太夫人在堂，两弟方幼弱，念非有以自立无以为事畜资，其航海时年仅十有四耳。童而得此，其志不可谓不雄。其治商之地，为南洋之菲律宾岛，而怡朗者亦岛地之一也。其时菲律宾方为日斯巴尼亚（即西班牙）国王属地，中国人向谓菲律宾为小吕宋，遂以其西欧之王国为大吕宋。大吕宋人以殖民地视菲律宾，故其治土人，政常苛，其于华侨尤苛，生而无可归，殁而不得所者，盖其常矣！封翁恻然念之，而筹为华侨地者甚周，而未有以发也。既而商业大起，行义之名，亦骎著于小吕宋群岛间。西人咸爱而重之。其酋乃以闻之国王，而举之为甲必丹。甲必丹者，西人以辖华侨之官也。小吕宋已改属美，又举以为怡朗领事。夫封翁非借西官以自重，有所贵以为之也，其意以为非是不足以保护华侨；而昔之筹为华侨地者，无所借而发也，故慨然为之。于是华侨乃始无“生而无可归，殁而不得所”之事，此则侨于小吕宋之数十万华人所皆能言之者也。既而倦游而归，卜宅于厦门，厦门之人爱而重之无论矣。东西洋之人之商于厦者，乃亦无不爱而重之。盖封翁于乡闾之事，义无不为。凡官绅之间之所措置，无论为旧政为新政，其为厦之人谋安全，或不止为厦之人谋者，得封翁之力乃举焉，其常也。通商口岸已华洋杂居，则不能无两相龃龉之事，往往其起端甚小，不得其人为理，而变端乃至于甚大者。封翁已居南洋为西官，久知外人情状，及其在厦，调和于中外商民之间，弥衅缝隙，岁常有之。光绪乙巳，其变乃至于焚关罢市，厦门道治之不能得，得封翁而事乃立平。此闽之大吏之所为特旌，而居厦之中外商民皆能言之者也。

予已熟闻封翁之行事，今年自粤移节两江，以沪之较厦，其待治之事尤多，亟思起封翁于家而相左右。询之谦丞观察，乃以老辞。盖封翁之年今已六十有五矣。谦丞以予已知封翁深，乃得予之言归而为封翁寿。夫封翁已以商起家，则予且为商之言。古商人伟人有白圭者，其言商术也，曰：“智不足以权变，勇不足以决断，仁不能以取与，强不能有所守，皆不足学吾术。”以予所闻，封翁之为人与其行事，其可谓智勇仁强矣！智、勇、强皆原于仁。“仁者寿”，孔子言之。封翁之寿方且未艾，其仁之泽及中外之人而以及其子孙者，亦方且未艾可知也。予少长于北，而宦游常在南，观夫中国南□之山，其馀支乃远出为徼南诸国。南洋群岛则又支山之馀，而星罗棋布于海上者也。闽与粤皆边海，而其山实得南囗之雄。山海雄深，故所钟豪杰之士皆崛起，有以自见于天下，不得志于内，乃出而雄长于海外者，在昔固往往有之。若夫敛其雄杰之气，出而为乡人之侨于外者谋安全，入而为乡人之居于内者谋安全，其智、其勇、其强，皆以仁发之。其为术也，固不独用之于商，此则吾所以深念封翁而叹闽人士之以巨人长德称之者为不虚也。谦丞归，其以予言进之堂上，且以告闽人士之为封翁寿者可也！





觉世诗存跋


按：此跋写于一九一〇年，据丘逢甲诗文手稿第十六册收录。《觉世诗存》是丘逢甲父亲丘潜斋在台湾教读时写的一部诗集，内容多系劝谕世人克己互济、怜贫恤孤、宽诚待人等，充满儒家思想道德伦理色彩。一九一〇年再版刊行，丘氏特作此跋。

此诗初刊于台湾，桑海之馀，版毁，而本未失。庚子拳乱事起，嘉应温慕柳太史以诗中假立邪教、引诱愚民诸首，不啻于十年前已为之大声疾呼以儆之，因劝之重刊于潮州。太史为逢甲春秋榜同年生。内渡初，太史方主讲金山，逢甲旋承乏韩山讲席，致相得也，遂同倡办岭东同文学堂。迩来新学界诸君子，固无不以破神权为职志。夫迷信之极，小则耗生，大且酿乱，破之，诚是也。而惠吉逆凶，斯理亘古不废，则圣人神道设教之旨，亦未能尽废。此诗重刊之版已漶漫，邻水李军门以为此诗可以训世，乃付之聚珍铅版而为之序。昔者曾文正有言：治兵者以杀人为业，当以生人为心。军门之流布此诗，生人之心也。逢甲二十年前亦慷慨言兵，思得一当以报国；今则廓落而无所用，惟养亲山中，愿有如家君诗所云“熙熙同作太平民”而已。家君七十时海内外祝诗稠叠，温太史曾为之序，思我良友，已隔人天，匆匆十年，时事万变，因并取其序，附之卷后，以志不忘云。

宣统二年庚戌夏五月逢甲谨再识





上学部尚书唐春卿书


按：此信写于一九一〇年三月，据丘逢甲未刊稿校录。唐春卿即唐景崇，是唐景崧之弟，清末出任学部尚书。丘初致贺电，旋写此信力陈己见。春卿世丈夫子大人函丈：

敬肃者，前月闻长学部，曾致贺电贺者，为天下贺得人。盖名之曰学部，顾名思义，固当以有学者尸之；今得吾师，故为天下贺也。自有管学以至设为专部，今且十年，天下亦纷然言学矣；然起视天下学务，今果何如？夫为政在人，古之明训。各行省教育行政，以提学使总其成。今视各省之所谓提学，知学者固有其人，而漫以无学充之者，亦岂能谓无？自改设学司，位介藩、臬，凡藩司护抚或出缺而代者，未来则以学司署藩，其署学司则臬也，而不知谁何之候补道，亦可觊而得之，其学不学则不计也。一省之间，一学司之任，一岁或三四易人，如此欲其教育之进步得耶？此其可议者也。京师万里，部中行政之宏纲大旨，外间固不能尽知，然数年以来，天下学者皆窃有法令牛毛之叹；其间为教育谋进步者，固不可谓无，然而钳束防遏之者，居其十九，新学家所谓消极主义，非积极主义也。条教所颁，务为繁密，即以表册一事言之，其式经今已四五易而不止，每易即须更造，每造即须数份；官立之校有文案书记，尚能勉赴期会，所苦者民间公私各校耳。官书星火，学司以部限之严下行州县，州县以为此新政考成所在，乃不能不签差添役守，催民间之公私各校，于是学校之门，乌帽青衣之徒乃日得以叫呼冲突，此何等景象也？表册者为统一计也，乃已有部颁之表册，又有学司自定之表册，一岁之间，式复数易；一表册之造未已，一表册之式又来，繁复乖忤，令人瞠目。而期限维严，怵以威令，势使校员不能不舍其上堂授课之时间，流汗填钞，上应官命。年来民间所谓热心学务者，类多嗒然若丧，顿改初心，原因固不止一端，而即表册一端，其所谓行政者现象乃竟如此，此欲其教育之进步得耶？此其可议者也。

今夫言新政者，以为新政固所以利民，然起视民间，其利未知何如，其害固已痛心疾首。盖行政不能无款，而新政之款尤多，则不能不出于横征苛抽；无论在事者之借新政为中饱也，即涓滴归公，而穷剥极敲，民间已骨立待毙。年来繁富之省皆成贫瘠者，可知足寒伤心，民怨伤国，其所以致此，固不能独谓咎由办学，而办学亦其一也。官制已新，冗员必汰，而起视所谓新政衙门，冗员尤甚于旧。一公所也，分为数科，科有专责矣；而每科之员，能治其科之事者，十仅二三，或并无之。向之谋差谋缺之不易得者，今皆以新政衙门为捷径。马曹不知几马，庖人不能治庖，坐耗太仓，朋为雀鼠，此固不独办学之员为然，而今日中外办学之员，亦其一也。凡此者吾师当已深知而熟计之，无待繁陈。而犹不能已于言者，则以弟子办学已十馀年，虽了无长进，而天下学者幸不归以顽固之名，身为学员，亦必不至诽谤学务；海内最先倡言立宪，此身亦居其一，今日尚冀其成，亦必不至与新政为仇。然其言犹如此，则其所望吾师于今日者，其为天下计之意可知也。抑尤有不能已于言者：天下纷然言新学亦且十年矣，莘莘学子，其新智识未知如何，而旧道德已不可问；不独道德，即文学亦骎不可问，前之所言，特政事耳！天下未有不由生于其心而害于政事者；今人心若此，可忧方大。弟子无德无位，亦日夜焦心苦虑，谋所以救正之方；而至今未之有得也，惟幸吾师有以教之。手肃上叩

钧安。伏维慈鉴。不备。

弟子　丘逢甲拜肃　三月二十二日





重修南海神庙韩碑亭记


按：此文作于一九一〇年（庚戌）秋，据丘逢甲诗文手稿第十六册校录。南海神庙在今广州黄埔庙头村，始建于隋文帝开皇十四年（五九四年），俗称波罗庙，有唐韩愈题写的碑文。

宣统二年庚戌秋，予谒南海神庙，同来者皆新军将佐，相与读韩碑于门次。庙以是碑最古，公之文亦独雄他碑，今庙较公时已去海远。自广州治来，其险异可怖，殊不如公言。然今之险异在海者，乃实百倍公时。盖古之言海者，第以为荒忽之境、灵怪之区而已，非有大利患在其间若今也。中国由海道出师，虽自汉伐粤始，然非海战也。粤隶中国，海夷入贡皆道粤，海贾亦集，民汰俗偷，海为盗薮，勾引外寇，交生国忧，而海防设焉。小战近海间，以今海军视之，直戏耳，乌足言战！而昔之重防西北者，久已易为东南，而重海防。海利粤先受之，润及全国；海患亦粤先受之，震及全国。天时人事之巧变，电骇雷轰，海崩陆溃，而其终且至战不足战，防无可防。谋国者乃幡然启国民，求军学以为国备。于是遂有新军之制，合文武一之，与吾中国古军制同。盖中国在昔，固以武立国，以文治之。其时举国皆兵，天子亲率六师，公卿皆任将帅，礼有军礼，乐有军乐，文武无异道也。此其盛时矣。自文武分，中国始弱。文益胜，弱益甚；甚极，至民不知兵，则霸者为之也。霸者以民尚武，不利其私天下，乃以文阴弱之。不知其民弱，其国亦弱，四夷交侵，为中国患。盖自秦汉私天下后，患不一见矣。昔患在陆者，今患在海。近百年来，海表凶潮，杂沓环至，情势已绌，患乃大见。今而始有新军，后矣！然自今能济文以武，而化私为公，则亦非不可转弱为强，如古盛时也。新军萌芽，先陆后海。今之大国，界海为多。伐人之国者，海军已胜，始以陆进；自保其国者，海军不胜，始以陆守。世界大同无日，以今言国交，公理是非，惟视海陆军强弱为衡，而海军尤重。国无海不大，无海权不强，无海军亦不能有海权，为强大国。昔之海权，海神司之；今之海权，海军司之，军神即海神也。南海神已次最贵，在粤祀典特重，庙制较粤他庙尤伟。今虽故敝，彭彭铜鼓，犹足以奔走百粤，灾祥旸雨，是报是祈，上下熙熙，惟神实依。予今来已与新军将佐偕，则直以军神视之。盖中国方谋以海军拓海权，以陆军辅之，海陆军之帅即今天子也。将佐皆自学校来，兵皆民也。国会有期，将公天下，告祭四海，神实鉴之，此千载一时也。秦汉以来，文人不甘于弱而以武自振者，皆有所表见。韩公在唐元和时，尝出入兵间，故其文特雄，未可以碑之所言异于今而少之。碑故有亭，今圮，同人谋复之，已成，以纪事文见嘱。予亦思以武自振者，而世犹文人目之，文虽不逮韩公雄，然时已异，文安能不与时异？第不知后之视今，较今视昔何如耳。

来游九月，亭成十月。同来而成此亭者，为花县黄士龙、始兴官其彬、兴宁饶景华，监工则南海陆燊，例得备书；而予则台湾丘逢甲也，尝以民兵保台，未效，今遂为粤人。





镇平中学堂同人录序


按：此序作于一九一一年夏，录自《丘仓海先生文集》。镇平，即今广东蕉岭县，镇平中学堂旧址为桂岭书院。一九〇四年丘逢甲在此书院设立师范传习所，一九〇六年（丙午）丘倡议改立为镇平中学堂。一九一一年夏，镇平中学堂首届甲班学生毕业，请丘逢甲为《同学录》写了此序。

镇邑中学校，故桂岭书院也。经始于丙午秋，越于今六载矣。甲班有生若干人，乙丙丁三班生共若干人，戊班有生又若干人。镇为邑一山僻小县耳，而得高材生如是之多，虽由邑人士敦崇学行，要非当事诸君子善于奖诱而汲引之，奚能与于斯耶？

今年夏，甲班学习期满，届毕业焉。诸生虑他日散处，无以为纪念也，因有同学录之刊，而请序于余，余曰：诸生读《易》能卒矣乎？在《易·同人·六二》之爻辞曰：“同人于宗，吝。”[34]客族当元明之交，播迁于斯土者，聚族而居，已成习俗。族姓之见，贤者不免，晚近又滋甚焉。欲不生悔吝，得乎？《同人》之篆辞曰：“同人于野，亨。”[35]夫平居里巷相慕悦，一旦临小利害则去之不顾，矧浮萍聚散，偶然风水相遭者耶？四海兄弟，秦越肝胆，极端之论耳。“同人于野”，夫岂易言“亨”哉！

孰意诸生，今日天假之缘，在此一堂。而同人于门也，以道义相砥砺，以学问相切磋，所谓日计不足，月计有馀，以及此五年之久也。而又同里闾，同学业，无吝于宗而亨于野，他日拔茅连茹，以其汇徵吉之象，于是焉著，岂犹有以酒食交游相征逐，类庸夫俗子之所为者？以是言之，凶终而隙末，吾知勉夫！诸生勉乎哉！

以余闻之故老，征之志乘，忠孝节义如林先生丹九，文章学问如黄先生香铁，诸生当效法之。吴云岩学使曰：岭之南，州县以百数，文学嘉应为最。嘉应属县四，文学镇平为最。镇平虽僻陋，自今以后，山川灵淑之气所钟，岂乏奇伟魁杰之士？如二先生者出，以副当事诸君子平日殷殷奖诱诸生之愿望乎？有，则必于斯堂焉卜之。诸生勉乎哉！

宣统三年五月二十七日





仓海君庚戌罗浮游草序


按：此文写于一九一〇年，据单行本《仓海君庚戌罗浮游草》转录。仓海君，丘逢甲的别名。一九一〇年中秋前后，丘偕友人自广州东游罗浮山，转泛惠州西湖揽胜，历时十日，得诗八十一首，汇为《罗浮游草》，丘作此序刊行。

今天子二年庚戌岁中秋前三日，自广州挈舟命侣，为罗浮之游，十日而归，浩然以为昔之游罗浮而言罗浮者，举未能知罗浮之全，见罗浮之真也。吾今乃知其全，见其真矣。后之游者，其所知所见，以吾今为果全果真耶？抑别有所知所见，以吾今为未全未真耶？吾举不敢臆言；而今之罗浮与吾，固自存也。罗浮不言，吾则以诗代言。即吾他日复游，以今之所知所见为全为真，抑知见复有所进，以今未为全未为真，吾亦不敢臆言；然诗之存，固即可存罗浮之今与存吾之今也。罗浮馀兴，泛于西湖，而斯游举以罗浮统之，言其大也。诗古今体皆有之，今为多；佞道者言，都其数为九九，合于丹旨，亦姑妄听之。内渡初，尝戏取《留侯传》之“仓海君”自署，人遂称之至今。然此固今仓海君也。今遂以署吾诗，别于他人之游而已。然纪年者何？曰：此其所游所作，亦特别为罗浮之今与吾之今而已。今日之今，与他日之今，相待相续而无尽，即九九相转相加，其数亦无尽，吾方将与之为无尽。以今言今，吾安能无以自别哉？重阳前七日，丘逢甲仲阏父自序于广州之越华书院。





汉族客福史序


按：此文原载《潮州文概》，蒙陈万捷先生提供刊稿复印件。

世而大同也，民胞物与，何辨乎种？然世未进大同，而又值由国家竞争进而为种族竞争时代，则不能不辨其种，尤不能不辨其族。辨之维何？盖将联其同族，结乃团体，振乃精神，以与异族竞争于优胜劣败之天耳；非然者，自分畛域，猜忌分离，同族已为鹬蚌之相持，异族必为渔人之得利。以汉族处今日竞争集矢之秋，凡属同族，同德同心，尚难免于劣败之列；若稍存畛域，则种绝族灭之祸，旋踵即至，每一念及，为之悚然。

溯汉族辟土开疆，奠定中原以还，始而播衍于中国，继而扩殖于南洋，虽地居不同，语言各别，初不过转徙有前后，变化有钜微，其同为汉族则一也。否则如苗瑶黎侗之异族[36]，自汉族繁殖之后，即有存者，自为风俗，成历史之遗物耳，何至于与汉族混哉？乃近有著作，竟贸然不察，以客家、福老语言之差异乎广音，遂以客家、福老为非汉族；且以“老”作“狫”，更有一二著作，以“客家”作“哈加”，抑何其傎哉！

夫以“老”作“狫”，只见一书，谬妄人所共知；以“客家”作“哈加”，则始见于屠寄《中国地理》初二版。其后一二讲授家，遂依此编讲义。屠寄之致误，不过译西书之音所致，而西书之有此名词，则以其见中国南方，有称后来之北人为“客家”，遂以为汉族之外另有一种。屠寄译书，未察由来，将“客家”之音译为“哈加”，遂致此误。其后已自知之，故三四版时，经自行删改。今以平心论之，在此等著作之初心，谓其有意自分畛域，蹈兄弟墙，当亦所无，而无稽之语，稍有识者见之，亦当不值一笑，实不容稍为之辩；然恐以讹传讹，万一流于互相歧视，互相离异，至演成种灭族绝之祸，则涓涓之塞，又岂能已哉？此邹、张二子，所以据历史，考经典，而编成此《汉族客福史》也，即所以辨其为同者。结乃转体，振乃精神，与异族竞争于优胜劣败之天也。然则此编之旨，既合同族以与异族竞，则凡非同族者，皆在排拒之列乎？是又不然。盖他族与汉族，久已相安，利害相共者，非特无外视之心，且有同忾之切，是则本书之旨也。

书成，求序于余，余以此编出于辨明汉族联合汉族不得已之苦心，有合乎阳明先生六经皆圣贤不得已之言，故乐为之序。但据编者云，学识已浅，此编之成又在旅行中，书籍复少考据，简略脱漏之处，原所自知。是则望于高明之士，引而进之矣。是为序。

原编者辉东按：光绪末年，香山黄晦闻所编《广东乡土历史教科书》，有《客家福老非汉种》一课，经潮梅人士反对，《岭东日报》抨击，卒毁其版。又，邹、张二子，即邹鲁、张煊。

一九一一年





丘韵香绣英阁诗钞序


按：此稿蒙王作人、陈汉波先生提供，原载《丙寅留稿·绣英阁诗钞》

予与缉臣别十七年矣，今岁相遇于羊城，怆然道故，暇辄出其女韵香《绣英阁诗稿》相示。予与缉臣皆前籍台湾，又以同族故，时相过从，女在怀抱时尝见之，玉雪可念，不意颠连间阻，乃今遂以能诗鸣也。缉臣又言：韵香所适杨生，善绘事，一室之内以诗画相酬答，信人世之至乐矣！予自内渡归粤，荐丁忧患，回念往日钓游之地，顿沦异域，沧桑之感、枌榆之思，固未尝一日忘。今览韵香诗，益令予怅然东望而三叹也。缉臣嘱为序其简端，乃书此归之。辛亥七月晦前三夕，秋阴不雨，落叶满地，南武山人书于粤秀旧院。





丙午日记片断（一九〇六年）


按：丘逢甲日记手稿，今仅存此，时间起讫为一九〇六年（丙午）八月初一至十月十五日。其时丘氏出任广东学务公所议绅、广州府中学堂监督、广东总教育会会长等职，致力于省垣兴学育才。

八月初一日　乙丑　风雨

上午八点钟，率各堂员及学生行谒圣礼，广州府陈省三太守来，晤谈约一点钟。十二点往长兴里丘氏宗祠，行秋祭礼毕回堂。李均、李良钰来见。午后本拟往法政学堂，风雨不果。香港山甸公司送信及电资来。四点钟往宗祠与族人宴。陈伯澜来，未晤。是日悬诸生告假牌示，广府来公文二件。

初二日　丙寅　晴

早往学务公所。学使于公将入都参议宪政，以段少沧观察（书云）署理提学使；午后于公到公所晤谈。三点钟，往法政学堂晤夏用卿监督，以是早彼此互拜均未见，相遇于途；由电话约往会也。四点回中学堂。夜冯恫若愿来见。草节略九纸，以于公许为家君寿言，将草以呈之。

初三日　丁卯　风雨

是日派李教员兼差往善庆学堂，议电留本。

今早八点率诸生行谒圣礼，放假一日，盖为仲秋之上丁日也。往拜署学使段少沧于旧海关，回学务公所。午后于公到所晤谈，为覃孝方（寿堃）言出洋游历事，于公云已回明岑公。晚饭后回中学堂。

初四日　戊辰　晴

早复山甸公司信，以其寄赠电，尝乞为证书也。辑弟、香畴来谈。午刻师莲来。午后六士来。邓恭叔兄弟来信，并寄时敏公益会种植有限公司章程来，约初六茶会。同文学生二人来，言法政学堂填名要索领在堂捐职事。沈仰原与谢砺恒信，言欲辞席，屡谢留之。酉刻赴胡方伯席，同席为学使于公、署学使段公、周立之、姚伯怀及蒋心余先生元孙某。

初五日　己巳　晴

早起作寄和崔兰西七夕感怀诗一律：

玉合金针故事遥，离人自写可怜宵。

沉沉旧院收鱼钥，隐隐星河梦鹊桥。

天上双星窥分野[37]，人间万感溢思潮。

柳州屡乞仍难巧，聊报瑶章作解嘲。

崔在潮州中学为监督，去岁悼亡，今与某女士订婚。此诗并写与周立之，以立之亦云欲和也。午后三点往广州府署，旋往学务公所。是夕作诗钟一唱，同作者况晴皋、覃孝方、陈少蘅、章锡三、李石甫、冯恫若、陶淑咏。

初六日　庚午　晴　（星期）

往法政学堂晤夏用卿，即回中学堂。山甸公司来信。广府送矿务章程来。午后六士及萧干臣、邱天枢来，并偕永定曹子明，乞为送法政学堂。即写信与用卿，又送《且园吟草》与少蘅。吟草盖六士之父星曹大令诗也。夜师莲来，是日盖派师莲往时敏公益会为代表。

初七日　辛未　阴

看师范生体操，甚参差。是日停课，旧班生准回堂上课。午后接五弟第二号信（七月廿三）、第三号信（廿五）。小寐起，人颇倦。夜四弟、香畴来谈。恭叔来信，约明午来。

初八日　壬申　晴

到学务公所与于公及立之谈，及（疑为立）之适来访于也。公所新筑洋楼在十峰轩之东，上为台，二层，可望远。晚饭后登台；新旧城烟火万家，俱在足下；东抱白云，西瞰珠江，诚胜境也！闻署使段十七将移眷入署，则此台已在住眷之旁，不便登涉矣；因约中秋置酒台上。当公所将附入学使署时，曾有诗云：

玉带河边万柳丝，跨河楼阁郁参差。

重来只恐风光异，再为南园住少时。

学使补送议绅通知。

初九日　癸酉　晴

早，由公所往府学访张香谷。回中学堂，丁子洲来谈。兴宁陈仲谦慕瀛来。各报登初三上谕，禁鸦片以十年为限，自七月十三日立宪上谕后，此为最动目事。午后客来甚多，应酬颇倦。四弟夜来谈。

初十日　甲戌　晴

是日提学使新旧交接，午后送扇、茗为晦公赆，回书谓破例收其半。盖晦公在粤，颇以廉洁自励也。晚至学务公所，登台望月，旋在十峰轩作诗钟一唱。唱毕已三鼓矣，仍坐月西校书堂，得诗一首：

迢迢银汉自横天，隐几西堂客未眠。

潮信入城知夜半，橹声摇月过帘前。

五月十六夜梦刘铭伯自南洋回，觉后得句云：

昨梦君从海上归，十峰轩畔解征衣。

觉来江浦潮初上，夜半东堂月满扉。

此诗未存稿，且忘之矣。此夕见月忽忆得，因写寄铭伯。

十一日　乙亥　晴　夜大风旋雨

铭伯甚早来，相见于十峰轩，因取昨所写诗与之。此轩自开学务处，即为办事之所，今改在抗风轩矣。巳刻回中学堂。

不填词久矣，见廖伯鲁《百字令》一阕，偶有所感，依谱韵为之：

峤南人物，问当今谁是曲江风度？万劫不磨雄直气，空剩屈陈词赋。秦戍哀云，越台吊月，愁听秋虫诉。南宗未坠，菩提何碍无树？

历历弹指光阴，论橙品荔，乡味将人误。潦倒英雄成末路，饱领凉情热趣。倒海浇天，剖云行日，梦里留奇句。功名尘土，浩歌还谱朱鹭。

午后，周立之来，谈至晚始去。孝方亦来。晚饭后往访陈伯澜，不遇。

五月间，曾为师莲题其曾祖寿山太史所作《人心尽如此图》古诗一章。今复出其《钓月图》索题：图作于嘉庆十八年癸酉，去今已九十五年矣。有太史自题七古一首，陶澍、陈官俊、龙元任、杨振麟、李廷钰、李培谦各有诗。夜半不寐，为作一律：

得水月光活，能诗画境深。

直将垂钓意，自证妙明心。

残魄支天地，扁舟阅古今。

秋江渺无际，何处访拏音？

十二日　丙子　大风雨，午后尤大

监学教员有以外间皆传云帅有奏调入滇之说相询者，可为一笑。发复岭东同文学堂询中学堂办法书。午后题《钓月图》，书法颇有逸气。师莲来谈。陈仲容送所著《算学题镜》四册。是日考验下学期第一次功课：史学、博物、算学。

十三日　丁丑　大雨　半夜复晴　星期

省三来谈，子韫亦来。伯鲁有《越王台·满江红》词一首，次其韵：

逐鹿中原，问何故闭关自域？思旧事、登高吊古，五羊城北。椎结雄称南武帝，抱孙左纛朝仪赫。笑此台、高瞰百蛮天，何因设？

甘心受，新王职；弹指顷，千年隔。访霸图一片，夕阳无极。残缺不完南越国，老夫心事何人识？只江山、雄绕古台基，今犹昔。

午后孝方冒雨持述怀诗八首来。

十四日　戊寅　晴

署学使段公来拜。往谒于公不值，值于学务公所，于、段均在。是夜登台望月，甚乐，作诗钟一唱。

十五日　己卯　晴（是日写与江西沈爱苍、秦子质信，托饶午庄带）

早，回中学堂，孝方来。立之有和孝方诗四律，中有“丘公吾师”之语，且注云“丘为南州豪杰”，殊愧其言也。未刻，与李达叔往游白云山。出小北门，到宝汉茶寮小憩，观南汉马二十四娘地券。寮门有临桂倪云衢旧联；倪曾游台，在唐维卿幕中识其人。出城约十里，到能仁寺。是夕月明风清，光景幽寂，颇令人作世外想。有诗二首：客怀孝方、立之。

袖君诗入白云去，吟向白云山上头。

潭底睡龙惊起听，万峰明月一轮秋。

苦口人间度有情，一微尘里万魔生。

于今铲却机锋语，晏坐空山看月明。

寺有虎跑泉、玉虹泉；老僧亢亨，年七十六，罗浮延祥寺方丈。

十六日　庚辰　阴

早起往游白云寺，极颓败；寺有九龙泉，有乾隆御书“灵泉昭贶”。询景泰寺，则尤颓败，因不往，往郑仙岩。岩有二，此为山上旧岩，其新岩则在山下濂泉寺边，濂泉寺方新修，下山游焉。询蒲涧，则寺废久矣。约三里到燕塘墟，墟连沙河市，新军营在焉，后为瘦狗山。沙河有东洋人力车，乃坐车约十里，到大东门入城，下午也。

山甸公司凌琢如复信，寄电资囗囗来。日本东京游学生何天炯来信。夜，四弟来谈。自午后客即络绎来，令人有疲于津梁之意。达叔送罗浮棕扇一柄；蔼仁送箱、枕二，皆阳江物。

十七日　辛巳　晴

是早寒甚，得留学日本何天炯书。午后晦公来谈，盖将入都，并来辞行。

十八日　壬午　晴

午后往法政学堂。旋到学务公所，公饯于晦若学使。夜作诗钟一唱。

十九日　癸未　晴

在公所见张务洪，所欲聘教员也。因与面订，定辰刻回中学堂。访葆厚不值，值于途，同来中学谈。熊长卿来。夜，四弟来谈。汪莘伯兆铨，送其尊人芙生先生集来。

二十日　甲申　晴

王铁珊观察芝祥来访，诵予金山酒楼联。盖相知在五年前，王时统军在赣，今始晤。是日客来甚多，方作和孝方《秋怀》诗，至晚乃脱稿，往学务公所，持示孝方及同人，乃作诗钟一唱。

秋　怀　八首次覃孝方大令韵[38]

万里风云愿竟酬，军前歌舞作中秋。

黄金铸阙开藩部，碧玉通江建节楼。

十道分封诸将爵，五湖归老美人舟。

年来此意成萧瑟，匹马西风莽浪游。

昆仑山势走中华，赴海南如落万鸦。

缩地有人工幻术，通天何处觅灵槎。

沈冤鸟口空衔石，酣梦人心久散沙。

弹指光阴秋又老，长绳难系夕阳斜。

中原王气黯东迁，叹凤嗟麟意惘然。

人物真成一丘貉，文章更噪六朝蝉。

绕篱晚菊寒谁采？补屋秋萝冷自牵。

消尽美人迟暮感，素书一卷独编年。

斜阳围听说场词，我亦曾驱十万师。

破碎河山开国史，飘零风雨出军诗。

海中故部沈苍兕，云里残旌失素蜺。

岁自周天天自醉，红墙银汉隔秋思。

山南山北枉张罗，云路冥冥鸟去多。

四海论交几投契？千秋自命未蹉跎。

中原麟凤陈陶叹，大漠牛羊斛律歌。

老我秋风无一事，十年雄剑不曾磨。

名驹未悔困鞯鞍，鸷鸟何曾惜羽翰。

人到穷愁思著述，天留豪杰济艰难。

衣冠文武浮云变，雷雨蛟龙大海宽。

不信平生飞动意，但将文字救饥寒。

明明如月拨愁开，欲取黄金更筑台。

朱鸟莫将歌当哭，红羊休信劫留灰。

著书覃子原仙骨，顾曲周郎有将才。

收拾雄心且行乐，五云多处觅蓬莱。

酒迫桓温走老兵，诗看秦系破长城。

英雄失路群儿笑，独客逢秋百感生。

沧海桑沉栽后影，钧天乐断梦时声。

尉佗台上西风急，来写登高送远情。

二十一日　乙酉　晴

往南海高等小学堂访林实庵、陈寿人，午饭于堂。午后往抚署访陈伯澜。抚署为国朝尚王府，门外白石狮犹王时物；去年巡抚裁缺，今方修为高等实业学堂也。申初，回中学堂，王铁珊来函索书扇，赠以二诗。夜四弟偕景略来。

赠王铁珊观察即送回梧州　二首[39]

定交倾盖立谈时，此意难教世俗知。

同抱奈何天地感，五年前已远相思。

秋风落日五羊城，一舸西南船名客送行。

别后苍梧劳远梦，青山万叠暮云横。

二十二日　丙戌　晴

午后铭伯来谈。为平远凌生题《壮游图》绝句二首。柳村来，言将往小市街信经号支款、往学务公所领仪器事。夜，四弟及景略来。

题壮游图诗　二首[40]

自从蒸气走车舟，万里都成庭户游。

安得壮行兼绝技，遍将名胜写全球。

未能游屐遍人寰，归隐何妨且闭关。

奇绝南台五指石，不如图写好家山。

二十三日　丁亥　睛

日本正四位勋三等法学博士梅谦次郎来粤。法政学堂开欢迎会，用卿有信来约，早饭须八点钟，因往法政学堂。九点，博士来；同来者为日本新闻记者结城琢、光村公司理事永原寿大郎。梅谦博士在会演说。结城有诗，次韵和之。会散，与少沧署使同过晦老一谈，四点后回中学堂。立之有信，即复。

次结城蓄堂韵　一律

沉沉大陆宝华饶，南峤秋迎国士轺。

海上钓鳌三岛近，人间相马九方遥。

烟云过眼资探讨，珠玉挥毫破寂寥。

惭愧捉刀闲处立，西风长啸越江潮。

二十四日　戊子　晴

丁伯厚来信，约以后每逢星期，议绅到学务公所臣范堂会议。吧城草甫里保生昌公司邱采滨来信，托其家族学堂立案事十七甫知源堂杏波送来，即复。佛山排草街晋丰祥黄逢尧来信，约游佛，并乞为其父寿序。午后梁南轩来。申刻往学务公所。

二十五日　己丑　晴

早到邱家祠与子仁谈，回中学堂。丁伯厚来，午后周立之来谈，晚始去。茹怀西来名欲可，巡警局文案。李伯纯来，言明日即往日本游学。与心荣、石荪信。早过府学东街，买得黎二樵为赖虚舟所书联，又陈古樵联。

二十六日　庚寅　晴

八旗学堂监督商梅孙廷修来，言会议事。丁子洲来信，即复。伯鲁送谭叔裕《荔村草堂集》一部。

二十七日　辛卯　星期　晴

孔子诞日，率诸生行祝礼。往督署、学署、广州府。午后到随官学堂演说。玉臣、伯厚、梅孙诸君来中学堂，商以后应合议事宜。许少白持传单来，言九月初四日下午二点钟在广府学宫明伦堂，会议设广东总教育会事，请签名为发起人。相蕙来函，陆军中学生正移入将弁学堂。晚到学务公所。

二十八日　壬辰　晴

午后回中学堂，顺道家祠与子仁谈。夜长卿来，四弟来。

二十九日　癸巳　晴

早伯文、伯纯言廿六汉口船失火，幸跳出，行李皆烬，二人本拟往日本游学者。午后回拜丁伯厚丹桂里，□谈甚久。往旗下街之莲花巷，回拜商梅孙农部，不值。新选陆丰县同年桂平周秉道来拜，适出门。晚到公所，作诗钟一唱。晦公送所书扇来，并函，知今已发。

三十日　甲午　早阴　午后晴

嘱信经：来缴平远请领仪器银，公所给收条在信经所。午后，顺道与子仁谈，回中学堂。夜谢安臣锡勋来谈。

九初一日　乙未　晴

早行谒圣礼，传见戊、己、庚、辛四班月终考验优等生。省三来谈。午后李杖乙、黄逢尧来，订往游佛山。黄桂荣来见，潮嘉岭东同文学堂副办廖雨初函并文，嘱阅后代投。夜，四弟及景略来谈。

初二日　丙申　晴

午后与李杖乙、黄逢尧同坐火车往佛山，先到排草街晋丰祥，黄之铺也。宿东庆街云华，则刘锦屏铺也。佛山、兴宁，布号、扇号均为大宗。

初三日　丁酉　晴

往祖庙，登其后楼，可望佛山全境。庙盖祀玄武者。是日为乡人书大字甚多；大三尺许之堂额，则为罗蔚屏书。

初四日　戊戌　晴

早乘火车回省，先抵中学堂，十点到学务公所议绅会议，三点到广府学堂教育会开会。是夕宿公所。士果来信。

初五日　己亥　晴

回中学堂。午后往书坊街回拜新选陆丰之周秉道。

初六日　庚子　晴

午后往广府署与省三谈，至夜回堂。

初七日　辛丑　晴

下午往公所。夜与署使段公谈，作诗钟一唱。

初八日　壬寅　晴

早回中学堂，顺道访铭伯，不遇。午后往访警察学堂监督柴琴堂及立之，俱不遇。本日来乞保送考警察者数人松口李伯文、大埔邱温六、海阳林宝干、嘉应邱一人主宰。夏用卿来谈。南轩、竹孙来。

初九日　癸卯　晴

是日全闽会馆祀神，来请，未往。午后高啸桐来谈。松口李氏学堂来电，送电人违章索费，与书电局责之。傍晚与砺恒、伯鲁、朋著、清泉同登粤秀山，至水月宫晚眺，回至学海堂阮文达祠前坐月。

重阳日傍晚登粤秀山

萧瑟秋心付五羊，尉佗台上作重阳。

西风吹帽林容老，落日平栏海气凉。

城郭晚来烟雾合，江山前代战争忙。

野僧不解登高意，自杵寒钟礼梵王。

初十日　甲辰　晴

辰刻往华宁里捐局晤林竹孙、王幼芹，午后子韫来谈。未刻，往法政学堂。抵公所宿，夜作诗钟一唱。

十一日　乙巳　晴

往周立之处午饭，饭后与立之、伯澜、孝方、怀西同往映相，毕，往高等工艺学堂，晚饭后回。是日云帅送襄勤遗集一部，子韫送所作《窥园留草》二本，乞删定。

十二日　丙午　晴

投考警察者纷纷来见求保，兴宁往日本游学五人来见，皆兴民学堂生也。本日刻成牙图章一，曰“开诚布公”，拟以后用于钤公文稿件。

早，吴玉臣来；晚，汪莘伯来。

十三日　丁未　微雨　晚晴

早往谒云帅及胡方伯。是日作叠《秋怀》韵诗，成四首。夜立之携诗稿来，并约孝方来谈，三鼓后始去。

十四日　戊申　晴

早，铭伯来谈。再叠《秋怀》韵诗，复成四首，午后立之来谈。覃孝方来。作三叠《秋怀》韵诗。心荣在日本东京来信。

秋　怀　叠前韵

凤舞鸾歌自酢酬，蟪蛄莫漫话春秋。

人间佳丽黄金屋，天上神仙白玉楼。

弹指华严成幻相，侧身尘海有虚舟。

西风阊阖无消息，且作卢敖汗漫游。

旧事重重托梦华，六朝金粉剩寒鸦。

山中小有留人桂，海上虚无泛月槎。

故国音书迟雁帛，残军屯落满虫沙。

金乌太是无情物，才写秋心影已斜。

天时人事互推迁，窥井明看火不然。

上地徘徊来怪鸟，故家沦落有穷蝉。

梧桐未倒心先死，牛马无能鼻任牵。

欲诉闲愁寄明月，不知天上是何年。

落叶声中酒不辞，海天遥韵托琴师。

无边风月供伤别，如此江山合赋诗。

五夜壮心消鼓角，九秋残影隐虹蜺。

相看但作凄凉色，难向芙蓉忏绮思。

亭亭海树立波罗，瓣瓣天花散贝多。

丹穴求君太唐突，雪山成佛已蹉跎。

双轮输酒夷征约，幺凤收香客按歌。

镂五中无限恨，不随金石共消磨。

红锦障泥七宝鞍，拓弦天半落飞翰。

贵游风气豪原易，衰世人才侠亦难。

燕市博徒空自负，汉家文网几曾宽？

剧怜变徵歌声歇，白日萧萧易水寒。

愁城难借酒杯开，中有周王避债台。

搜尽黄金空铸泪，谤深白骨易成灰。

龙蛇起陆宁关运，鸡犬登天各自才。

欲就麻姑同语海，等闲清浅到蓬莱。

别遣蚩尤作五兵，火攻无术保坚城。

中原不信消王气，上帝何曾爱众生？

地下干戈龙战血，天中丝管凤鸣声。

大雄冷洒慈悲泪，疲尽梁津度有情。

再叠前韵

碧海兰苕偶唱酬，诗人从古例悲秋。

千林落日僧归寺，一笛西风客倚楼。

尘世折磨增老境，江天空阔有渔舟。

不须浪跕飞鸢日，已念平生马少游。

满地凉云漾月华，古堤疏柳已栖鸦。

玄霜夜捣姮娥药，银汉秋回海客槎。

饮酒且同陶靖节，上书不慕贾长沙。

梧桐院宇清阴减，卧看天边雁字斜。

江山不共岁时迁，看到秋容也黯然。

漠漠平沙飞独鸟，萧萧落叶咽哀蝉。

高楼绿酒金龟换，古井青丝玉虎牵。

锦瑟春心无处托，冷抛弦柱感华年。

泪洒千秋绝妙辞，风流何处有吾师？

一编断烂前朝报，百感凄凉乐府诗。

梦里藏舟移夜壑，醉中呼剑斩雌霓。

秋江冷共鱼龙卧，不尽平居故国思。

漫随鹞子过新罗，定后禅心入妙多。

贤圣与人同寂寞，英雄何事悔蹉跎？

色身优钵花重现，乐谱迦陵鸟自歌。

风浪不生云不起，青天碧海镜新磨。

年年乡梦阻归鞍，恨不随风化羽翰。

卷土重来心未死，移山自信事非难。

雨馀玳瑁潮初落，月下珊瑚岛渐宽。

地老天荒留此誓，义旗东指战云寒。

铜鼓声中海雾开，大江东去客登台。

素车白马千秋泪，红粉青衫万念灰。

逃酒未应衰凤德，读书谁信卧龙才？

文章刊落身将隐，不待山妻劝老莱。

未得萧郎作骑兵，已教鲍照赋芜城。

枯桑摇落天风急，残夜苍凉海日生。

怖鸽露寒依佛影，愤鼍潮起应军声。

新歌懒付珠儿女，自写崟崎历落情。

十五日　己酉　早阴　午后晴

早省三来，饭后沈次端来。午后韩实根送所作画四幅，立之送诗扇来。到新丰街访陈午星，不遇；到高等工艺学堂，约孝方来谈。伯澜、孝方皆有和立之诗，书之扇；亦作二首答之。夜作诗钟二唱，踏月归。

次韵答立之

地老天荒不爱才，呱呱哭后已留哀。

千年狗曲亡生气，一夜龙雷起死灰。

乱世诗书儒发冢，中原旗鼓将登台。

茫茫四海无安处，泪洒新亭浊酒杯。

再用韵戏赠立之

周郎周郎天下才，曹军百万残飞灰。

小乔嫁后更英发，诸葛同时休自哀。

提挈蛟龙得云雨，蹋蹴铜雀成荒台。

醇醪自是公府物，莫负江头将别杯。

十六日　庚戌　晴

早写南洋吧城万隆埠海合龙记信，盖式周欲往日本游学，嘱求其兄君田亲家资助也。午后回谒沈次端于工艺学堂。往伯澜处作诗钟一唱。立之有诗见赠，即答之。晚回堂，得本邑电。

云帅来照会，奏明留粤办学。写家信。

十七日　辛亥　晴

往学务公所，是夕与少蘅、晴皋诸人夜谈。傍晚访吴玉臣。

十八日　壬子　晴

回中学堂。云帅送相片来。惠州学会邓镜人、张友人（仁？）来谒。午后，立之来。傍晚邀同兰西、孝方饮于海珠。其地有李文溪祠；有海珠寺，壁嵌石刻吴道子观音相。

十九日　癸丑　晴

立之自题相片见赠，许子韫来谈。

二十日　甲寅　晴

得钧选、少白信。作四叠《秋怀》韵诗。

二十一日　乙卯　晴

天气连日寒，可用棉衣。许少白以秋怀诗请阅，伯鲁亦有诗。作五叠《秋怀》韵诗。

二十二日　丙辰　阴　微雨　立冬

早省三来谈，午后伯澜、丰山来，偕往访兰西于天宫里，不遇。兰西旋来，夜师莲言有病，明日将往香港。谢、冯两监学来，言近日教员多缺课，请言之。云帅来函道别，并送家大人寿匾来，文曰“期颐之徵”。作送云帅移督滇黔诗四首。

二十三日　丁巳　阴　微雨

改官制，懿旨昨日颁布，本早见各报。往督署送行，未见。答少白、雨初、丹铭信。闻陈伯潜先生来函索书。午后，伯潜先生来，晚往答拜。

二十四日　戊午　晴

梁龙、林[41]来见，言将考高等工业学堂。来太迟，因为作书致伯澜。晚往学务公所。

二十五日　己未　晴

往督署，回堂，桂平梧道王铁珊来信。午后往谢耀华映相铺映相。晚往学务公所。

二十六日　庚申　晴

早偕学务公所诸君往天字码头送云帅。随放舟之黄埔。申刻回学务公所。

二十七日　辛酉　晴

回堂得公隆信，午后往子韫处，柯参戎在焉。

提学使来照会，言制台奏明留粤办学。

二十八日　壬戌　晴

柯玉贵来拜。得石荪日本信，吧城燮亭、坝罗峻修信。与伯澜信。送夔生寄梧州府高啸桐信。立之来信。府经历李实青来见，言奉委监修工程。

二十九日　癸亥　睛

复立之信。取相片回，南轩来谈。晚写复王铁珊信。

十月初一日　甲子　早晴　午后阴

早率学生行谒圣礼。辛班学生李藜荣之祖李金华号辉石者来见，新宁人，年七十八，曾在美国与公度、钧选熟识。汪莘伯来谈。晚佐才来，为林佳犹与玫伯信。

初二日　乙丑　晴

玉帅来拜，未见。同文学堂、镇中学堂均来信。立之来信，即复。兰溪来谈。晚四弟来。作梅花诗，付诸生谱入风琴：冯监学请也。

初三日　丙寅　晴

往公所会议，议绅、长均到。午后偕孝方往兰溪处，回堂函知立之：兰溪明日与程瑶华结婚，开茶会。回拜佐才。往广府署作螃蟹之局，同席为许子韫、柯月波。晚回堂，钧选来信。

本日，广东总教育会投票，公举为正会长。

初四日　丁卯　晴　风

早往公所。午前往贺兰溪。晚赴佐才席，回与伯澜、孝方仍往兰溪处，十一点回。

初五日　戊辰　晴

为铭伯写潮镇信。午后与伯澜、兰溪、孝方同雇紫洞艇往海珠，送立之，晤川人傅增育雨农。水巡提调楚人毕小翁送石拓白衣大士像三幅。夜赴子韫席。啸桐来明信片。

初六日　己巳　晴

早为黄锡铨与伯澜书。得潮汕铁路开车请函，即函伸祝。谒玉帅，往太平南见沈凤楼，晚赴府署席，旋往铭伯处。得镇电。致沈道台电。

初七日　庚午　晴

复熊长卿信。赵观察名曾槐，号燧东来拜。许少白来。晚孝方持立之所寄诗来。写寄钧选信、寄简香信京城，潘家河沿兴宁邑馆外务部。

初八日　辛未　晴

作六叠《秋怀》韵诗。晚宿公所。

初九日　壬申　晴

早由公所回，午后仍往会议。晚回。

初十日　癸酉　晴

早省三来，率堂员学生行祝万寿礼。午后往方言学堂回拜陈介石黻宸监督，赴段署使席。夜与段公谈，宿公所。

十一日　甲戌　晴　夜风甚寒

回堂，同文来电、来信，托代投公文。采滨来信。兰西持贾佩卿文二篇来，贾亦北方之能文者也。四弟持五弟八号信来。

十二日　乙亥　晴　寒

函致节略与兰西。立群由日本来信，言阅秋操事。兰史由港来信，云将开《实报》馆。午睡甚畅。

十三日　丙子　晴

复兰史信。连夜月均甚明，望月颇生远思。试电□□，三日亦不见何效。

十四日　丁丑　晴　微阴

送唐葆厚世兄二十金。下午往法政学堂、学务公所。同文来信。晚回堂。章子蔚来。淮湘傅宗城安平，傅采若子来。

十五日　戊寅　晴

早写寄春卿先生信，新授惠潮嘉道吴煦号平和，戊子同年来拜，章鼎臣高之军门来拜，均未会。午后往送葆厚行，顺道到江南赈捐局。同文来信。许少白来，同往察视教育会所。陈少蘅来。

【注释】



[1]此文原载台中《大雅乡志》，由台中张明正、陈炎正先生提供。

[2]中丞，指当时台湾巡抚唐景崧。

[3]尖山，又名尖山子，山名。下文“山鼻”，即山鼻子山，亦为山名。

[4]俞同甫即俞明震，曾官刑部主事，其时为唐景崧幕中要员。

[5]四月十八日在义军中的丘逢甲得悉割台凶耗后，怒不可遏，当众刺破手指，血书“拒倭守土”四字，并作此电奏。

[6]四月二十一日，台民以和议已定，割台事无可挽回，议自立为民主之国，由丘逢甲领衔电奏十六字，曰：“台湾士民，义不臣倭，愿为岛国，永戴圣清。”并以公禀分电总署、南洋大臣、闽浙总督、福建藩台等。

[7]当时割台已成定案，丘逢甲等于农历四月二十二日（公历五月十五日）仍然驰电清廷总理各国事务衙门，表示“割地绅民不服”“惟有死守”的决心。

[8]隐囊，靠褥。置诸座侧用以倚凭。《资治通鉴·隋纪》：“陈后主倚隐囊，置张贵妃于席上。”

[9]沈充《鹅赋序》：“梁叔明以大宋中得大苍鹅……为暴犬所害。”苏轼《次韵舒尧文祈雪雾褚泉》：“苍鹅无罪亦可怜，斩颈横盘不敢笔。”

[10]李太守，即李伯质，字士彬，时任潮州知府。

[11]西州门，《晋书·谢安传》：谢安颇器重羊昙。谢扶病还都时，曾经过西州门（今南京市西）；谢安死后，羊昙甚悲，终年不作乐，外出不经西州门。一次饮酒大醉，不觉来到西州门，乃痛哭而去。后人用此典以喻怀念故旧先贤。

[12]王晓沧，梅县鹧鸪凹人，清贡生。诗人，与丘逢甲唱和之作颇多。

[13]胡晓岑，广东兴宁人，同治十二年贡生，绝意仕进，潜心著述，是清末新派诗人、文献学者。

[14]本申公语意，见《史记·儒林列传》。

[15]引用《诗经·小雅·节南山》句。

[16]蕺山，在今浙江绍兴县；此指主持蕺山书院时编著《人谱》的明代理学大师刘宗周。

[17]此信写于一八九九年，据丘逢甲手稿第六册校录。沈保叔可能是沈絜斋的子侄，浙江海盐人。沈絜斋时任广东惠潮嘉兵备道等职，力荐丘氏于庚子年赴南洋考察侨情。丘先后作有《和絜斋世丈〈西园秋兴〉次翁覃溪阁学韵》等诗多首。参见《岭云海日楼诗钞》卷六。

[18]《横滨报》即《清议报》，戊戌变法失败后维新派的主要刊物，一八九八年十二月创刊，在日本横滨出版，由梁启超主编。

[19]《澳门报》即《知新报》，是戊戌变法运动期间维新派在澳门出版的重要刊物，一八九七年二月创刊。

[20]此序系丘逢甲应上杭同宗好友丘复之请，为其叔祖丘幡然所撰，据福建人民出版社二〇一三年版《丘复集》下册第一二九九页刊文辑录。丘复按语如下：季祖执业师丧，业师为许擎程先生萃拔，邑诸生。季祖年十二，曾王父聘许先生于家塾，从游十四载。及病，不肯归，卒于家塾，送丧归殡葬如礼。至所上左文襄公书，季祖秘不示人。归里后小子尝从暇日请之，季祖曰：“吾谋已不用，何襮白为？”予但闻其标题为“为下下人献上上策”，其主旨则以“兵暴家之事斗智不斗力”云。当时左公批云：“法国已经议和，虽有良谋无所之，惜乎其太迟也。”言外有惋惜之意。先是，清廷命张佩纶氏入闽，地方缙绅联名上书，张批词有“本使自有主张，无庸汝等腐儒摇唇弄舌”之语。季祖此举倘易左为张，危矣。张于缙绅大老且然，何有于罪囚？此又以见左公之器度宽洪，志在集思广益；而张则趾高气扬，宜其一蹶不振也。（下略）

[21]怌（音丕）然：忧惧不安。

[22]《丘仓海先生文集》，丘冬友编，丘亦轩序，民国三十年蕉岭联和印务局印，系丘氏族人为纪念丘逢甲而编印的一部文集，未公开发行。时值抗战，集中讹误甚多，凡有手稿核校者，均予改正。

[23]哥伦布，意大利航海家，率船队横渡大西洋，发现新大陆美洲。

[24]加富耳，意大利自由贵族和资产阶级君主立宪派领袖，意大利王国开国首相。

[25]俾斯麦，普鲁士王国首相（一八六二—一八九〇）和德意志帝国首相（一八七一—一八九〇），任首相期间推行铁血政策，发动对外战争，通过王朝战争统一了德意志。

[26]萨摩、长门（即长州，今山口县），指日本幕府末期、维新初期的海军（萨摩藩）与陆军（长州藩），互争雄长。

[27]丘复按：仓海君已为季祖寿序，先子之丧，又为铭墓之文。时小子交游未广，得君一文，铭入肺腑，至今思之，犹感与涕并也。君之宗旨，其初本近于保皇，故寿序有尊王、攘夷之说。自庚子春游南洋半载，备见保皇党之骗术，且观察南洋趋势，归而大变其思想，以为欲新中国，非彻底改造不可。己酉四月在广州，刘鸣博士骥与君同事两广学务处多年，至相得也，新自广西来，一见君即昌言曰：“十年相信保皇党，今始知受其骗而无用。”刘本彼党中人，殆有所觉悟也。君曰：“君至今始知其无用乎？予于十年前早看破矣。”刘旋为彼党暗杀，君挽联云：圣人不死，大盗不止；贪夫殉财，烈士殉名。盖指康有为也。君铭先子墓在游南洋后，思想已与作寿序时异。君文集未印刷行世，兹敬录于此，以志不忘，且使世人得知先子梗概焉。

[28]《三当轩全集》是张石农的作品集。清中叶乾嘉年间名诗人黄景仁著有诗文二十卷，附录六卷。他一生贫困潦倒，诗文中常倾吐伤感无奈情怀，35 岁卒。“两当轩”系黄自拟斋名，张称己宅为“三当轩”。

[29]张巢父，又名张骧，广东梅县人，晚清贡生，曾任县知事，家有壶园，与清中叶诗人李绣子祖屋为邻。

[30]石农老人，即张学敦，宿儒，人极诙谐，能舌辩，每惊四筵，诗亦如其人，天马行空，不可羁勒。

[31]毗舍耶，梵语地名，又译作毗耶或毗舍离。据传是释迦牟尼逝世之地，义译为平整庄严，说释迦牟尼死后百年，有七百贤才齐集此处，研讨教义，整理佛教经典。唐宋时期，有人将台湾称为“琉球”或“毗舍耶”或“毗舍那”，丘逢甲诗有“昆耶故国不能守”句（见《以摄影法成淡定村心太平草庐图，张六士为题长句，次其韻》）。

[32]清雍正十一年（一七三三年），程乡县（今梅县）改名嘉应州，直隶广东行省。

[33]据木刻印稿刊录，原件存丘达坤先生处。

[34]“同人于宗，吝。”与人相聚于宗党，则自私。宗，党也。

[35]“同人于野，亨。”与人相处旷达无私，就吉利。野，旷达无私也。

[36]《广东乡土历史教科书》原刊本“苗瑶黎侗”作“苗猺黎獞”，今改正。

[37]作者自注：粤为牛女分野。

[38]作者自注，立之和作有“丘公孤愤真吾师”句，注云“仙根同年为南州豪杰”，故答之。

[39]作者自注：“凭栏望韩夫子祠，如此江山，已让前贤留姓氏；把酒吊马将军墓，奈何天地，竟持残局付英雄。”予潮州金山酒楼联语，王一见即诵之，云五年前在赣驻军即知之。

[40]作者自注：南台、五指石皆在平远。

[41]林，即林一厂。





补　录


编校者按：丘逢甲的诗歌韵文类作品，尚有少量在社会上流传，如：己亥秋感。据梁启超《饮冰室诗话》第三九页云：丘诗“于前后《秋感》各八首外”，梁“酷爱其《东山感秋诗》六首”。《东山感秋诗（词）》已编入《岭云海日楼诗钞》卷六己亥稿下，而“前后《秋感》各八首”则迄今未见。梁氏只摘录了“八首之一”，题为《己亥秋感》，今转录如下：





己亥秋感　八首之一


遗偈争谈黄蘗禅，荒唐说饼更青田。

戴鳌岂应迁都兆？逐鹿休讹厄运年。

心痛上阳真画地，眼惊太白果经天。

只愁谶纬非虚语，落日西风意惘然。

2016 年冬，广东潮州市韩山书院主办了《丘逢甲与中国近代文化》学术研讨会，该院孔令彬教授提供了丘逢甲诗、文的一些未刊稿，据云正在稽考整理之中。





附录一


丘逢甲抗日保台档案选编　（戚其章）


编校者按：《丘逢甲抗日保台档案选编》由戚其章先生提供，至为珍贵。原文较长，今酌加删节。

署台湾巡抚唐景崧咨呈奏令在籍主事邱逢甲统带台勇片

光绪二十年十一月十五日（一八九四年十二月十一日）

再，湘、淮勇丁到台不服水土，又虞吃紧之际，难于隔海招军，惟有就用台民之一法。查台湾近山土人，防番打牲，多习枪械，训练不难。臣于闻警之初，即商邀在籍工部主事邱逢甲，遴选头目，招集健儿，编伍在乡，不支公帑，有事择调，再给粮械。现台湾府所属四县已挑集一万四千人，编为义勇二十六营，造册前来。南、北两府并令邱逢甲一体倡办。该主事留心经济，乡望式符，以之总办全台义勇事宜，可以备战事而固民心，于防务不无裨益。理合附片陈明

。伏乞圣鉴。谨奏。

《朝鲜档》载《中日战争》（续编）第五册

中华书局　一九九三年版

淡水关税务司马士（H.B.Morse）致总税务司赫德（R.Hart）函

一八九五年四月二十日

我于星期日（十四日）见到了巡抚。他对我所说的日本炮兵、战术、战略以及应该不断地使用疲劳战术对付他们等话，很听得进去。但这些已成陈迹了，因为在十六日那天我们听说业已议和。今天以前我们一直未听到关于台湾的消息。今天我们才知道必须在两个月以内撤出台湾，台湾人民可以在两年之中选择他们的国籍。

台湾巡抚接连两天向李鸿章、向总理衙门、向皇上发电，但是除了上述消息以外，没有任何回音。他向皇帝抗议不经一战即把台湾割让，他说台湾人民和军队会起来把他们的统治者杀掉，他请求辞职。另外有一些事情在酝酿之中，但我不知道究竟是什么。两天以来英国领事都和一个姓姚的在一起密谈。海关委员告诉我，姚某所谈的事情只是关于方才到达的某些“军事教官”的问题，如果这样，我想英领事金璋会向我谈到的，因为我们的交情很好，并曾经讨论过这些教官的问题。今天金璋被巡抚请去了，据说是“商量一些不宜见诸书面的重要问题”，我大概不会再听到什么了。

《中国海关与中日战争》

中华书局　一九八三年版

英国驻北京公使欧格讷（N.R.Oconor）致英国外交大臣金伯利（J.W.Kimberley）函

一八九五年四月二十四日　六月十日到

如您所知，总理衙门诸位大臣总是极力强调台湾问题以及保持台湾为中国的一部分对于我国的利益。

本月二十日，总理衙门大臣再次提及这一问题时称，他们非常关注割让（中国）台湾给日本这一和约条款，由于英国在（中国）台湾有着巨大利益，他们觉得有必要跟我谈一谈。

徐大人接着又说，台湾人已宣称他们誓死不服日人统治。事实是，人们对这次停火把台湾排除在外非常气愤，他担心中国当局会对他们失控，从而无法保证外国人的安全。割让期限一到，他们只能从该岛撤出所有文武官员，但不能指望他们强迫人民向日本当局俯首称臣。

我说，我认为他的想法基本符合常规，并感谢他告知我英国臣民可能面临的危险。

《英国外交文件》载《中日战争》（续编）第十一册

中华书局　一九九六年版

英国驻淡水代理领事金璋（L.C.Hopkins）致英国驻北京公使欧格讷函

一八九五年五月十日

巡抚于四月三十日通过海关来电，问我是否已收到您对我四月二十五日电的答复。巡抚于本月二日和六日先后两次发布文告，兹附上其副本和译文。但是从我听到的消息来看，巡抚的文告不再有多少分量。

本月七日，广州籍士兵与市民发生异常严重的争吵，引起某些骚动。如今这种争执时常发生，特别是在台北城内。这次争吵是由广州籍士兵企图没收大姑崁一家赌场的赌资而引起的，发生了枪击，虽无人致死，但有数人受伤，并引起很大恐慌。店铺马上开始关门。现在是一有风吹草动，沿街的大门便会闭而不开。市民们将其中两名士兵扭送到了淡水县衙，但被其同伙救出。最后，巡抚身边的人建议他把这些广州兵遣返原籍，但他们告诉巡抚说，必须给他们每人一百块银洋，否则便不回去。

该岛中部地区似乎有一种动向，虽然可能不会有什么结果，但我认为值得一提。该地区的中国人已扬言，如果政府抛弃他们，他们准备奋起自卫。已经建立起了某种中国式的武装组织，但较有战斗力的是一支一万人的客家武装。毫无疑问，这些客家人强壮凶猛，枪法准，又领导有方，可能会在群山峻岭之间和侵略军展开扰乱式的游击战。他们已推举一位名叫丘逢甲的素负众望的进士为其领袖，此人即是上月二十日在巡抚衙门与我会晤的代表团的发言人。

德国炮艇“狼号”于七日到达，至今仍在此间。

尽管广州兵越来越不好管辖，巡抚仍请求派更多的广州兵前来，并且除非命令取消，他们不日即可抵达，从而有可能为其增添更多的麻烦。他昨日曾向一位客人说，他觉得自己无依无靠。如果他试图把该岛交给日本人，他相信自己将会死在中国军人手里，如果领导抗日，日本人则不会轻饶他，同时还会被视为违抗圣旨。

附：唐景崧文告（译文）

一八九五年五月二日

北京来电称和谈仍在进行，台湾防务毋得放松。连日来余与士绅一再晤商，彼意甚决，恳余主持。余与士绅誓竭全力保卫台湾，前途尚有一线希望。故此告知尔等军民商贾，余署理巡抚之职，将全力而战，保卫台湾。若媾和果然不成，台湾势成孤岛，其唯一希望乃系于民众之齐心协力。故望尔等示其忠诚，同仇敌忾，若有卑鄙之人及散兵游勇胆敢借机乱法滋事，尔等士绅良民尽可将其现场捉拿，扭送当地官衙，立时处死。特此布告，不得有违！

《英国外交文件》

淡水关税务司马士致总税务司赫德函

一八九五年五月十七日

此地情形无新变化，前途亦难预测。我个人的意见是巡抚正在助长在台中准备的抗日运动，他自己还未明白表示态度，大概只要有办法，他就不亲自参加。……今天我听说嘉义方面抗拒割台运动的领袖邱逢甲已应巡抚之召来到台北，把他们那些人的意思向巡抚备细陈说，并且要求把现在台湾的军火发给他们。巡抚说他不能将军火公开发给他。邱逢甲还要求发给已经答应给他的一百万两，他说广勇与他合作，如款子充足，其他军队也可以与他联合。

《中国海关与中日战争》

马士致赫德函

一八九五年五月二十四日

今天台湾绅民“宣布独立”，紧张状态告一段落，但今后有许多事情要发生了。星期一法国巡洋舰“波当波披”（Beautemps Beaupre）号到达，星期二该舰舰长应邀往访巡抚，发了一封长电给法国海军提督之后，即刻驶往长崎。星期三（二十二日）巡抚接到了总理衙门打来的一封密码电报，据人家告诉我，电内说：“台湾应自立为王国，于阴历五月初一日更换旗帜，如果耽搁五天，就不行了。”这事很神秘，但到了指定日期，本岛竟宣布了独立，明天就要悬挂虎旗。本地士绅曾请海关委员要求我明天把送来的虎旗在海关悬挂出来，但我拒绝了，理由是这是大清帝国海关，没有接到上级命令以前我只能悬挂龙旗。听说明天所有各炮台、军营都将悬挂虎旗，只剩下我们的唯一龙旗了。我将于明天应邀去见巡抚，并将告诉他：只要他没有正式通知我政府业已改组，只要还允许我保留龙旗，我将不理所有本地的一切文告，并继续为中国征税；至于我汇解的税款，应由他同北京清算；如果把我赶走，则厦门关一定会把台湾当作“外国”，而征收本来应由我所征收的税。

我当然知道大清政府的海关在台湾“国内”行使职权的种种不便。如果他们强迫，我准备听命，但将设法拖延。如果巡抚照旧统治，我可以留下，如他竟自称“台湾国主”，我就必须离开此地了。

《中国海关与中日战争》

马士致赫德函

一八九五年五月二十七日

①兹谨报告，为了抗拒割让（中国）台湾与日本，台湾已宣布成立“独立民主国”。

②四月间（中国）台湾得悉本岛将割让给日本，群情即大为激动，巡抚为了安定人心，不断地用告示和收到电报半公开地保证说，台湾最后必可保全，不久就将有一或几个强国出头干涉，阻止割让。……

③九日，我见到巡抚，他告诉我说他确信法国会干涉，但是正如我在五月十日第八十三号密函中所报告的一样，我提醒他说，如果不能有充分的海军力量在海上拦阻日本人，发动变乱对于他自己和台湾人民都会有不幸后果的。某些当局的人已决意抵抗，这从自五月十日至十七日一周内（和约于八日换文批准），由广州运到二千三百五十名新军和三百万发子弹一事可以证明。

④十六日以嘉义进士邱逢甲为首的一个台中士绅代表团来谒巡抚，与他密谈。据说：他们曾详细说明自己的计划，要求发给武器和金钱。会谈以后，他们即发表宣言，谴责日本侵略，申述抵抗敌人登陆决心。同时这个代表团自巡抚衙门的电报局发电请两江总督上奏朝廷，台湾既被割弃，台民决意自立岛国，请将此事通告各国，并将巡抚及刘永福留台。到了下一周又有一件布告张贴出来（一直贴着，没有人敢动）宣布和约无效，号召人民奋起保卫台湾。

⑤二十三日，我秘密获悉据说是总理衙门致巡抚密电的内容，令“台湾独立”，自阴历五月初一（五月二十四日）换旗，并令迅速进行。因此台湾即于五月二十四日“宣布独立”。兹将张贴于各公共场所的独立宣言译文一份附上。

⑥二十四日，我接到台湾海关委员来信，附送新国旗一面，蓝地黄虎。另附台湾上绅来函一封，要求海关自二十五日起悬挂新旗。我复函声明未奉上级明令前，大清帝国海关只能悬挂龙旗。

⑦二十五日，我应邀往见巡抚，台北、大稻埕街市宁静，直至到达巡抚衙门之前，一切正常。到了衙门前面，看见衙前旗杆高悬“台湾民主国总统”字样的杏黄旗，才第一次从明显的标志中知道巡抚已成立政府接受新职了。衙门外院挤满看热闹的士兵和平民。内院的头门和二门排列着一行行的鲜明旗帜和穿号衣的卫队，胸前都佩着“台湾民主国”标志。我下轿进客厅时，走过一列举枪行礼的卫队，这是我在巡抚衙门初次看到的景象。

⑧巡抚说台湾已成立新政府，由于人民再三恳请，他无法坚拒，已暂允出任新政府首脑。中国海关显然不能再留本岛。他已听说我不肯改挂虎旗的事。但是他对于淡水、台南两关素来很信任，他问我和我的属员是否肯为新政府服务。我答复说：就我个人而论，我为中国政府服务足有二十年了，我的责任感使我不能答应为一个背叛中国的政府服务。他不同意这种看法，他说中国批准了和约，因此已放弃了对台湾的主权。我警告他说：无论如何，在中国把台湾交给日本以前，台湾仍是中国的。不论巡抚背后有什么有力的支持，就法理上看来，他已背叛了中国。我接着说直到现在为止，我只见到以“台湾绅民”名义发出的无头文告，对于它我不会比对哥老会的揭帖更信任。因此在这种情形下我只能根据巡抚本人的书面指示来行动。于是我建议他可以就这个问题给我来函，我将复函拒绝；但是由于我有义务考虑商人的利益，他可以要求我继续工作几天，以便妥作安排，我答应立即向您请示，在此期间，我将不悬挂任何旗帜。他同意照办。我所以这样办理是因为我相信，不出几天，此地的新政府就要垮台的。

⑨巡抚似乎不愿讨论目前的局势，他说外国干涉事还未确定，仍在议论中。

⑩二十六日虎旗于鸣礼砲二十一响后高悬炮台上。各国领事今天也接到了正式通知。

民主国的政府已经组成，主要人员如下：

总　　统：唐景崧

内务大臣：俞某（名不详）

外务大臣：陈季同将军，曾任驻巴黎武官

军政大臣：李某（名不详）

此外并将召开国会，旧官吏中藩台顾肇熙、台北知府管元善已返大陆，林维源不肯参加新政府，道员兼统领的林朝栋率队到彰化，参加这个运动。杨提台想脱身离台，但未成功。在打狗的刘永福据说战意甚坚。

部队似都已参加运动，声言准备决战。台北府的人民看上去很冷淡，甚至有些畏缩。如果群众运动还有力量的话，它是来自彰化和嘉义方面的强悍居民的。

日舰两艘于二十五日到口外，现在仍停泊在那里。它们向英国炮舰说日本的台湾总督很快地就要带大军来了。

《中国海关与中日战争》

附：台民布告

窃我台湾隶大清版图二百馀年，近改行省，风会大开，俨然雄峙东南矣。乃上年日本肇衅，遂至失和。朝廷保兵恤民，遣使行成，日本要索台湾，竟有割台之款。事出意外，闻信之日，绅民愤恨，哭声震天。虽经唐抚帅电奏迭争，并请代台绅民两次电奏，恳求改约，内外臣工，俱抱不平，争者甚众，无如势难挽回。绅民复乞援于英国，英泥局外之例，置之不理。又求唐抚帅电奏，恳由总理各国事务衙门商请俄、法、德三大国并阻割台，均无成议。呜呼，惨矣！

查全台前后山二千馀里，生灵千万，打牲防番，家有火器，敢战之士一呼百万，又有防军四万人，岂甘俯首事仇？今已无天可吁，无人肯援，台民惟有自主，推拥贤者，权摄台政，事平之后，当再请命中朝，作何办理。

倘日本具有天良，不忍相强，台民亦愿顾全和局，与以利益；惟台湾土地政令，非他人所能干预。设以干戈从事，台民惟集万众御之，愿人人战死而失台，决不愿拱手让台。

所望奇材异能奋袂东渡，佐创世界，共立勋名，至于饷银军械，目前尽可支持，将来不能不借资内地。不日即在上海、广州及南洋一带埠头开设公司，订立章程，广筹集款。台民不幸至此，义愤之伦，谅必慨为佽助，泄敷天之恨，救孤岛之危。

并再布告海外各国，如肯认台湾自主，公同卫助，所有台湾金矿、煤矿以及可垦田可建屋之地，一概租与开辟，均沾利益，考公法让地为绅士不允，其约遂废，海邦有案可援。如各国仗义公断，能以台湾归还中国，台民亦愿以台湾所有利益报之。

台民皆籍闽粤，凡闽粤人在外洋者，均望垂念乡谊，富者扶资渡台，台能庇之，绝不欺凌；贫者歇业渡台，既可谋生，兼同泄愤。

此非台民无理倔强，实因未战而割全省，为中外千古未有之奇变。台民欲尽弃田里，则内渡后无家可归；欲隐忍偷生，实无颜以对天下。因此搥胸泣血，万众一心，誓同死守。倘中国豪杰及海外各国能哀怜之，慨然相助，此则全台百万生灵所痛哭待命者也。

特此布告中外知之。

《朝警记》载王炳耀辑《甲午中日战辑》

光绪二十一年刊本

马士致赫德函

一八九五年月二十九日

①本月二十七日第一二九八号呈文内我曾经报告业已告知巡抚，我无论如何不能理会无头布告，但到现在为止，我所收到的只是这类文件，我只能算是在混乱地区内为中国政府继续收税，至于所收税款如何处理那就不是我分内的事了。

②接到前任巡抚兼管海关、现任“台湾民主国”总统唐景崧的公文如下：

“我全台绅民不肯俯首事仇，屡次恳请朝廷反对割让，而中国欲昭大信，未允改约。台民公议自立为民主之国，以自保乡土。景崧为台民所推，于五月二十五口就任民主国总统，换用蓝地黄虎旗。兹应台民之请交贵税务司新旗一面。以后淡水、基隆、安平、打狗各口通商税饷，希即解交民主国政府。其通商税务章程以及税则均暂不变动，希仍依照施行，将来如需修改，另行知照。除令知海关委员外，希查照见复。”

今天我又接到海关委员来函附送同样内容的公文一件。

③我已函复：巡抚既已为台士民一致公推为民主国总统，而通商贸易事关重要，不可中断，我将遵命办理。

④我将不再直接拒绝在海关悬挂虎旗，但能够不挂就尽量拖延。如果定须悬挂，我或将请求派遣一小队武装来执行这个任务。

《中国海关与中日战争》

辜显荣向日军告密口述笔录

一八九五年六月六日

本人为艋舺之杂货商，行号称瑞昌成，姓名辜显荣，原住彰化县鹿港街。

一、现台北巡抚，于清历二十日（我历四日）夜半逃走，于同时刻巡抚官邸起火燃烧。

一、基隆至台北沿道无一兵勇。

一、台北府之良民，因被土匪掠夺金银货物，殊愿总督阁下率兵拯救良民，民等将沿街树白旗欢迎阁下入台。

一、匪徒多为新竹及彰化地方人，俟阁下入台后，逐加镇抚，必悉归为良民。

一、匪徒之首领邱逢甲，原来系一读书人。

一、铁路未曾受损，机关车仍在台北。

一、电线未曾受损，惟电信局之机械是否受损则不知。

一、台北府至基隆间之桥梁未曾受损。

一、前项道路系沿铁道之小路。惟利用铁道即可通马及车。

一、本地至台北为五十五华里。

一、自本地经金包里至台北府之道路，比通三貂大岭之路较为平坦，但道路更加狭小，最为难行，马车更不能通。

一、本地至台北府之河流，如在西球岭山麓，所谓港仔内处，利用小船，经锡口，可通台北府。

一、本人自台北府至本地所费时间：系上午八时徒步出发，于下午四时到达。

一、途中在八堵目击约百人日本兵。

一、在台北府大稻埕，英、德兵士约有三十馀人，外国商人约有十馀人。

一、沪尾之现状，为余所不知。

《日军侵略台湾档案》

载《中日战争》（续编）第十二册

日军松川少校致大岛少将报告

一八九五年六月十日下午三时三十分发

改革台湾政府之首创者为旧江头人，系一文学家，其人已逃亡南部，并正募兵图与我抵抗。

右项系闻悉于德国商人之情报。复据称，台湾府台南附近之人民，将较顽强，不易归顺。先前逃亡淡水方面者，意在归国，自无其意。惟逃亡南部者，谅有再企图抵抗之意志。

《日军侵略台湾档案》

台北府间谍土人报告

自大稻埕至新庄间八里之电线，已被废坏。

本月十三日上午一时（清历），唐景崧自行放火于衙门，带官兵四百兵，逃至沪尾，居民得悉，乃鸣锣予以追击。唐逃上轮船，沪尾居民追至渡头，放枪击之。一小时后沪尾之王统领追至船上欲杀唐，唐涕泣求命曰：“余将赠足下十六万两。”终购得一命返香港，携银四百两并带广东兵若干。

林钦差及杨提台，于十日夜七时，携眷搭乘斯美轮船返泉州。

中路之勇兵，于十三日夜溃散。另一千名逃亡新竹县。本月十四日四时，王统领乘火车到新庄。台北沪尾间之百姓深怨唐某。今日本军莅此，四民喜悦，各地人民家家户户揭旗点灯恭迎军队。

大垅塝炮台火药局，于十四日七时人民闯进，拟掠取火药移运他处，因过失引火，致焚死百七十馀人。

大稻埕锯（机？）器局、军器局，于十三、十四两日亦被土人所掠取。

台北王宫口小舟，不敢开往沪尾。目前至沪尾之间，贼寇殊多，见人即行抢劫，各地皆有多少恶徒之横行。

本月十七日下午二时，科毛沙船进沪尾港。河南及广东出身之兵，自十三日起抢掠银库后溃散，有三百馀人逃至桃仔园路，在该路受洗劫被杀者，满路皆是。

巡抚衙门之库银，悉被附近土人所劫走。

据桃仔园居民谓：丘鸿“逢”甲、林金爷“？”正勒兵守在新竹县。

村民等唯抱怨日本军夫到处乱取畜类，馀无异言。

铁道线至新竹县段，尚称安全。

《日军侵略台湾档案》

时人记台中义军抗战情况

一八九五年六月十日至十八日

五月十八日西历六月十日，栋军诸勇搜杀广勇于观音亭。

广勇驻于观音亭，群疑汹汹。生员吴汤兴、姜绍祖、胡嘉猷、吴镇觥各拥数百人，拟袭台北。是日不期而会者万人，遍山漫野。栋营傅德升议取广勇军装，配船内渡。谢天德部下于收军装时，争取银物，广勇开枪拒之，喊杀连天。客民乘势攻下，数百馀名溃卒多遭杀毙。

五月十九日西历六月十一日，林道朝栋在后陇闻日本兵至桃仔园，唐帅内渡，收兵回彰。日本北白川宫亲王率师团全部自基隆到台北驻扎。

岳裔行次八里坌，始知唐抚十五日附轮内渡，即时奔回。林道朝栋闻信，自后陇率林超拔兵回彰。日本近卫师团半部由辽东到基隆。亲王于十日率师团全部集于台北。时桦山总督开府台北，安抚良民。

同日，新竹、苗栗绅民议抗朝命，推生员吴汤兴为首将，祭旗誓师。

吴汤兴，苗栗名诸生。先是带练勇一营，易儒服为武装，有赳赳桓桓之象。至是众人推为首，冀复台北。收集首提督茂林二营、楝军谢天德等营，生员邱国霖、徐骧、吴镇觥，义首姜绍祖诸乡勇。是日，祭旗誓师，设大鼓一面，筑三丈高架挂之，旗帜整齐，立约法数章，有事则击鼓，各庄闻鼓音即齐集其所，并约众接济粮食费用。如敢抗命，声罪讨之。绅民奉行惟谨。

五月二十日西历六月十二日，日本各中队由铁路进发，以图南方。

自六月十三日，沿途铁路截断，日本工兵随时修筑。各停车场略有小战，甚为困难。日军留二中队守于驿站。

五月二十一日西历六月十三日，日本坂井支队斥候骑兵驻三角涌，为居民杀戮。

初，日本骑兵在三角涌，受（居）民厚遇。寻而居民或耕烟割草，或山中逃走，用计袭击日骑兵，出没无常。一旦反抗，草木皆兵。自是，日受居民杀伤，有不能固守所（占）领阵地之势。日本支队与台北断绝，粮秣悉归居民手。

同日，日军山根少将分兵由刘潭甫进发，达大姑陷攻击，互有杀伤。

日军分兵一队沿河岸右侧，步兵一大队沿其左傍进发刘潭甫。初，受居民厚遇，有送粮食者，以兵三十名保护之，直进刘潭甫，亦无所顾虑。忽市内两侧射击，日兵死者九人。寻而山根少将开枪向西北射击百二十回，本队围绕市面，午后遂占领阵地。山根少将令步兵一小队向大姑陷地方侦察，而第二纵队不到刘谭甫而达桃仔园，为住民袭击，死者十八名。

五月二十二日西历六月十四日，日军步兵大队向大姑陷进发，遣斥候骑兵与居民射击，寻占领大姑陷阵地。

时刘潭甫北方有义民守堡垒射击。十五、十六日，山根少将令炮兵中队向堡垒。少顷，步兵亦到，一齐攻击，庄民放弃阵地。午后一时，日军遂占领大姑陷。

五月二十三日西历六月十五日，苗栗县生员吴汤兴集各营统将誓师，出战于杨梅坜。日军退却。

是日，首提督茂林、传宏禧二营，栋军谢天德、传德升二营，姜绍祖一营，吴镇光亮一营，各营均抽五成队，次杨梅坜一带。适遇侦探日军小队，接战一时之久，日军退却。自是连战杀戮，运送弹药之日本兵三十名之中止馀二名回报耳。

五月二十六日西历六月十八日，苗栗生员丘国霖师败于大湖口。

邱国霖引七百人，于二十五日抵新竹。越日，到大湖口接战。日军亦整队前进。枪子如雨，日军死者数十人。丘军猛搏不支，败绩而退。新竹城内勇丁饷食不足，绅民将首提督二营配船内渡。知县王国瑞亦内渡。

五月三十日西历六月二十二日，日本旅团集军前进，生员吴汤兴、徐骧等统义兵御之。

二十三日至二十五日，日本旅团齐集各队前进。苗（栗）人吴汤兴、徐骧等沿途迎抗，互有杀伤。然日军遇手持兵器者杀之，以次渐进新竹地方。

论曰：自台北至新竹，沿途虽有铁路，而峰回路转，径仄溪深，丘壑皆可伏兵，易守难攻之地也。然台北一破，岩疆已失，日本已监其脑而拊其背。况清廷已下割让之诏，唐帅兴渡厦，绅富挟资遁逃。在籍臣民欲抗朝命，不愿纳土归降，而饷械已竭，将非夙选，兵皆乌合，虽有抱田横之志，效丹诚于旧君者，而日军统常胜之师，居高临下，讵能维持残局耶？尔时日军纵有小挫，而势如破竹，逐节迎刃而解。是役也，诸君虽不能捍卫桑梓，子弟化为沙虫，识者嘉其志，未尝不悲其遇，何敢以成败论人哉！

吴德功《让台记》载《中日战争》中国近代史资料业刊续编

第十二册　中华书局　一九九六年版





传记史料和旧版序跋时人评述选编　（黄志平）


编校者按：丘逢甲去世已过百年，为帮助当代读者了解丘氏生活时代环境和同时代人的评述，今辑录十七篇相关史料和旧版序跋文字等，供读者参考。

仓海先生墓志铭

丘　复[1]

君丘姓，先世由上杭迁镇平。逮君曾祖始迁台湾。父潜斋先生，硕德耆儒，为世楷模，予尝次其行状，君其次子也。自幼聪颖绝人，书过目辄成诵，时有丘才子之名。躯干魁梧，见者疑为武人。君亦乐以武侠自任。

乙未，清廷割台湾畀日本，君帅义师自保，屡电抗争，且啮指血为书，上之，清廷终不省。曰：“是与台民恩义断矣！”建议立“台湾民主国”，奉台抚唐景崧为主。台民推唐为总统，君为副。当是时，中国闭关久，泰西民主之说未流衍中土。士民蜷伏专制淫威之下，乍闻君议，皆卷口结舌，不敢赞一语。甚且以危言相悚：建国海上，孤立无援应。君毅然行之不顾。事虽不成，然独倡议于民国纪元十七载前，不可谓非豪杰人也。已内渡归潮，寄籍海阳，复于镇平故乡经营草庐，奉亲居焉。因念欲开民智、张民权，非主张精神教育不为功。故君初居潮，主讲韩山、东山两书院，皆以实学训士。犹以书院旧制，新知识灌输有所未尽，倡办岭东同文学堂。时值戊戌政变后，清廷方复科举旧制，使民疲精于八股。君艰难缔造，不辞劳怨，躬往南洋募款。十馀年来，岭东民气蓬勃奋发；国民军起，凡光复郡县，莫不有岭东人参与其间，皆此校倡导之力也。兴学议起，首办镇平东山、员山两族学；于邻邑劝办学校，以百数。在粤连任广州中学、两广方言及商业学校监督，兼为学务处议绅、谘议局副议长。关于民事，皆力任艰巨。平居鬻鬻若无能，遇大利害所在，临机决断，大声振屋瓦。广东受赌害数十年，一旦湔涤，非君莫任。清廷官吏屡以革命嫌疑逮捕士类，君居间调护，保全实多。

去秋，武汉倡义，旬日之间，全国响应。君言：内渡十七年，无若今日快心者。乃出指瘢示予曰：“予固未尝一日忘此痛也！”粤省光复，举君为教育部长，学子莘莘。冒雪谒孝陵，有诗纪游，意气豪甚。因言南京光复，临时政府又在兹地，民国当有三大文字祭告孝陵、延平、洪王也。机务倥偬，卒未果作。及临时政府告成，亟南归。舟次厦门，时福建省议会未成立，徇厦商之请，特电闽都督，速行召集。大旨以革命扫除满清秕政，若一切仍旧，安用铁血为？并言民国新造，断非一二人专制可以成功。君本勇于任事，旧籍又隶闽，故不嫌越俎如是。至潮，始接参议院议员之电，而君已病矣。京、粤函电交驰，且以粤督相推举。时，病益剧。君尝言：愿居监督政府地位，即不病亦不任受也。返山居半月，新纪元二月二十五日子时卒于员山里第，享年四十有九。曾登己丑甲科。自民国起义，并将旧名逢甲弃置不复道；仓海君者，君之别号也，因以为名。在南京遇卫戍总督徐绍桢，见君名刺，待以恒流，询知前名，重握手示敬，欢好若平生。盖君名震铄中外；别号，人或未知，今仅称别号，不复称君讳者，从君志也。

君之诗文，久雄视海内。然君雅不欲以诗文入传。故所为文，皆不缮稿；诗则旧岁始辑内渡后所作，编为《岭云海日楼诗稿》；而《庚戌罗浮游草》，则已付印单行矣。

德配林，先君卒。继配廖，妾氏吕。有丈夫子七人。琮字念台，镇平中学毕业；琳肄业中学；璟出后三弟；瓒出后六弟；女子二人，一配平远林震，今为粤北伐军师团长；一未字。孙一人。将以四月二号吉时，葬于印山故居之原。令弟辑甫、时甫，以复从君游，知君最悉，嘱为彰幽之文，因撮其大略，并为铭曰：天生伟人为民国，民国成立完天职；槃槃公才与公德，万古不灭视此刻。

丘逢甲传[2]

江山渊

清政不纲，仁人志士揭櫫民主之义，播厥声于寰宇。辛亥倡义，若疾风涤尘垢，不半载而奠共和之局。数千年之帝制，于焉以熄。故言共和之纪元，必推端辛亥焉。然窃谓共和之制，辛亥之前已有行之者，不徒见诸空言，且征诸实行。建总统，开议会，定国旗，更官制，远挹唐虞之遗风，近掇欧美之良制，共和之规模遂粗定。其时，固在辛亥以前十馀年也。不过，兵威不足，国力未充，外无援兵，民无固志，朝廷已弃珠崖，邻省亦视同秦越。登高而啸，应者无人，遂不旋踵而雾解烟消，等于昙花一现。大好山河，拱手而授于异族。其中之志士仁人，血欲化碧，志已成灰，归去无家，惟效杞人之大去其国。如台湾之丘逢甲者，其事足悯、其志尤可哀，虽其地限于一隅，其事不逾数月，然实为辛亥倡义之先声，而海外孤臣血泪之所聚也。又讵可听其霾烟汩没而无传乎？作丘逢甲传。

逢甲姓丘氏，台湾产也。中国旧制，尊亲有讳，往往因一字之讳，举国不得用其字。甚至祖父相传百代不变之姓氏而亦易之。如汉之奭氏避元帝讳，易为盛氏；庄氏避明帝讳，易为严氏。自古既然。丘氏为避孔子讳，清雍正禁民间不能用。故台湾之丘氏，自郑氏灭后，即与中原同，尽加邑旁而为邱。其实因与明以前之丘氏为同族也。丘氏者，台湾之望族也。其氏族虽非繁赜，然咸能自树立，不与寻常庸夫相俦伍，故能为台民所瞻仰。入台而访其邦之士大夫，无论识与不识者，必举丘氏以对。逢甲之父祖，均以诗书起其家。至逢甲而益显。

逢甲亦讳仓海，字仙根。躯干魁梧，高十尺以外。广额丰耳，两目奕奕生奇光。言论风生，往往一语惊四座，声震屋宇。幼负大志，于书无所不读，老师宿儒咸逊其渊博。所为词章，凌厉雄迈，不愧古之作者。尤善诗，恒寝馈于李、杜、苏、黄诸家，去其皮而得其骨。弱冠弄柔翰，即崭然露头角。父兄见其诗，即击节欢赏曰：“此异才也！”为秀才时，毅然以天下为己任。恒为大吏陈国家大计，朗然若视指纹。自此，名动公卿间，王公大臣争欲罗致之入幕府。逢甲则岸然掉头去不顾也。未几，举于乡，旋捷进士，殿试点主事。是时，闻见弥广，阅厉愈深。既有地位，亟思展其夙所抱负，以为国家用。而台湾之祸作矣。

台湾在大海中，位于福建之南端，地形如弯弓，北高南下，周寰几三千馀里。东绕高山，西薄巨海，岛中一望平原者六百馀里。远峰耸翠，嘉树青葱，茂林修竹，相望于道。北至淡水洋、鸡笼城，与福建相近。东面则琉球也。岛之外，复有沙堤。起伏相生，环抱若龙。此外，则鹿耳门者，岛之门户也；澎湖屿者，岛之屏障也。澎湖在岛之西北，共三十六屿。惟西屿最高，馀皆平坦。自厦门至澎湖，水色青黛，深不可测，舟行甚险。由澎湖东南行，一日可抵鹿耳门，诚天然良好之军港也。其地土广人稀，土番复巢穴于中央，罕与人民相交接。元、明以前，除渔舟外，鲜通于中国。明末，为红夷所据。郑成功逐红夷而有其地，复移民以殖之，荆榛顿辟。郑氏据地形之险要，与清相持且三十馀年，以稍延明室一线之正朔。子孙不竞，宏业莫纂。康熙甲子，遂灭于清；而明之正朔绝。清既得其地，辟为郡县，称台湾府，隶于福建。后设台湾道，光绪乙酉，始建行省，分为台南、台北、台中三府，升淡水厅为台北府，设巡抚驻焉；而闽浙总督实兼领之。

初为台湾巡抚者刘铭传，继之者为邵友濂。兵事将起，友濂求枢府内调，清廷乃令台湾藩司唐景崧署巡抚，以廖德胜为提督。景崧令总兵刘永福移军守台南，而自守台北，方欲有所设施，日筹防御之策，而其时中东之战，我军大溃，朝廷已割台湾全省之地拱手而赠于日本矣。先是，同治末年，有琉球船遇飓风漂抵台湾，死于生番者五十四人。日本商民四，亦漂至遇祸。是时，适日本遣副岛种臣、柳原前光等来中国订通商之约。约已成，前光至总署，言生番事。总署大臣毛昶熙、董恂答之曰：“番民皆化外，不服王化，犹贵国之虾夷也。”前光曰：“生番杀人，贵国舍而不治，敝国将问罪于生番。”昶熙曰：“生番既我之化外，伐与不伐，惟贵国自裁之。”日本夙未有敢欺中国之心，此言一出，遂知中国不足畏矣。同治十三年，日本以西乡从道为都督，征台湾生番。先致书于闽浙总督李鹤年。鹤年覆书拒之，不听。日军登陆，熟番迎降。熟番与生番为世仇，导日军击生番，败之。进焚村落，深入至牡丹社。生番殊犷悍，不畏死，伏枞莽间，时起狙击。日军不敢进，屯田于龟山，为久驻计。鹤年闻于朝，举朝大震。急诏海疆戒严，令沈葆桢督福建水师赴台，严守备。别遣潘尉、夏献纶就西乡从道议，久不决，将决战。闽抚王凯泰率兵二万五千将渡台。时，日兵不服水土，受暑瘴，多死亡。闻大兵至，遂议和，要赏兵费三百万元。葆桢力争之，清廷惧起衅，乃卒赏金五十万。日军遂奏凯归国。自是益轻中国矣。

逮因朝鲜事而起中东之战争。日军更默出师，攻取台湾之文良港，袭据澎湖，海道中梗，台湾已成孤悬之势。及我军之败绩，兵舰尽没，大连、旅顺相继沦陷。九边烽火，夜达甘泉。举国惊惶，涕泣无措。清廷乃命李鸿章向日本议和，将奉天南部从鸭绿江抵辽河口凤凰城、海城、营口诸要镇，以及台湾、澎湖暨所属诸岛屿，尽割让与日本。是役战争仅在中国北部，而割地乃及于南部台湾，殊出于意料之外。此约一成，无可挽回。台湾数千里之地，遂历万劫而不复矣。

台湾者，逢甲父母之乡也。休戚与共，较他人为尤甚。朝廷于土地之割弃，虽不足介意，所难堪者，台湾之遗民耳。方兵事之初起也，逢甲已窃窃忧之。太息曰：“天下自此多事矣！日人野心勃勃，久垂涎此地，彼讵能恝然置之乎？”于是，日集乡民而训练之，以备战守。复以大义相鼓励，涕泣而语之曰：“吾台孤悬海外，去朝廷远，不啻瓯脱。朝廷之爱吾台，曷若吾台民之自爱！官兵又不尽足恃，脱一旦变生不测，朝廷遑复能顾吾台？惟吾台人自为战、家自为守耳。否则祸至无日，祖宗庐墓之地，掷诸无何有之乡，吾侪其何以为家耶？”逢甲斯语，一字一泪，言未已，已哽咽不能成声。听者咸痛哭，顾惟命是听。时，两军初战，割台之议未起，逢甲已虑及之，可谓有先见之明矣。及景崧与永福交恶，分兵而守，逢甲又引以为忧。景崧者，古所谓处士虚声者也。初为吏部主事，喜谈兵，有知兵之名。越南战事将起，景崧自请赴越南，招抚永福。永福为广西思州人，端悫敢战。咸丰间，广西乱，永福率三百人出镇南关。时，粤人何均昌据保胜。永福逐而去之。遂据保胜。所部皆黑旗军，所向无敌，屡殪法兵，黑旗之名震越南。越南授为三宣提督，加一等男爵；洵当时一健将，亚于冯子材者也。景崧已招永福，中法和议成，张之洞荐永福于朝，授钦州总兵，旋移驻台湾。景崧亦以功授台湾道，旋擢藩司。兵事将起，清廷以景崧知兵，特命代友濂为巡抚。然景崧既与永福共事于越南，意见不同，怨仇日深，既为台抚，遂自守台北，移永福军于台南。逢甲以景崧虽号知兵，而防御敌寇不逮永福。全台形势，尽集于台北，台南非其比。台北失，足以牵动台南。台南失，未足以牵动台北。景崧一人守台北，无永福以佐之，恐守之非易。台北一破，台南将孤守，无能为矣。乃急诣二人许，为之调停意见，思所以阻永福之军，使勿行。焦唇敝舌，继之以泣，景崧终坚持不为动。二军遂分。逢甲出而叹曰：“其殆天乎！”厥后，景崧坐误事机，台北失守；永福孤守台南，相持数月，卒无以救台湾之亡，一如逢甲之言，不爽铢黍，倘景崧能捐私怨而急公义，俯就逢甲之请，则台湾未必终亡，即亡，亦未必若是之速，可敢决也。逢甲之智，可谓烛照而数计矣。

割地之议既起，举国大哗，群詈鸿章为卖国。忧国之士数千人，上书力争之，词颇激昂。中外诸臣奏章凡百十上，台湾臣民争尤力。清廷意颇动，欲改约，而约不可改。时，俄、德、法出而抗日。日颇惧，许还辽东，台湾终不肯还。夜半换约于烟台。适台湾举人以会试在都，伏阙上书，涕泣而争。清廷不顾，特命景崧率军民内渡，又命李经方为交割台湾使，举数千里之土地、数千万之人民，草草交割于日舰中。逢甲哭曰：“余早知有今日矣！虽然，台湾者，吾台人之所自有，何得任人之私相授受？清廷虽弃我，我岂可复自弃耶？”乃首倡台湾自主之说，呼号于国中。登高一呼，全台皆应。其间忠义之士，尤慷慨愤激，痛詈清廷之负台民，而力赞逢甲之议，乃群推逢甲为起草。逢甲遂草草定临时之宪法，议建台湾为民主国。选总统、副总统各一人，开议院为立法机关，定官制分内部、外部、军部等之名称。制蓝地黄虎国旗，以为国徽。群皆赞成。次乃议总统为何人，众意属景崧。逢甲知景崧之不足以有为也，迟疑而未决。然景崧负时望，为台民所归，且景崧外亦无他人足以当斯位者。永福虽善战，然居武秩，未为民所重。不获已，卒从众议。某日，乃集绅民数千人，鼓吹前导，诣抚署，上“台湾民主国”总统印绶于景崧。景崧朝服出，望阙九叩首，旋北面受任，大哭而入，即抚署为总统府，电告自主于清廷，言“遥奉正朔、永作屏藩”云云。清廷已弃台如遗，无所顾惜。此电不足以动其怜，适为所嗤笑耳。且既曰屏藩，即不能谓之自主。此实景崧一人之私电，台民所未知也。副总统群以属逢甲。逢甲不获辞，乃为副总统，兼大将军；大权仍景崧操之。于是乎，台湾遂为自主国矣。

台湾自主，设官分职，部署略定。省官不愿留者听其内渡。有留者，亦有去者。是时，日本命桦山资纪为台湾总督，兵舰将大集。台中兵力薄弱，饷又不继，乃乞兵、乞饷于沿海各省督抚，无有应者。又命陈季同介法人求各国承认自主，皆不答。景崧复不善治军，军中时有变志。军士多外省人，非土著；于台湾之得失，漠然无所关心，日以嬉戏为事。自什长李文奎杀方副将于抚署，景崧不能正文奎之罪，反令充营官以安之。军士遂欺景崧之无力，骎骄不可制。至是，益紊乱无纪律矣。逢甲深以为忧，时进策于景崧。又请严肃军纪，雷厉风行，杀一以敬百。景崧均不从。逢甲不获已，乃训练乡团义兵以备变。倾家财以为兵饷。不足，则乞诸义士以助之。孳孳矻矻，昕夕不敢懈。然一念及国步之艰难，未尝不终夕彷徨，泣涕如雨也。

未几，日舰大集，先发兵攻基隆。景崧命吴国华守三貂岭。复命营官包干臣驰往助之。干臣为人畏敌而喜功，逢甲知之稔，阻景崧不可用。景崧不听，卒以偾事。方吴国华之守三貂岭也，防守颇严。偶与日军侦探队遇于途，奋勇击之，毙日兵官某，日军大溃。干臣适驰至，不发一矢，遽夺日兵官首级归，冒为己功，以报大捷，吏民皆贺。国华方追逐日军，忽闻干臣夺己功，愤怒不可遏。遽舍日军，回兵追干臣。日军瞰之，亟返旆，遂夺三貂岭矣。是时，基隆危急，分统李文忠等会师援之。日军已密布。文忠等屡战皆败北。景崧复命黄义德屯八堵为后援，义德性怯而多诈，方之干臣为尤甚。逢甲复请于景崧，更遣他人代之，景崧亦弗许。义德至八堵，闻日军势盛，胆几丧。遂舍八堵驰归，诡言“狮球岭已为日据，八堵迫近敌营，不能驻兵。日人悬金六十万购总统头，故亟驰归以防内乱”。逢甲知其诈，面斥之。景崧默然，莫敢诘。其实，狮球岭尚未失。自义德驰归，其地空无一兵。翌晨，日军遂拱手而得之矣。是夕，义德所部为索饷大哗。逢甲请斩义德以谢台民，并严惩一二乱兵为首者，以厉其馀。景崧不敢从。逢甲叹曰：“祸患之来，迫于眉睫，尚不能整饬军纪，徒畏葸游移，坐令其哗变，天下事尚可为乎？”次日，城中闻日军将至，互相惊扰，老幼纷纷逃窜，军兵蠢蠢有变志，景崧束手无一策。傍晚，溃兵争入城，沿户淫掠。客勇、士勇互相斗，积尸遍地。中军护勇为内应，总统府火发，光焰烛天。景崧大骇，舍弃逃外无他术。亟微服挈一子而逃，妾易男服随之，杂难民中，窜出城，疾附英轮至厦门，置台湾事于不顾矣。逢甲闻之哭曰：“吾台其去矣。误我台民一至此极！景崧之肉，其足食乎？”时，游兵淫掠无厌，全城无主，居民迁避一空。逢甲急举义兵，剿游兵于城内，冀死灰复燃，或可再振。然府库军械，尽入游兵手，义兵势不支，遂大败。逢甲孤身遁乡间，游兵大掠三日，日军尚未至。德商毕狄兰以书告，日军乃从容以兵来收城。逢甲收集散亡，义师复集。闻日军至，伏于途而击之。顾日军势张甚，逢甲败亡之余，军容不振，无殊以螳螂之斧而御隆车之隧，故又大败，全军尽丧。逢甲仅以身遁，复匿于乡。台北遂为日有。是时，永福尚坚守台南，日军攻之，数月不能下。逢甲思往依之，道中梗，不能行。而台北已陷诸城邑，闻台南义声，咸跃跃思奋。逢甲复与之约，定期起兵，图恢复，为日军所侦知，防备周密，无隙可乘。日军复以台湾自主事为逢甲所首倡，嫉之甚，严索之。逢甲窜身深菁穷谷间，幸脱于祸，而恢复之志不稍替。未几，永福力不支，台南亦失守。逢甲知大势去，无可挽回，乃亦痛哭辞故国而行，台湾遂亡矣。

逢甲既内渡，遂入广东，家于嘉应州，买屋居焉。杜门不出，谢绝亲友，自署为“台湾之遗民”。日以赋诗为事，而故国之思以及郁伊无聊之气，尽托于诗。诗本其夙昔所长，数十年来复颠顿于人事世故、家国沧桑之馀，皆足以锻炼而淬砺之。其所为诗尽苍凉慷慨，有渔阳参挝之声，又如飞兔騕褭绝足奔放。平日执干戈、卫社稷之气概，皆腾跃纸上。故诗人之名，震动一时。又往往侧身南望，故乡故国，掩映于苍烟暮霭中，迷漫不可见，念一身之无属，独怆然而涕下。又有时酒酣耳熟，与二三知己谈故国轶事，辄虬髯横张，怒发直竖，须眉嘘噏欲动，气坌涌而不可遏，识者莫不哀之。是时，大吏闻其贤，屡招之。逢甲均婉谢不肯出，只愿担任教育事宜。大吏遂聘之为广州府中学校校长。旋又任两广方言学校校长。学生出其门者千馀人，咸端志励学，克承厥绪。光绪末年，各省尽成谘议局。逢甲为粤人士所推毂，选为议员，旋举为副议长。高谈雄辩，四座皆惊。于地方积病，尤日思所以推陷而廓清之。如禁赌一案，其最著者也。

是时，种族革命之说腾播于全国，逢甲喜曰：“是吾志也！吾欲行民主于台湾，不幸而不成。今倘能成于中国，余能及身见之，九死所无恨也。”逢甲斯言，竟成谶语。革命之功方成，逢甲果忧劳成病矣。清命既革，逢甲以楚国之望，推为教育司长，不惜劳困，黾勉从公；复登广告于报端，复其原姓为丘氏。未几，南京代表团成立，粤中推逢甲为代表。及临时参议院告成，复选逢甲为参议院议员。匆匆就道，兼程而行。及抵南京，而伏疾遂发，自知不起，亟仓皇返粤，遂卒于嘉应州镇平山居。卒之日，遗言葬须南向，曰：“吾不忘台湾也！”及葬，执绋而哭者数千人。台湾遗民之在广州者，哭之尤恸。既哭而复挽之曰：“忆当年祸水滔天，空拼九死馀生，双手难支新建国；痛今日大星坠地，只剩二三遗老，北面同哭故将军。”

山渊曰：台湾一荒岛耳，成功开拓之于前，铭传经营之于后。今日人皆本成功、铭传之旧而潢张之耳。台湾旧不通于中国，郑氏筚路蓝缕，拓其地以延明祚之一线，清廷竭数十年之兵力，必欲降其众而有之，既有之不能以自守，复以资于日本；是清廷不特负台民，且无以对郑氏矣。逢甲以台湾孤臣，首倡自主，崎岖艰苦，卒以无成。寄意于诗，以自哀其志，死之日犹不忘故国。其心之苦，奚让宋、明末祚诸遗民。世徒以诗人目之，奚足以知逢甲之志耶？然当日握全台之权者，惟景崧。景崧优游养祸，不战自溃。使稍听逢甲言，或不致此。是亡台湾者，景崧也。景崧既遁，知兵之名扫地以尽。卒客死于广州，无人过问。逢甲之死，人尽哀之。呜呼！台湾虽亡，逢甲不死矣。

与丘逢甲书

康有为[3]

仙根仁兄先生执事：闻盛名高义久矣。苍葛之呼，震动宇宙，事虽不成，义暴天下。当时仆在京师，侧慕之私，甚愿执鞭焉。后在桂林与唐薇帅往来，具审执事大才，益增想望。窃不自量，以为吾岭海磅礴，有吾两人，如孟德言，所谓使君与操也。中国危亡黄种将绝，仆诚哀愤。屡次上书，我皇上神武贤明，决意变法，过蒙知遇，毗赞维新，百日新政，全球悚动，诚四千年来未有之圣主，而中国不可得之机会也。事功未就，乃为淫后及贼臣所幽废，推翻新政，屠戮忠良，党狱之惨，天下哀之。仆承密诏，筹救无术，罪当万死。天幸哀怜，委曲全之。琐尾间关，乞师外国，狐裘蒙茸，叔伯靡同。包胥之痛哭徒然，子卿之牧羊已矣。然回头禹城，北望瀛台，挥泪誓心，鞠躬尽瘁，流涕而道国难，泣血而动种人。顷薄海内外，大略雄方，必有夙夜燕私，伏枕拭泪，念圣上之幽废，哀神州之陆沉。比者台澎旧侣，潮惠新知，以公号召，必当共济。仆顷还港，相去咫尺，甚望执事命驾来游，俾瞻丰采，获聆高论。王室如燬，想能哀从。瞻望韩山，不胜侧企。敬问起居，不尽鹤立之诚。（钞本康保延藏）

按：康有为《与丘逢甲书》，由台湾逢甲大学曾一民教授提供，见《康有为致丘逢甲书考释》一文。这篇重要的学术论文较长，无法尽录，今将曾文中有关介绍文字摘录如下：

“甲午战役”至“乙未割台”期间，康有为和丘逢甲都是轰动当代的政治人物。一个在北京，以一介书生，竟号召了十八省举人约一千二百多人，伏阙“公车上书”，要求变法维新，以非变法无以自强为己任；一个则在台湾，倡“台湾民主国”，号永清，并组义军保台拒倭，以不忘祖国为志业，在此期间，彼此虽心仪已久，仍未有晤面的机会，但在“戊戌政变”后，康有为却写了一封信给丘逢甲。此信当写于一八九九年（己亥），其时康有为由加拿大经日本返抵香港探视母亲，并策划庚子勤王之举。统计有为致逢甲书共三百六十三字。原函由康有为哲嗣寿曼先生收藏，于一九五五年六月二十八日至七月七日在台湾博物馆台湾文献展览。今抄录收入《万木草堂遗稿·外编下》第五五九页至五六〇页。（台北成文出版社，一九七八）这是少人道及的一段近代史的史料。

先兄仓海行状[4]

丘瑞甲[5]

先兄讳仓海，字仙根，号蛰仙，以逢甲子生，故旧又讳逢甲。生于台湾苗栗县铜锣湾先考设教处。长移居于彰化县，后台改省分治为台湾县者也。性聪颖异人，六岁能诗，七岁能文，十三冠童军（受知于清巡抚丁日昌、唐景崧），十四补廪膳，十六以院试第一人陪拔（台粤籍人士多穷，学虽优，固不得拔士，竟相沿成例），二十四饮鹿鸣，旋捷己丑科南宫。满清科举沿明旧制。当时种族思想未萌，凡得科举者，虽异族衣冠亦无人不尊荣歆羡。先兄以时势如此，不得不藉此为说法之具，实非其本意也，故终身不仕满廷。归养之后，诸弟皆幼，家计未充，上体亲志成家，下教诸弟成学。其掌教全台各书院也，课文以外，兼讲内外史及劝人阅报。台人之士有种族思想及知民主政体之乐者，皆先兄之教也。台俗多土豪，霸田占产，习以为常。先兄竭力驱除，此风以杀。所居百里内外无欠粮、无词讼者，亦先兄秉先考之教有以成之也。

甲午中日事起，捐家资编全台壮民为义军，计成幕者三十五营。乙未春，满廷割台于日。先兄电争，继以电骂，卒不得挽。遂集台人倡独立为民主国，举清抚唐景崧为“大总统”守台北，刘永福为帮办守台南，先兄为大将军守台中。防守严，日人不得登陆。未几，台北告急。先兄率所部往援。至中途，而台北破，唐已先去。日兵乃由铁道南下，直至新竹县。义军力御，经二十馀昼夜。初，战皆捷，因枪弹少，不支。先后殉难者丘国霖、姜少祖、吴汤兴、徐骧，皆先兄前营部将。只因地沦异族，其烈不彰，至今思之，犹令人悲伤为已也。

先兄知事无可为，乃退守台中，与先考妣仓卒内渡。时已六月初旬矣。彼时，家小仍留台中，不数日，日人搜求急，住家被焚净尽。幸田谷未收，地产尚存，举家卒得全回原籍者，实赖有此耳。六月以后，全家暂集于泉州。始回镇平原籍，筑室员山（今文福乡）澹定村，买田而耕，乃稍得安居。先兄以县地山僻，事不足为，留诸弟治家，而自经营潮、汕。自后住潮日多，主讲韩山、景韩、东山各书院。以科举必废，课文外兼课科学。当时风气未开，未免骇俗，每以此受当道忌。复以中国危机日迫，非开民智、养人才，莫能挽救。庚子秋，不避时忌，倡办同文学堂于汕头。以岭东门户在汕，易以萃会才智。筹款辟地，竭力担任。其造就人士，更不限岭东，各省一体收揽。岭东新学，实以此为先导。功成告退，遂由汕进省，仍专注意振兴学务，任全省教育会长、两广学务公所议绅兼广州府中学堂及两广方言学堂监督。及广东省谘议局成立，复被举为议长。在局首倡禁赌，卒达目的。其馀全省兴利除害之议，赖以成者，实不少。

当时，风气日开，出洋留学者众。凡有革新思想者，莫不趋之若鹜。无奈满官权势尚炽；少年志士归国，稍一不慎，必罹其害。即国内学界，亦多受其阻压。所以凡事仍不能不假周旋之力，以达其目的。十数年来，先兄所以暗护志士、保持新学者，用心亦良苦矣。惟声望日重，忌者愈甚。满大员胡湘林、王秉恩等明防暗察，无所不至。甚至革命党魁之名目，公然列之公牍，登诸报章。先兄处之自若，仍力振学务、养人才而已。

及广东辛亥三月二十九日之役，可报馆、瓷业公司被封，旅港商学公会被查。不独满官忌，而一般依官势之狐辈，且有藉之以密控于当道者。武汉事起，满将军凤山密奏广东革命大绅，先兄为首。先兄行为如故，未几，张鸣岐许布独立而遁，知者无不谓先兄之有暗力存焉。独立后，军政府以先兄熟于教育，即公举为教育部长，并参谋各部要务。及南京克复，将组织中央政府，被举为广东全省代表，北上参与组织。政府成立，再被举为参议院参议员。先兄以民国存亡之机，全在南北和与不和，乃力主和议。和议一成，大局遂定。计数月以来，国事繁剧，因之积劳成病，口吐鲜血，始由南京告假而归。自病至易箦，遗言所言，皆民国大局安危之计，并未言及家事。其一心为国，有如此者。呜呼！抵家仅十馀日，竟至不起。痛哉！

窃谓中国共和政体，起于台湾，成于中华民国。数十年来，先兄之苦心苦力，一旦得达其目的，原极大幸之事，而天竟不假之年，终身郁屈于专制之下，百事阻压，不能大舒其才，仅见民国成立，忽尔长逝，有心人无不同悲，实大不幸也。古语曰：“才人命短”。先兄幼有神童之目，长有才子之名；诗文才学，早已传知当世。今享年不久，其此之谓乎？当先考妣在日，先兄每出门，半载必归省，数十年如一日。爱兄弟之情笃重。诸弟虽维持家计，未得出外游学，而教训则不懈。待侄犹子，爱育无异。子五人，毕业中小学者二，馀皆就学。悲痛之馀，顾子侄辈皆不愚鲁，是大不幸之幸，所得藉以聊自解慰者此耳。

挥麈拾遗

丘菽园[6]

台湾谢颂臣茂才（道隆），尝为余言：国初自康熙二十二年台湾初入吾版图，朝廷特设巡台御史兼督台学政一缺，未几即裁，遂改归台澎道兼管学政，后于光绪初年，又改由福建巡抚考试，故闽抚有半年驻台之令也。其时抚臣为丰顺丁雨生中丞（日昌），深通时务，喜接高材，夙抚吴闽，卓著政勋。巡台日，革除吏弊殆尽，士民交口诵之。其考试，终日端坐堂皇，场规极为整饬，所取佳士独多。丘仙根逢甲，年十二，考经古场，中丞试之堂上。以其童也，初试以《通经致用赋》，未移晷完卷。中丞复试以请试他题赋，俄复完卷。中丞最后乃以《全台利弊论》试之，盖欲难之也。于是另卷疾书二千馀言，文不加点，卷方半，中丞离坐，迫而观之，连称奇童。方午馔，遂命馔。午后卷完，并诗词共成十二艺，通场交卷者尚寥寥也。放门时，道府诸官入见，中丞手持卷遍示之，亟赞曰：“奇童！”诸官亦群和之曰：“奇童！奇童！”。初，仙根七八岁已能诗，父潜斋先生，虑其轶范，未令就试。及是一出，即受知中丞。他日告病致仕，犹贻书仙根，令就学潮州。仙根未往，而中丞遽薨。每念师门，泪未尝不涔涔坠也。

颂臣又言：仙根少本能为速藻，通籍后所作，辄以矜慎出之，反不能速。每以丘灵鞠才语诧于人，然非情也。记岁丁亥，灌阳唐公薇卿（名景崧，号一作维卿）以部郎请缨出关回，撰为台澎道，下车观风，题有《台湾竹枝词》。时南群有妙妓四辈，同人约仙根能三日内作《竹枝词》百首无旧语，当遍召妓觞之。仙根笑诺。自甲夜至丙夜，已毕百首，词皆新艳可喜，同人遂如约。仙根亦以是受知唐公。然唐公最赏者，为《中国学西法得失利弊论》。初，台人阅译本书尚少。仙根则译书素浏览，兼习知中西时事，故卷中洋洋万言，能会中西之通。时台抚刘公铭传，自以武人，奏请以学政仍归唐公兼管。仙根弟崧甫，亦以经古受知，补博士弟子员。试后，唐公命携弟入署读书。唐公藏书固富，仙根则于古今中外朝闻国政，下及百家小说，无不览，亦无不记。唐公有所疑，问之，答如响。故赠以联云：“海上二百年，生此奇士；腹中十万卷，佐我未能。”见者以为允治。次岁戊子，仙根举贤书。己丑，连捷南宫，官工部。到署未几，厌之，遂假归，谒唐公于台南。公赠诗云：“一年不见丘才子，今日相逢喜欲狂。沧海鱼龙神变化，秀才文字忆商量。听涛亭上灯如昨，觅句堂前酒再香。从此诗人须破例，勋名待出水曹郎。”盖知其素所抱负者甚大也。越岁，延主崇文讲席，赠诗又有“养晦河汾席，忧时工部诗”之句。仙根故无家，里中戚友及弟子，至是醵资为买某氏宅。宅多馀地，水木明瑟，中有老柏，故名柏庄。唐公闻而寄诗云：“新得柏庄疑傲我，山林终恐误英雄。”唐公故里，亦未有家，故有傲我之调；末句则以其不屑宦习，恐其终不出也。

仙根自乙未内渡，寄籍潮州、嘉应之间。自以前守台中，义军散溃，志辄郁郁不舒，更号仲阏，谓人事多所阻阏，未能萌甲而出也。内渡以前少作，及守台时诗，余询其稿，则以没于兵燹对。倘存得之，以君妙笔，必传于后，不更可考见当时情实耶？君常语余以沪上诸家铅石版印新书之纪台湾拒日者，全是局外耳食。甚或于唐、刘二帅事，任意憎爱，谀语谤书，徒淆观听。每欲自为一书，又以采摭未备，而难其成，引为生平之憾。然余窃闻他友，则谓乙未四五月间，全台改立民主之国，其议实君倡之。以端节越日，推戴唐公为主，以次而及议院、军务、内务、外务、各衙门、各公所，皆草草具。唐、刘分守南北，林（朝栋）守台中，君率各乡来援之义军，与为犄角，众号十万。早日即经唐抚据以入告，加四品衔，总统义军，声势颇壮。其实邨甿乌合，未受节制。虚报浮填，图领兵械，使应前敌，不堪一战也。既而淮军发难于北，唐抚出走，盖即五月十三日也。众于其时，遽拥君为东都大王以主台中。日军迫之，各咸离析，君乃继唐公之后而去焉。义军队长，仓卒被难，间有其人；惜无人慷慨激昂，首率一旅，与日军相持力战，一决存亡耳。林道本出身行间，部下健儿数千，以剿生番得名，至是群亦望风以避日军为得计。独土人简氏兄弟（大度、大师），每乘日军守御之懈，必出而袭击劫掠，为敌人大患。前后数百战，终以饷械支绌，残局不支，伊可哀也。日军既诱杀大度，蹙逐大师，进军直逼台南，小有攻拒，莫久抗者。刘镇穷守数月，连闻败衄，兵无斗志，易服宵奔，从英国商轮船内渡。谍者知之，追已不获。日军因收降其黑旗兵，而全台遂于八月初四日永属于他人矣。友之言如此，余曾举以诘君，君或然或否，惟屡翘首仰天，连发叹声而已。余遂不便穷究而止。顾或又曰：民主建国之事，必先自智其民，自强其国，然后团体乃立，庶政得以组织而成。上有一大英雄为之倡，下即有无数之无名英雄以助之。若议建于外患凭陵，干戈戎马之际，如西史所纪法国、美国往事者，及为难中之难。盖非必其渠魁之尽多才也，亦缘讲求有素，兆众一心，足植邦家之基础。一旦有触斯通，富者输财，能者效力，愚者相约以守死勿去。人人皆有兴国合体之心，时然后得贤者出而领之，乃克藉以策殊勋而宏大业，否则客气而已，纷扰而已。虽然，近世之大政治家不尝振振有词乎？豪杰之士，不可无自信力与冒险力；举事之人，不可不知破坏主义与独立主义。今台湾诸君子之举事，内无所藉，外无所凭，徒耳闻一二破坏之说，毅然帅之，强凡民以听我，显复挠强敌之势而不辞，其冒险自信，已有难者。事一不当，身败名裂，重为当世文墨吏诟谇。不幸而所遗黎民，又日以供敌人之残刻报复焉。其诸君子之辱台民欤？抑台民之累诸君子欤？宜乎豪杰自期之士，皇然引慝，椎心泣血，而不知所告诉矣。嗟乎！成败得失，何常之有！英雄造时势，时势亦造英雄。古有匹夫亡命，身入人国，而终能执其大政者，中国伍子胥之于勾吴，日本田长政之于暹罗是也，此英雄造时势者。越在异国，犹能孤行吾志，而况属邦人诸父之必恭敬止耶？若时势造英雄，则中国五代时之吴越钱氏、南汉刘氏尤其明效。仅得中材，可以继体。苟为不然，内而弹丸国小，乏千乘之蒐军，外而辅车唇亡，复四邻之多垒。长蛇封豕，兴灭何人？英雄无用武之地。将近日亚洲、斐洲之杜兰斯哇、飞猎滨两民主国，如英美何？此亦极最近世之可鉴者，更何疑于台湾之往事。然而，唐、刘、丘、林者，其亦能开亚洲民权独立之先声者哉！有志未成，虎口奔命，孤剑之外，并无长物。刘、林则向大府戟门以趋走，谋禄升斗，自养其家；唐、丘同返初服，杜门避谤。盈廷僚友，究无一人敢为援手者，徒向山堂讲学，领秀才时苜蓿盘中况味。故仙根有句云：“四海无家独卖文。”末路之穷，使旁人闻而气短！

仙根诗之钞寄余处者，起乙未秋，迄庚子夏，约五百首，号《蛰庵诗存》。今从各体摘录一二，以见意焉。《题画竹》云：“西风入幽篁，寒声何策策！空山寂无人，落日秋痕碧。”“寒崖茁孤蓧，见石不见地。屈曲自盘根，难掩凌云气。”“拔地气不挠，参天节何劲！平心观物心，独封秋篁影。”“此君在今日，大觉无不可。风雨震诸天，空山自龙卧。”《颐山为作朝台吊古图于箑并题一律次韵答之》云：“岭南雄直气，老笔未曾颓。台榭冷秋色，江山沉霸才。树从秦代古，花是汉时栽。落日此舒写，萧萧风雨来。”《见雁》云：“雁与人同去，人归雁未归。剧怜沧海阔，独傍故山飞。云水愁相失，风尘计已非。天涯足矰缴，休恋稻粱肥。”《与平山近藤二君及同志诸子饮香江酒楼兼寄大隈伯相犬养春官日本东京》云：“谁挟强亚策？同洲大有人。愿呼兄弟国，同抑虎狼秦。慷慨高山泪（日本有高山正之，其人维新先进也），纵横大海尘。支那少年在，旦晚要维新。”（按此诗作于今岁庚子之春）《题潘兰史典簿飞声独立图》云：“举国睡中呼不起，先生高处画能传。黄人尚昧合群理，诗界差存自主权。胸有千秋哀古月，目穷九点哭齐烟。与君同此苍茫意，隔海相看更惘然。”（逢甲亦有独立图）《广州城晤刘葆真编修（可毅）》云：“漠漠连天海气昏，越王台上望中原。何人更下新亭泪，有客同倾浊酒樽。月旦汝南逢许劭（谓许仙屏中丞），人才江左数刘琨。与君欲作闻鸡舞，夜半寒涛撼虎门。”（按此诗作于乙未内渡后）《杂诗》其一：“羲和驭日轮，赫赫鉴八荒。游氛积为阴，上翳阳无光。太白窃神威，睒睒昼有芒。斗垣森严地，飞星敢千行。谁实操天权，得毋失厥纲。寂寂河鼓鸣，惨惨参旗扬。天弧不能弦，纵恣来贪狼。下界虮虱臣，惴惴心忧伤。欲将灾异书，上吁通天阊。紫霄昼沉沉，钧天乐方张。王母宴诸天，游戏容东方。天公色然醉，玉女倾霞觞。列侍诸仙官，冕旒各飞扬。方谋翦鹑首，持之赐秦王。”其二：“共工触天柱，西北遂倾坠。重烦五色石，复得天定位。神娲抑何心，补天不补地？东南大海中，遂令日生事。灵鳌实天遣，受钓误贪饵。贷舆与员峤，坐失神山二。蓬莱固无恙，左股复割弃。为天谋者谁？敢道无遗议。诸仙各神通，坐视果何意？闲愁落万古，茫茫杳难计。徒劳炎帝子，填海作精卫。”《苦雨行》云：“雨师昼夜驱龙行，一雨三日无停声。乌沉兔没不敢出，仰视天日长冥冥。冬寒凛冽春未已，浸淫木气浑归水。稚阳欲茁老阴遏，乃张母权侵厥子。寒风吹天不肯高，阴云四压天周遭。娲皇补处天毕漏，石炼五色难坚牢。尽倾海水向天半，惊波怒涛满空散。竟无一片干净土，着足大地成泥烂。雄雷噤齘鸣雌雷，百虫朒缩户不开。花藏柳匿避雨气，虽有羯鼓安能备？物过为淫极必反，下士谈天叹天远。恐将降魃来止雨，倒行逆施两俱损。不然不日复不月，地晦天昏寒水发。几疑世将入混沌，待起盘古冢中骨。欲书绿章上青帝，请收政权屏阴翳。膏雨和风各听令，万方重纪岁华丽。”此外复有《戊戌元旦日食诗》，雄伟奇警，为稿中古体之冠，已前刊《挥麈》，此不重载。

潮州有凤凰台，嘉应王晓沧广文（恩翔）来游，偕丘仙根工部登焉。仙根援笔放歌，晓沧和之，诗成传观，一气挥洒，颇似太白狂吟之草，仙根不觉叹服，可于金陵凤凰台之外，增一佳话矣。诗云：“君不见高台屹立悬中流，千年上下几人游？游人本是凤凰侣，招引凤凰作凤语。雏凤老凤时一鸣，空山百鸟皆噤声。三层阿阁一以眺，天风吹落孙登啸。凤为百鸟王，九子声锵锵，等是生成毛羽有文章。胡为天寒湘水寻竹实，叹汝独作饥凤千仞翔。丹穴养成九苞异，安巢岂必忧无地。曾闻太白游金陵，高台当时谁共登。金陵王气销草草，只有青莲作诗好。谁识青莲万古愁，不为晋代悲山丘。凤去台空天水碧，江湖魏阙多烦忧。吉光片羽世珍重，古来文笔矜鸣凤。凤山凤水绕凤城，今日高台得君共。台亦不为高，水亦不为深，为有歌凤一曲愁人心。君歌自是鸾凤音，前无古者后有今。歌声遏，箫声发，与汝秦台吹璧月。梧桐枝上月徘徊，凤兮凤兮可重来？人间何代无仙才！”晓沧尝集其游潮时与仙根唱和之作，自戊戌九月至岁晏，两人得诗二百首。其不愿以示人者，则化灰和泪吞之。综两人诗，犹得百五十六首，名之曰《金城唱和集》。以潮郡有金山，故又称金城也。蒙其全稿寄余，属委校订，余因版而行之。

家仙根工部熟于史事，其为诗也喜胪史。光绪戊戌训政而后，京师新闻时多骇人闻听。仙根主讲东山，心焉忧之。尝题予《风月琴樽图》，《星洲看云图》七言长古两篇以见意，并为宋末大忠文文山先生修祠倡祀，手制祝版文、生日诗合刊之，征和至数十家。麻哈夏用卿殿撰（同龢）适游潮州，主萧姓之西园，忻预是会。至期，衣冠跄济，肃雍祀事。即席赋诗，步《正气歌》原韵，成五古一篇，读者感动。忠义之气，勃然以兴。咸谓丘、夏二君，借题抒诚，热心君国，焉能不愧此新世界人物也。仙根以其暇日，复成前后《秋感》七律各八首，《感事》五律二十首。数质海外，因从附编《星洲上书记》之后，署名曰某，曰某者，当时仙根雅不欲人知为己作也。迄今两年，所料多应，响之疑之，至是愈以服其远见。杜少陵诗中有史，庶其近矣。

仙根诗各体皆佳，才气亦大。全集自以七律为上驷，挽强命中，号飞将军。其所自许仍在七古。余则终嫌其魄力未厚，且有坠小家数处。如题余两图，句句不脱题字是也。其所撰《赘谈》《挥麈》序文中，亦屡点谈字、赘字、麈字，或者病之。余辄引韩文《送孟东野》序以证其可。若诗则古来大家，实无此格，因其有竞病声律之拘，一涉点题，未免多所迁就，与文之可以化板为活者不同年语矣。又七古如非长庆体，虽不限定对偶，然长篇通首数十韵竟至无一偶句，究患局弛。观仙根全集，尽坐此弊，而己不知，是亦失于自检之过。余旧谓同辈中潘兰史七古最有法，诚以其张弛得宜也。

海阳丘仲阏工部（逢甲）《阮生行》云：“五丈原头大星坠，司马家儿遂成帝。黄沙烈烈生胡风，俯仰人天两同醉。阮生乃亦以醉传，更以途穷传其泪。世间善哭固有人，阮生之泪胡云异？一醉愁难千古销，聊借穷途写其意。纷纷竖子成名易，英雄用武乃无地。古今成败那足论，大业岂真人力致？阮生善哭复善叹，哭声叹声两不废。当时驱车临广武，迫促刘项无位置。魏晋之间无事无，更何人物容臧否？当哭叹馀惟醉宜，为青白眼尚多事。同时诸子谁能贤？斯人将毋古狂类？吁嗟乎！阮生乃以狂得之，妙出语言与文字。礼法之外容置身，酒杯之中可避世。”此诗余酷爱诵之，每遇酒阑客散，江月欲坠，探喉发响，涕泗盈襟，亦不自知其何以故。

录自《甲午中日战争文学集》阿英编

中华书局　一九五八年版

《岭云海日楼诗钞》初版跋[7]

丘瑞甲

先父潜斋先生能诗，先兄诗学乃出自庭训。特资质颖异，八岁即能诗。读作日不辍，积各体诗达数万首。甲午之役，与台湾俱亡。兹编计仅千馀首。自乙未内渡起，迄南京临时政府成立后止，中间应酬之作，多无存稿。按年编辑，得十三卷。原先兄之诗，世多知之。而先兄之志，则或知、或不尽知。盖诗所以言志者也。先兄既以才学见知于当世，而少抱改革之志。因时未遇，不得志之事常八九。每藉诗以言其志，故集中多激宕不平之气。海内人士或称为诗界革命巨子者，盖专论先兄之诗者也。当台湾立国失败而归，主持岭南教育者十数年，专以培植后进、灌输革命为宗旨。他如力争赌禁，密护党人，皆所以行其志也。迨粤省反正，粤讨虏军翘然独出。其将领多出先兄门下。当时官吏逃，旧日士大夫多避港、澳，先兄独力扶持省局，并主任教育。旋赴南京组织临时政府，劳瘁呕血，扶病还家。弥留时犹喃喃以南北大局及前敌军情为念。闻和议告成，含笑而逝。有心人莫不伤之，以为大不幸事。然君子尚志，苟所志既达，虽天促之年，亦何足伤！今先兄已矣。其才学虽不能尽发舒表暴于当世，而民国既成，所抱之志已遂，在先兄亦可以无憾矣！而世之君子不识先兄者，读其诗即可见其为人，知其志之所在。诚恐遗稿日久散失，则不独人亡，而一生遗志亦与人并亡，故不能不辑而印之。同怀弟辑甫谨跋。

《岭云海日楼诗钞》三版序[8]

邹　鲁[9]

与台湾相终始者，吾得两人焉。其一郑成功，其一吾师丘仓海先生。两人者，所处之时与地不同，而其为英雄则一也！光绪中中日之战，台湾见割，先生合台湾绅民力争不可免，奋然谋自立，立台湾为民主国，以唐景崧为大总统、刘永福帮办，自署义军大将军，谋保有台湾。当是时，义声震天下，事虽不济，俨然开今日中华民国之始基矣。先生归自台湾，一意发为声诗，多哀凉悲壮之作。自乙未至辛亥，因年分集，都署曰《岭云海日楼诗钞》。先生少年掇高科，意气风发，不可一世。遭时多故，不获设施其万一，乃从事教育，培植后进，先后任岭东同文学堂监督、广州府中学堂监督、两广方言学堂监督兼为广东谘议局议长（实为副议长）、两广学务公所议绅，地方利弊，尽力兴革。时，革命之说已盛，莘莘学子，人人思有所树立，以雪民族之耻。先生赞翊而调护之者无不至。忌者至以先生列于党魁，登诸报章，形诸公牍，甚而入之奏简。先生夷然不稍动。于此，足见先生之志坚而识卓也。

辛亥，清廷已覆，粤人推先生为组织临时政府粤代表赴南京，以忧劳卒。论者惜之。忆鲁弱冠，初谒先生于广州。先生卒然问曰：“子世家乎？”对曰：“否，否。”“其富人子乎？”对曰：“否，否。”“然则子之亲戚交游尽富贵乎？”对曰：“否，否。”先生曰：“异哉！安有单家孤子其气度能汪洋若尔者乎？然则吾子勉之矣。子今日即为我门弟子。”其后鲁以奔走国事为清吏所劫持，先生则卵翼之。今距先生殁二十五年，而当日瓜蔓株连、缇骑四出、複壁大隧，其情状犹宛然也。士生一世，于知己不易得，得之微贱之时则虽一话一言，有使人终身诵之不能或忘者。既校定先生诗，怆然不知涕之何从也。

民国二十六年二月一日，邹鲁谨序。

重编《岭云海日楼诗钞》小志[10]

丘瑞甲

先兄《岭云海日楼诗钞》初印于民国二年，以恐遗稿日久散佚，匆猝付梓，搜辑诸有未遍，又以数仅千部，分赠随完，而远近索阅者尚沓来纷至。因于民国八年重版一次，然犹未及补正未改初版旧观也。

民国二十四年舍侄琮等以我国东北久陷未复，感怀先兄在台建国往事，特就《诗钞》中选其生平怀抱有关国事诸咏合在台续获前所未刊之遗篇共三百首，附以年谱及台湾当日建国史实，汇而刊之，名曰《前台湾民主国义军大将军仓海先生丘公逢甲诗选》，意在借“麦秀黍油”之思，感发国人，义取便览，自亦未足窥其全豹。

邹公海滨少从先兄游，于奔走国事之馀，力以表扬文献为己任，于先兄遗著爱护尤笃。因于民国二十五年复取前刊手加厘订，使较完善。其前未选入如零珠碎玉之不忍割爱者，则由瑞甲辑为《选外集》附入，仍名曰《岭云海日楼诗钞》。邹公且自任印行千部，使我先民之民族思想愈能烁耀于世以激勉国人。老成谋国者之远识热情，固如是其周且至也。

瑞甲感佩之馀，念邹公之美意，不仅笃念师谊为不可及，爰谨志其经过于此，以告世之与邹公有同嗜者。

民国二十六年夏，丘瑞甲志。

仓海公诗选跋[11]

丘　琮

仓海公，怀才励德，欲立兴汉强华、驱胡复土之勋，以传后世。乃时会乖舛，所志不达什一。其身后风传者，乃为诗。是岂公之本意哉？辛未以来，东倭煽毒，辽海沉沦。掌兵柄政者，一意赂秦和金，举三千万同胞为人臣奴而不惜，加四千载祖德以戮辱而不顾，其祸之酷，有甚于马关媾和！故海内志士，或平原兴兵，或新亭对泣，感今怀昔，遂追慕乙未台湾抗义之遗烈。思公之行，遂及公之诗。南北有心人，迭来催促翻刻，咸欲得一诵为快。国事益坏，而公诗乃益传。是又岂公之本意哉？琮不肖，不能稍继先志，因辑遗诗中鼓舞民族精神，阐发国家思想者，一百五十题，都三百首，并附以谱、志、传、录、图、像，以应世需，而振民志。公生平所作诗，至少当有七千首。盖自乙未至辛亥十七年间，共有诗二千首。前刊《岭云海日楼诗钞》即选此中之一千四百首。由庚午能吟诗，至甲午起义师，二十五年间，所作虽尽散失，以此推彼，并估入应试练习诸作，则至少当有五千首。是合乙未后作，当有七千首也。今所选实不及全作二十分之一。况以琮戋陋不学，遗珠漏玉，又恶能免？虽然，诗所以言志者耳，公立志兴汉、强华，驱胡、复土，未能达志，故表之以诗。其诗之传也，实不在词藻之丰美，而在意志之伟大。纵多读公诗，不能继公志，不足以言知公本意。所选虽区区三百篇，而皆启发忠义，警惕兴亡之作。有心人亦足以知公而继其志矣。嗟夫！方今东藩已撤，北疆复失，赤焰四弥，白氛遍地，国族危虞，有甚公时。吾愿炎黄华胄，禹域朋良，殷忧启圣，多难兴邦。从兹读公之诗，行公之志。励文信国、郑延平之操，树班定远、李世民之业。建牙鲲身，饮马鸭绿，歃江户城下之盟，洗春帆楼上之辱。亚东协和，世界辑睦，则中华民族千秋万岁，而公之诗亦千秋万岁矣！

黄帝纪元四千六百三十一年甲戌，时民国二十三年四月二十六日。

岵怀录[12]

丘　琮

琮当年幼，吾父仓海公，即在外奔走国事。琮童年多就学家庭乡邑，毕业中学，将随侍广州，则吾父殁矣。时琮年仅十八耳。故于先父言行事迹，知之甚鲜。甲戌春，琮已以客观，辑先父传世年谱竟，犹有未尽所怀，因再以主观，纪述亲自闻见于先父生前者，作岵怀录。诗云：“陟彼岵兮，瞻望父兮！”亦人子行役南北，怆怀家国之意尔。

事迹追怀

追述先父之事业功德，特印于吾心，而为世所罕知者也。

出身贫困　闻先祖潜斋公以教读为生，往来台南北，家无常处，生计困苦，断炊常虞。先祖母陈夫人，亦躬劳作。先父长此环境，故幼即刻苦自励。恃其天资聪颖，庭训严格，以得早日成名。

割台遗痛　琮年约十五时，曾闻先父与家叔论台事，先父谓台湾自主，固发于民族之忠忱义愤，然亦非绝无把握者。当民主国筹建之初，驻台法领已约安南总督，同认向法政府建议助成自主。盖法之于台，早怀野心。特鉴于甲申之败，自知国力未充，是时已随俄、德干涉还辽。再插口，恐与日启衅耳。然设“台湾建国”，能支六个月，使倭不得上岸，则外交必有变化。盖当时法以外，俄、英对台，亦非无野心者。惜甲午事起，台抚唐公，误听幕友，募淮勇守中枢。致一旦朝议割台，敌兵压境，即骄纵生变。若听先父言，专编练台勇，则割台后，乡土念重，战守必强。虽明知孤岛无援，军政草创，断难拒一国新胜之师。然台岛周围，非可随意登岸者。倭自二月陷澎湖，曾屡次来窥，不得逞。至五月有向导，始得登。倘拒守得法，自易迁延时日至六七个月，使列强生心，外交得计，则独立之局可成矣。

先父复谓台湾，自刘铭传任巡抚，铁路电线等新政，渐次兴举，故士绅思想较新。民主国自筹备，而成立，而败亡，虽为时不久，然宪法、议院、邮政、币制均具。其政制有足多者。惜人民仍乏教育，不知国族关系，当时民主国迭申大义请援于闽粤商民、沿海督抚，迄无应者。即岛中绅民，闻朝旨已许割让，倭军又海陆并临，亦渐多不愿输饷械、不愿作牺牲者。使当时民智已如光、宣之际，则倭之吞台，宁能如是之易？故内渡后锐意于兴学启民智也。

又谓甲午战启，清廷对台初亦未重视，陆军只刘永福一军稍堪战守外，馀皆不足恃。故割台议成，皆纷散去。所留淮勇、广勇，亦无斗志。至海军则初派二炮舰来，而一为坏舰，不能远航，一则舰长晕海，不敢远航。和议成，则并此二舰亦撤去。幸沿岸各炮垒尚坚备，故日军不能骤进耳。

余年约十七时，曾见国朝史略一书，中述台湾自主之败，由于唐景崧之不知兵。余举以询先父，答曰：辽东黄海，官军数十万，艨艟数十艘，且丧败于倭。唐公纵知兵，岂能以无援无备之孤岛，与新兴一国抗乎？台湾自主，自有其价值，自有其主旨，非普通史家所能知也。又常请详述“台湾民主国”经过，先父曰：汝年尚少，成年终当为儿详告，今说徒伤父心而已。

又常闻先父与四五家叔瑞甲兆甲谈离台诸情，谓当台北陷、新竹败，先祖已决志于台中失陷时，全家殉台。具备毒品枕箱中，为四家叔所搜获。时先父亦值新竹败馀，更遭部将吕某谋叛降敌，决东退丛山中，联土番死守，与台共存亡。壮字营统带谢道隆适南来会议，谏曰：台虽沦倭，苟祖国能强盛，终当驱仇复土！今非足下为国为民牺牲之时。足下对台，目前之义责已尽。此后当以其才智内渡图远大，始为上着。入山决死，虽成义名，无补恢复也。于是始决相将内渡之策。将义军部众交吴汤兴、徐骧等部勒，自为战守。但期稍惩创倭寇，聊示汉族之忠义云尔。

窃意乙未事变后，讥先父者，或称其挟钜饷逃，或称其不死台事。挟饷之谣，实由叛将吕某为倭捏倡之，而怀族籍之偏见者和之，惟先父生平衣食简朴，身后家世清贫，潮梅人士多知之，无待辩释。即不死之真意，粤人身见其兴学、革命之热诚者，自当知其苦心，无待于追述内渡诸情。昔伍奢谏楚王死，伍尚从，而伍员逃吴复仇。盖忠孝有经权，不有行者，无以图将来。不有死者，无以召后起。先父之内渡，其一生之痛苦，盖不亚于吴汤兴、徐骧等之殉台，岂临难苟免者比哉！

余年十八，先父为命字，因训曰：台湾同胞四百万，尚奴于倭，吾家兄弟子孙当永念仇耻，勿忘恢复！后辈而年最长，应努力为率也。嗟夫！今台亡已四十年，余无毫末以补兴复，而东北四省三千万同胞，又沦倭寇，伤哉！将何以语逝者？

居潮感化　先父自丁酉以后，六七年间均居潮属，历讲学海阳、潮阳、汕头各地，屡为排难解纷，兴利除弊，潮人甚为爱戴。潮属与嘉属商民时有土客之争，先父祖籍虽嘉属，而生长台湾，其土语与潮州同为福老系统，言语已无隔阂。又奉旨归籍海阳，每为地方尽力。故土客有争，辄得先父一言为解。壬子潮州土客械斗，时，先父已殁，潮父老犹思念，曰：使丘公在，必不至此也。近年编潮安县志（即前海阳县）者，且欲将先父事迹编入云。

兴学致力　辛丑，先父创办岭东同文学堂，实亲自草定章程，亲赴南洋募校款，亲在汕头布置校舍。乙巳，创办员山城东两家族学堂，亦定章程、募款项、招员生，一一亲自为力。及丙午以后，助理两广学务，其巡劝处办，亦务自负责，抑制顽阻，庇护新进。故凡所经办，学无不兴（犹忆其曾因庇护嘉应学绅，被州牧邹某拘禁，致过家门而不入，席不暇暖，即出省垣、奔走，又粤督张人骏因松口学案欲具折奏请停办全梅学校，先父以华侨利害说之，一言而解）。

教诲后进　先父于后进自行束修以上未常无诲，间为族戚乡邻，且纯尽义务。因其不避劳怨，谆谆善诱，成绩每极可观。犹忆甲辰在乡设自强社课，为族中子弟笔削课艺，常鸡鸣不寐。不一载而社中子弟在县科各考均崭然露头角。丁未以后，作广府中学监督，则管教整肃严明，学部徐视学，评为广东第一，谓是以兵法管教者。又忆己酉暑假先父返乡，道经镇平中学驻宿，闻学生喧嚣，即召集严切训诲，校风为之肃然（又先父门生李次温先生，谓当时乡先辈教导后进，多务压抑而使就范，惟先父务提起后进意志，使之自重自奋，乐而向上）。

疾恶烟赌　先父厌恶鸦片，遇吸者辄劝戒绝。家中来客吸鸦片者，不招待。于赌博亦疾视。除元旦许子弟玩乐外，平时不许观玩。粤人本嗜赌成癖，迨清吏视作饷源，风气益坏。乡邑子弟常以倾家荡产，并为盗斗之源。先父深痛之。故庚戌粤谘议局立，即倡禁赌。重贿不动，与赞赌之多数议员辩争。时称可否两派议员。幸以舆论得直，先祖闻其义行，甚喜。

去民痛苦　先父于乡邑之劣绅土豪，民间之陋风坏习，官厅之恶政苛税，不遇则已，遇则辄视力之所及而铲除之。辛丑以后，在潮梅各地，因私人办学或公务视学，裁抑恶劣尤多。

庇护志士　光、宣之际，青年志士愤国势凌夷，政府庸劣，或奔走革命，或从事维新，每触刑网、犯官威，先父辄不避牺牲，以己之名位庇护之。犹忆黄冈革命、松口劫案，曾尽力防止株连。庚戌新军之役，辛亥三月二十九日之役，曾保救民党要员，促在案者逃难，皆屡行不馁者也。

建国宣劳　辛亥八月武昌起义后，各省相继独立。先父声望素为粤中文武所重，因一面鼓励后进使团结勇进勿恇怯涣散，一面阴以大义大势启说将吏使皆赞成独立。故粤垣兵不血刃，于九月十九日成立军政府。然人情功成则骄恣，骄恣则争斗，于是新进意见百出，暗潮迭起。省垣如是，潮梅各地亦如是。先父极力调停，使新旧土客党派等成见消泯。虽其身亦在嫉忌是非场中，则以宽让恬淡应之。嗣为粤代表北上组织政府，则对粤北伐军，调护备至。为之请炮械、请增援，为之向前途各军接洽。对于临时总统府，则为向上海广、肇、潮、嘉各帮殷商奔走借助经费。是皆非检所遗来往函电，世鲜知之者矣。

言行追怀

追述先父之容言意行，为吾所尚能忆起者，以微见其立身垂训者也。

容态　先父身躯魁伟，如齐鲁壮士。面紫，声宏，目有威稜。神清而旺，气度严肃刚正，而宽和雍容。言笑整暇豪爽，应接诚敬有礼。故后进见者无不畏敬，而终则爱慕焉。

举止　作事勤奋恳切，躬行实践。平居好学，手不释卷。新刊旧著，瞬即读破。报章译述，亦涉猎广博。每年冬夏假期，必回里休养。晨兴挹清气，夜坐玩山月。日间则侍先祖登高山、涉田野，意甚暇逸。喜花木，凡远归必携数种归植园庭。性嗜茶，小盏坭壶，若潮漳人士。四十以后习旱烟，用四尺长粗之墨竹烟杆吸之，并以代杖。不嗜酒、不好声色，故屡有欲以女色诱陷者，均得免祸。

处世　对亲长，则致养礼敬，勤笃不懈。对兄弟，则手足而兼师友，严教笃爱。对子侄，则慈抚恳诲。对宗族，则教养关怀。对邻里，则宽和亲睦，洗尽官气。乡村异姓父老，皆称之曰二哥，以先父行二也。

庭训　先父于子弟童年教育，特注意于良好环境。吾家三世读书，皆亲兼师。先祖教先父先三叔，先父先三叔教四五家叔，四五家叔教琮与从弟琨。而九家叔新宏、胞弟琳、从弟琦、远堂叔文馨，亦同受教于四五家叔。惟皆年较幼耳。吾家新宅孤处山村。仅兄弟叔侄同学，不令与邻里儿童往还，以为易染恶习。琮等在家读书至十二岁，始许离家入新式小学中学。先父犹曰：吾家教本胜于外传，但为提倡新学，不能不使子弟入校耳。故年暑假归家，辄另编课自教。直至琮等成年不改。然小学犹令就族学，中学犹令就县学，不令随侍至粤垣。谓未成年者，山乡读书为佳，大都市耳目繁侈，多外诱，易失纯朴之性也。故琮等启蒙于四五家叔，而处世立心则多受先祖之薰化。至励其意志，树其文章，则先父也。此种教育方针，固有长短，然琮自忆童年品性之养成，而至有今日之心境，得力于家庭教育者独多。

琮与从弟琨年十岁时，在家读书，日间读五经及新科学，夜间则读唐诗，先父为之讲解。琮等因久读诗，感于隐士生涯之清逸。一夜读罢，先父询曰：而二人年长，思作何等人？余等皆曰：作隐士。先父曰：汝等因多读诗，乃思作隐士。夫隐士乃独善其身者耳，不足为法。诗亦为抒写胸怀陶冶心灵之文艺耳，无关大旨。大丈夫当建业立名，为国为民牺牲，不可但图自了也。又常命题作诗文，若有悲感之语句，先父必指摘之。谓少年人宜志行奋励，不可颓唐。及琮与从弟琨入县立中学，勤奋求进，成绩优良。先父闻之。则戒曰：少年读书不可用脑过度，学而致用，不是读死书。况当兹国危民困，我望汝辈树捍卫国家民族之勋业耳，并不望汝辈只作博士也。

余兄弟每逢年暑假由中小学归，先父必命助家人耕耘植获。曰：少年人当习劳作，且以知稼穑艰难、民间疾苦也。又家庭杂作宾客应接，余等如在家，必命躬为，不命婢仆。曰：在得意当念失意，居富贵当知贫贱，然后能屈能伸也。

爱才　闻先父在粤垣，喜接纳文武各校有志青年。每逢假日，必有来拜谒者。或鼓舞之，或指引之，无不感深兴足而去。中山大学校长邹海滨先生，常谓先父有两特长最足感人者：一曰，善知人，遇才俊辄迅予提拔；二曰，善用人，任后进以事，常推心置腹。

论政　先父夙主革新国政，“台湾独立”，为期虽短，而政制新颖，为国人所称道。光、宣之际，言革新国政者，有主革命之同盟会，有主保皇之政闻社，有主阴篡之袁氏派。戊申冬，琮曾闻先父与家叔论时事，谓此三派近各遣人来拉拢，但吾辈以国家民族为主体，今未明各派真意及其本质，故只赞助其大义伟略，暂不从同其形式组织。又曾语其弟子李次温先生等，曰：依袁氏官僚，不能成革命事业。革命须汝辈青年自己奋起耳。又庚戌闻其论国政，曰：革故鼎新，固今要图，但宜慎重将事，不可徒鹜泰西皮毛，而弃己国之精粹。又曰：革命能和平成功最佳，不得已而有破坏屠杀，亦不可过当。盖我国今日大患，不在满清，乃在东西列强。若因破坏屠杀，而毁伤国脉元气，将益启列强侵略。于辛亥三月二十九日之役，留学志士多数殉难，闻之甚为惋惜。

先见　先父虑事明审，常有先机之见。其临终喜共和之成，而致虑于袁氏之立心，民国之变乱，其言吾虽未亲闻，惟丙午冬，琮随先父至嘉应务本学堂监考，曾亲聆其答该校吴监督黄监学询时事前途，曰：清室不出十载必亡。但非革命军攻陷北京，而为各省独立使之自倒。孙文虽有志革新，而及身未必能统治全国并处妥国事。至保皇党之说，非不稳健，但时机已过，人心已去清室，康有为等无能为矣。辛亥以后，琮回忆前言，洵不禁嗟叹也。

恬淡　先父常谓自联捷成进士，即绝意仕进。曾叠受保举及招聘，多不就。以清末朝廷昏瞆，仕途污浊，政不易为，不若居乡奉亲，专意养士讲学，或为民间仗义兴革，反有意义也。辛亥广东独立，被举为广东教育部长，实为就行政官职之始，然颇受新进嫉忌。及为粤代表为参议员之南京，亦受其作弄。先父均不与较，泰然往来。粤新军将领推为粤督，则固辞。且新进之间，嫉忌争竞，反为暗中调处。务令新国少纠纷，多建树，其用心盖亦苦矣。

忠怀　台湾受外夷侵凌甚早，先父生长是邦，故幼即知怀念国族。及乙未事变内渡，则尤忠义耿耿，视国家民族为己任。闻家母言，丁酉德、俄强占胶、澳、旅、大；戊戌政变失败，德宗被囚；己亥法强占广州湾，先父与先三叔闻之，均曾相对悲泣讨论云。庚子以后，外出多不与家人偕，其平居情态不详。然琮知其每年寒暑假回里，必多购报章杂志，遇有国内外不佳消息，辄蹙额长吁，心志不宁也。

以上所述皆为先父言行事迹，琮亲自闻见者。岁月推迁，世俗烦扰，即此区区闻见，亦多遗忘。因速编此，以为之基，以俟异日之修补。庶几先德不泯，后史有藉，稍伸不孝之哀思于万一耳。

民国二十三年四月十七日割台四十周年纪念日

仓海先生丘公逢甲年谱[13]

丘　琮

前　志

公初讳逢甲，以逢甲子年生也。字仙根，号蛰仙，又号仲阏。以诗文常署仓海君，及民国成立，思去旧更新，即以仓海为名。故学者称仓海先生。诗文又别署南武山人。

先世由河南迁福建上杭。宋季，二世祖创兆公参文信国公军事，始奉父梦龙公迁居广东梅州之员山，即今蕉岭之文福乡也。

十八世传至曾祖仕俊公，以郑氏辟台，始由粤侨居台湾彰化县，曾起义佐平林爽文之乱。

祖学祥公乡居，锄强扶弱，有任侠风。

父龙章公字诰臣，学者称潜斋先生。清咸丰初年补台湾府学生员。嗣补廪贡生。德行纯厚，讲学卜居之处皆化。戴万生之乱，与学祥公冒万险、弃家财、救粤壮丁二千人于刀斧之下而不自曝也。

母陈氏，龙章公之继配，精明仁厚，有古贤妇风。

公兄弟十人，姐妹四人，成人者九人，公行二。长兄先甲，字达甫，曾佐兴台湾义军，后公六年殁。三弟树甲，字崧甫，台湾廪生，有文武才，乙未抗倭有功，先公殁。四弟瑞甲，字辑甫，镇平廪生；五弟兆甲，字时甫；皆入民国有所建树方未艾者也。

会之实历如次

黄帝纪元四千五百六十一年，清同治三年、甲子　一岁

六月洪秀全殁于金陵，太平天国亡。

是年十一月二十八日，公诞生于台湾府苗栗县铜锣湾李氏家塾，潜斋公设教处也。

清同治四年、乙丑　二岁

是年，美国统一，林肯殁。

清同治五年、丙寅　三岁

五月，新疆回乱。是年，普奥战。

清同治六年、丁卯　四岁

是岁，公即就塾，由潜斋公自教读，聪颖异常，有神童之目。

清同治七年、戊辰　五岁

六月，捻匪悉平。是年，日本明治即位，锐意维新。

清同治八年、己巳　六岁

公能属对、吟诗。

清同治九年、庚午　七岁

十一月，陕甘回乱平。是年，普法战争。

公能属文。

清同治十年、辛未　八岁

十月，俄占我伊犁。十一月，台湾牡丹社番杀琉球难民。是年，德意志帝国成立。

清同治十一年、壬申　九岁

三月，贵州苗乱平。

学祥公捐馆。公随潜斋公回彰化县东势角奔丧。是年，潜斋公在彰化县三角庄魏家设教，公亦随往是处读书。

清同治十二年、癸酉　十岁

正月，云南回乱平。二月，台湾牡丹社番杀日本难民。五月，日本公使来抗议台番杀难民事，清廷以化外答之。

清同治十三年、甲戌　十一岁

日本为牡丹社番事，三月出兵侵台湾不利，八月索清赔款而退。

黄帝纪元四千五百七十二年、清光绪元年、乙亥　十二岁

德宗冲龄立，慈禧太后（两宫）训政。秋，琉球王受日迫，来告急，清廷不理。是年，法国重定共和。

潜斋公在新伯公刘氏家塾设教，公仍随读。

清光绪二年、丙子　十三岁

公仍随潜斋公读书于新伯公刘家，间佐课童蒙。

清光绪三年、丁丑　十四岁

是年与西班牙订古巴华工条约。

是年，应童子试，受知于台闽抚兼学使丁日昌，补弟子员。赴试时，沿途尚须潜斋公背负。试古学，全台第一。以公年最幼，送卷最早，丁中丞特命作全台《竹枝词》百首。日未晚，已成，惊为才子，甚期许，赠“东宁才子”印一方。

清光绪四年、戊寅　十五岁

新疆乱平。

是年，遭祖母罗夫人丧。

清光绪五年、己卯　十六岁

日本发舰取琉球，改为冲绳县。

是年，公生母陈夫人遽尔病逝，公哀痛甚。

清光绪六年、庚辰　十七岁

与美订华工条约。

公随潜斋公至彰化县王子社丘氏家塾佐教，兼读书，家亦迁是。

清光绪七年、辛巳　十八岁

正月，伊犁条约成，收回伊犁。

清光绪八年、壬午　十九岁

春，置新疆省。三月，法兵据我属国安南。七月，朝鲜内乱，主排日，我定之，而许日驻兵。

本年补廪饩。

清光绪九年、癸未　二十岁

八月，我国遣兵安南拒法。

是年，公迎娶夫人廖氏，廖赓芳先生之长女也。

清光绪十年、甲申　二十一岁

闰五月，法兵陷基隆，刘铭传却之。七月，攻福州。八月，又据澎湖。冬十月，朝鲜金玉均联日作乱，我军平之。

自公童年，边警日急。中法事变，台岛直当其冲，尤感国家民族之患。由是，益留心中外事故、西方文化，慨然有维新之志。

清光绪十一年、乙酉　二十二岁

春二月，我军败法军于谅山等地。四月，中法媾和，许安南属法。九月，改台湾为行省。

秋，公赴福州应试，未售。

清光绪十二年、丙戌　二十三岁

春，英并我属国缅甸。

公仍随潜斋公佐教，兼读书。本年廖夫人生女，名顺，旋不育。

清光绪十三年、丁亥　二十四岁

是年秋，台湾（道）唐景崧招公于幕府佐治。公因师事唐中丞，攻举子业。由是晋接海内学子，见闻日广。在台南抚署住至冬至，乃归省。是年，收育螟蛉子琰。

清光绪十四年、戊子　二十五岁

西藏与英起衅，我不能止，藏败。

公仍随潜斋公在王子社教读。是年秋，复赴福州应乡试，中式三十一名举人，主考黄体芳、吕佩芬。

廖夫人生女，名淡。

清光绪十五年、己丑　二十六岁

二月，慈禧太后归政，英占我属国哲孟雄。

是年正月，公首途赴北京会试。五月，揭榜，中式八十一名贡士，殿试胪唱赐三甲进士出身。引见，钦点工部主事虞衡司。公无意仕途，引见后即告假回里省亲。七月，乃抵家。是科总裁为廖寿恒及宗室昆冈。

清光绪十六年、庚寅　二十七岁

与英订藏印条约，认哲孟雄为英保护国。

是年，公主讲台中府衡文书院、台南府罗山书院、嘉义县崇文书院，年中往来各书院间。慨括帖之无用，除课应试文艺外，兼讲中外史实，劝阅报章，以广见闻。

兼任全台通志采访师。

是年，迁居台中府台湾县柏庄新宅。廖夫人生子，名斌，旋不育。

清光绪十七年、辛卯　二十八岁

北洋海军成立。十一月，俄侵帕米尔，英侵那格尔及坎巨提。我抗争，无结果。是年，俄太子出游，至日本被刺。

是年，公娶夫人吕氏。

清光绪十八年、壬辰　二十九岁

清光绪十九年、癸巳　三十岁

英、法共分我属国暹罗权利，许暹独立。

连年，公仍主讲各书院，兼采访师。是年，廖夫人生女，名锦。

清光绪二十年、甲午　三十一岁

朝鲜东学党作乱。五月，我出兵援之。日本亦进兵。六月，朝鲜乱平，而日兵不撤，且干韩政，虏韩王，袭我军于牙山丰岛。七月一日，中日宣战。八月，我陆军大败于平壤，海军大败于大东沟。朝鲜遂无我军踪迹。十一月，辽东要地全陷于倭。

中倭事起，海氛日恶。我海军溃败，沿海防务无可为力。台湾孤悬海上，为琉球、吕宋、福建筦籥，物产丰饶，久已为日人所觊觎，欲以战胜之威，倾全力争此土。居民戒严，日夕数惊。公先事预筹，请于台抚唐景崧，愿率士兵同守御。是年八月，奉旨许公督办团练。于是，奔走呼号，以“守土拒倭”号召乡里，捐资招募。兄弟子侄成年者，均命入营。全台编册有一百六十馀营。特别编练者三十二营。以诚、信、壮、靖等十六字名营，每字五营，咸晓以大义，动以利害，勤加训练。成军不久，卓著成绩。初称团练，是年十月，改称义军。公益忧勤惕励，不敢稍懈。

是年，吕夫人生子名琮。

公三十二岁、乙未以前之诗篇，以战乱散失，搜寻难获，无从编次。大概由一岁至五岁为婴儿期，无著作。六岁至十一岁为启蒙期，均学习之作。十二岁至二十六岁为应试期，诗篇多适以应试赴考之作。二十七岁至三十一岁为用世期，意志较能自由表现。凡此诸期之篇什，均无存者。而所作典赡高雅、敏捷丰富、才华风发、为世所周知。

黄帝纪元四千五百九十二年、清光绪二十一年、“台湾民主国”永清元年、乙未　三十二岁

正月，倭军陷山东威海卫，我北洋海军全灭。牛庄、营口陷，我陆军主力亦全溃。

二月二十七日，倭军占澎湖群岛。

三月二十三日（西历四月十七日），李鸿章、伊藤博文签订中日和约十一款于日本马关，认朝鲜独立，割台湾、澎湖列岛及辽东半岛，赔款二万万两，开长江五口。

四月，俄、德、法向日本索还我辽东，台民力争割台不得，议自主。

五月一日，“台湾民主国”成立。

五月十五日，倭军陷台北府。七月，陷台中府。九月，陷台南府。至是，官军皆溃，转战者惟义军矣。

十月，孙文、陆皓东等倡革命，谋占广州，事败。

清廷不顾民命，割台之议起，公无任愤慨，联合台绅，电吁、电争，终不得挽。公悲怆奋激，乃首倡自主之说，呼号国中。登高一呼，全台皆应。爰集全台人士，倡立“台湾民主国”，群推公起草宪法。公择法、美之长，制定法度，开议院，立政府，以蓝地黄虎为国旗，永清为年号。以是，亚洲第一共和国成立。总统于五月一日公布就职。当时以台湾巡抚唐景崧易以号召内外，故众举为大总统，统原有官军守台北。总兵刘永福为帮办，统黑旗旧部官军守台南。公为义军大将军，统台民新编义军守台中。时，全台形势在台北，物质精华、政令大权均寄是。唐、刘以有夙嫌，不能协守，而分兵南北，本非上着。公虽力调停，亦不为动，只得在台中亲率义军鼓励训练，巡察防守，故士气甚盛。日军屡来窥，均不得登岸。不幸，台北官军乃骄蹇猜嫌，庞杂无斗志，卒为日军收买汉奸作向导，偷在三貂角登岸。于是，鸡笼陷，八堵失，台北告急。公急抽调所部，亲往援之，甫至中途，而台北已以淮军变、总统逃，为倭军所占。军资、弹药尽失。日军乘势沿铁路南侵，直达新竹县，义军与遇，极力抵抗，血战二十馀昼夜，卒以饷绝弹尽，死伤过重，不支。日人知台湾自主，由公首倡，所部义军又抗战最力，嫉之甚，出重赏严索。时颇有愚懦，以台北已亡，甘为臣妾，不独不协助驱除异族，反起为内应者。公知事不可为，欲率部据山死守，与台共存亡。部将谢道隆谏曰：“台虽亡，能强祖国则可复土雪耻，不如内渡也。”公以为然，即布告各地，自由抗战，不限部勒。痛哭辞故乡，奉父母内渡，由水离港乘舟六日，始抵泉州。东望家山，数百万同胞尽沦夷狄，经年忧劳痛苦，郁结莫伸，故在泉忽呕血数升，几不起。稍痊，再乘舟赴汕头。时，家口幸先后齐会，故部亦有来相随者，即回广东镇平祖籍，以印山村祖宅已坏，乃卜居淡定村焉。至台湾柏庄故宅，则倭军占台后尽为所焚毁矣。抵粤后，以部将吴汤兴、姜绍祖、丘国霖、徐骧等战死甚烈，为具文江督张之洞，请转奏抚恤表彰，不报。是年，吕夫人举一子，名球。

乙未内渡后，诗篇始有存稿，故皆为七月以后之作。其《离台诗》六首，乃民国十四年始搜获者。乙未、丙申诗篇，多为禾黍新亭、悲凉哀壮之作。

“台湾民主国”永清二年　清光绪二十二年、丙申　三十三岁

台湾义军自去夏以来，大小百馀战，至本年二月，台北、宜兰暴动之谋失败，义军完全消灭，“台湾民主国”名实俱亡矣。

春，俄在朝鲜驱日军势力，握有韩主权。夏，中俄喀西尼密约成，许俄在东北租地筑路，划势力范围。

夏，公淡定村山居草创，额其庐曰：心泰平草庐。名其堂曰：培远堂。五月，赴广州，图与粤东名流接洽，兼以邑有劣绅土豪，朋比欺凌，不得已上诉奔波也。

广东巡抚许振祎佩公义烈，相遇甚得，约尚书廖寿恒会奏经过，奉旨回粤归籍海阳。

本年，廖夫人生子名琳。

清光绪二十三年、丁酉　三十四岁

十月，德强占胶州湾。十一月，俄强占旅顺口。

公本年为潮州知府李士彬敦请主讲韩山书院，专以新思潮及有用之学课士，被目为异端，遭当道忌。岁终，辞去。是岁，寄寓潮州城。

丁酉、戊戌诸作，怆怀台变，瞻念祖国，于内政外交，感愤期许，寓意深远。

清光绪二十四年、戊戌　三十五岁

二月，德订租胶州湾，九十九年；以山东为势力范围。

三月，俄订租旅顺、大连，二十五年；以辽东半岛为势力范围。

同月，法订租广州湾，九十九年；以两广、云南为势力范围。

又认日以福建为势力范围。

五月，英订租威海卫、二十五年；九龙，九十九年；以扬子江为势力范围。

五月，德宗用康有为、梁启超等，锐意变法维斯。

八月，慈禧后囚德宗，复训政，罢新法，杀六君子，追捕康、梁等。

是年，美西交战，西败，美得古巴、吕宋。

本年，公主讲潮阳县东山书院，仍不变其讲学立教之旨。

公自内渡，亟思培本荣枝，效日维新立宪，故对于光绪帝极为期许，对于西太后慈禧之干政极为厌恶。与康、梁维新大同诸说，表同情。是岁，闻变法失败、德宗被囚，甚为伤感。

本年，廖夫人生女，名赓；吕夫人生女，名廉；家仍寄寓潮州城。

清光绪二十五年、己亥　三十六岁

五月，法强占广州湾，始定租约。

十二月，慈禧后立大阿哥，谋废立。

公仍讲学潮阳东山，兼主讲澄海景韩书院。冬，创办东文学堂于潮州，聘日人熊泽为教授，欲使学者窥识维新学术也。

己亥之作，多表扬古代忠义、振起民族精神，怀昔感今，抒写抱负。

清光绪二十六年、庚子　三十七岁

春，列强承认美国门户开放、机会均等之宣言，中国暂免瓜分。

五月，慈禧后信任义和团，在京内外焚教堂、杀外使。是月终，与各国宣战，东南各省宣言自保，不奉诏。

六月，八国联军陷天津。七月，陷北京，慈禧后挟德宗逃西安。闰八月，东三省奉诏排外，各要地全为俄占。

十一月，与十一国公使在北京议和。

是年七月，保皇会唐才常等图在武汉举义，事发，被杀百馀人。兴汉会孙文、郑弼臣、史坚如等起兵惠州及谋炸广州，亦败。

是年，公为粤政府派往南洋，调查侨民，兼事联络。历英、法、荷等属，讲教说义，人心翕然；并筹款谋在汕头立校教授新学。先托由温慕柳、姚梓芳诸先生招生开讲，定名为岭东同文学堂。此次南行，曾与保皇会、兴汉会诸志士接洽，在港曾与康有为、梁启超、唐才常、陈腾凤诸先生合摄持刀并立小照。及南游事毕回潮，则鼠疫流行，次男琰、四男球均遭疫夭折。家人已举宅迁回镇平里居。及遄返镇平，则三弟树甲又婴疾而殁。避地归来，谋恢复、谋衣食，方席不暇暖，乃迭遭家变，盖公极伤心时也。

庚子之作，多感慨异邦、哀虑时事，筹思进取、家国为怀。

清光绪二十七年、辛丑　三十八岁

三月，复诏筹变法，惟无诚意。

七月，北京媾和条约成，赔款四万万两，毁京、津炮台，许外兵驻要地。

是年，公已成立岭东同文学堂于汕头，为粤东民立学校之嚆矢。公自为监督，而温仲和、何寿朋、温丹铭诸先生分掌教务，以欧西新法教育青年，以革命维新鼓励士气，有志者趋之若鹜。辛亥革命，岭东义士多孕育于是。

是年，三女廉殇。十月，吕夫人生子名璟，以嗣树甲公。

辛丑、壬寅、癸卯、甲辰，因一意教务，吟咏自少，所作多感怀时变、期许将来奋进之意。

清光绪二十八年、壬寅　三十九岁

慈禧后、德宗由西安回京。

正月，日英同盟共防俄。

三月，俄宣言交还满洲。

公仍任岭东同文学堂监督。

清光绪二十九年、癸卯　四十岁

五月，俄不遵约撤满洲兵，日本出面干涉。

十二月，日俄绝交宣战，我宣言局部中立，以辽河以东任人交战。

十二月，英军侵西藏。

革命思潮渐盛。是年有封苏报案。

岭东同文学堂成立以来，岭东门户已见新文化之曙光。是年。虽地方不肖故向学堂捣乱，旋即镇定。公乃告退，谋向省垣发展新教育。至广州接洽奔走，勾留数月。连年并力劝有志青年赴东西洋游学。以是，当时岭东留学日本者达数十人。

清光绪三十年、甲辰　四十一岁

正月，朝鲜变为日本保护国。俄军在韩、在满海陆军连败，日军进占辽阳、旅顺各要地。

六月，英军入西藏，达赖逃青海。

十月，华兴会黄兴等谋占长沙失败。

三月，公由粤垣回镇平里居，以内忧外患日急，益积极兴学。在乡设自强社课，以指导族中向学子弟。在城倡办初级师范学堂，旋即开学。冬，在乡筹办员山、城东两家族学堂，以始祖讳创兆名校。

清光绪三十一年、乙巳　四十二岁

二月，日俄大战于奉天，俄又败。

四月，日击歼俄波罗的海舰队。

七月，日俄订和约于美国。俄将奉天境内权利让日。我亦订约承认之。同月，诏废科举。

八月，派载泽等五大臣出洋考察宪政。将出京，为革命党吴樾所炸。

秋，孙文、黄兴组中国革命同盟会于日本，谋排满、民主。

公在乡所办两族学，皆于本年春开学，为粤东族学之先河。复派宗人子弟前往闽之武平、上杭，邻之平远、嘉应、兴宁等邑为同宗或异姓筹办族学，皆得先后成立。单以创兆名校之丘氏族学，闽粤之间不下十数。他族踵为之。故今日韩江上游小学教育发达，公与有力焉。

公与留日之保皇会、同盟会诸学子，年来均有联络，但以清廷日觉颟顸颓废，终无振作希望，故自此渐倾向排满革命。本年公之六弟新淼病殁。廖夫人生子名瓒、吕夫人生子名琅，以瓒出嗣六弟。

乙巳、丙午、丁未、戊申四年之作，以置身公职，所作虽忧伤而怨愤不露，感怀古今、瞻虑中外，有兴复宗邦、拯济民族之意。其丁未《秋怀》诗、《次覃孝方韵》者，有《粤台秋唱》单行本。戊申《送王豹君之蜀》诗、《次彭刚直韵》者，亦有单行本。皆诗友应酬唱和之作，极一时之盛。

清光绪三十二年、丙午　四十三岁

黄兴等起革命于浏、萍。

七月，下诏预备立宪。

公所倡办之镇平初级师范传习所毕业，改办县立中学堂。在邑为乡族提倡种植果木，经营商店，并革除奢侈祭祀诸陋习。又于员山创兆学堂附设师范传习所，专养成闽、赣地方小学教师人材。

夏，受两广总督岑春煊招聘，任两广学务处视学及广州府中学堂监督。

清光绪三十三年、丁未　四十四岁

是年，革命军叠举义于黄冈、七女湖、防城、镇南关，均败。

五月，且有光复会徐锡麟刺杀皖抚恩铭案。

九月，命各省设谘议局。

是年，仍任学务处视学及广州府中学堂监督。年、暑假则回里省亲，居匝月即复出。自后数年在广州任职时均如此。

清光绪三十四年、戊申　四十五岁

是年，云南河口有黄兴、安徽新军有熊成基举革命，均败。

八月，诏定期九年开国会。

十月，德宗及慈禧太后先后卒。

是年，公被举为广东教育总会会长，并受聘为两广学务公所议绅，仍兼广州府中学监督。

次女淡于本年秋病故，原已许字林震，辛亥革命北伐军勇将、公之门生也。

是年，中国革命同盟会推公为岭东盟主（编校者按：此事未见他处记载）。连年新党如保皇、革命，旧党如袁世凯等均派人极力拉公作幕中主干，惟公重实际作事，不鹜虚声，于各党有利于国家民族之计划则赞助之，而不骤认同其形式。

黄帝纪元四千六百零六年、清宣统元年、己酉　四十六岁

六月，日本因安奉铁路案向我下最后通牒，并要求解决各悬案，故与间岛等案一并屈服。

九月，各省谘议局成立。

十月，西藏达赖叛。

三月，公继母杨太夫人卒。丁忧回家，满百日复之广州。

九月，谘议局成立，公被选为副议长。

是年，公又受聘为两广总督公署议绅及两广方言学堂监督。惟学务公所职仍旧。

己酉、庚戌、辛亥三年，以职位时势关系，多事描写山川，少写情感；而有所写，则判华夷、倡忠义，多揭民族国家精神之作。

庚戌漫游罗浮、惠州、西樵，有《罗浮游草》专刊；所作雅丽飘逸，别具风格。

清宣统二年、庚戌　四十七岁

正月，广州新军倪映典受革命党赵声之运动，哗变。

是月，我征藏军入拉萨，达赖逃印度。

三月，汪兆铭谋刺摄政王，被捕。

六月，日俄订协约，认日韩合并及满洲势力范围。

八月，日并朝鲜。

九月，谘政院开院，以各省代表叠次请愿，乃诏允提早宣统五年开国会。清廷于政制虽有更改，而亲贵用事，举措多失人心。

公任职仍如去岁。在谘议局首倡禁赌，以霹雳手段，通过斯案，名震一时，提议为民兴利除弊之案甚多。

秋，得暇游罗浮、西樵等地。

近年新军及陆军各校陆续成立，公极注意于其人物之联络及养成，以为兴国革新，有赖于是。

是年，革命同盟会与公深相结纳。

连年革命排满风湖益急，党人到处暗杀举兵，不择时地，牺牲甚大。其失陷者，公辄以自己政治社会地位力为调护保全。曰：义勇青年，国之元气也。

本年，三女锦、九弟新宏，先后殇。

黄帝纪元四千六百〇八年、清宣统三年、辛亥　四十八岁

正月，俄强订在蒙回得特殊利益约。

三月初，温生才刺杀署广东将军孚琦。

三月二十九日，黄兴等举革命军于广州，败，死七十二人。

四月，成立新内阁，皇族占大半。

六月，外蒙受俄煽，独立称帝。

七月，川民争路事益激，朝命剿办，遂激变。

八月十九日，革命军举事武昌，推黎元洪为都督。

九月，湖南、江西、陕西、山西、云南、江苏、广西、安徽、福建等省相继宣布独立。

九月四日，广东将军凤山被炸。

九月十九日，广东宣布独立。

九月初，清廷起用袁世凯督攻湖北民军，大捷，幸十月十二日苏浙联军克南京，革命军之颓势始一振。

十月初，广东组织北伐军，由海道北上。十月中，克南京，十一月收复江北，直逐清兵至鲁境。

十月二十八日，南北政府代表议和于上海。

十一月十日，十七省代表开临时大总统选举会于南京，孙文当选为大总统，黎元洪为副。

十三日，孙文至南京就职，定国号为中华民国，改用阳历，定是日为民国元年元月元日。

是年冬，作为粤省三人代表之一，去南京参与筹组临时中央政府。期间，曾游莫愁湖、明陵等名胜，喜作《谒明孝陵》六首，《登扫叶楼》二首，《雪中游莫愁湖》四首，竟成绝笔。

十二月初八日，段祺瑞率北方将领四十六人，电迫清帝退位。二十五日，清宣统帝下诏退位。于是，五族共和之势成。二十八日，参议院选袁世凯为第二期临时大总统，黎元洪副之。

公父潜斋公体本强健，连年因亲属屡有丧亡，至忧伤体弱。本年正月七日，无疾而终。时年七十有九。公适归省在家，悲痛欲绝。潜斋公素以德化感人，故与葬祭者，几及万人。举丧百日后，因时局紧急，当局屡电催促，公以义不容辞，乃节哀晋省，重理各职。

公在台为提倡民主之首领，内渡后则专以兴学作育革新人才，并以政治地位暗护海内志士。至是，声望益隆，忌者益甚。至有公然以革命党魁名目列之公牍、登诸报章者。公处之自若。武汉事起，新任广州将军凤山密奏广东革命大绅，以公为首，拟就职后严厉捕治，公亦行为如故。盖早置生死于度外也。乃凤山登岸，即被刺杀，而广东革命势力益固。及九月中旬，公暗事开导，使两广总督张鸣岐、水师提督李准及诸文武赞成独立，兵不血刃而光复广州。及中华民国（广东）革命军政府成立，被举为教育部部长，旋被举为组织中央政府粤代表。于十月初赴南京组织政府，并调护粤北伐军前进江北。及南京临时中央政府成立，复被举为参议院参议员。

自武汉举义，公以为革命军从此推翻清室、建立共和、贤能在位、诚意振刷，则洗雪国耻、恢复故土，可指日计，故数十年胸中块垒几然若失。

惟公因数月繁剧忧劳，遂得吐血疾。腊月上旬，抑郁南归，将休养。抵厦门，闻闽局未安，以己昔闽籍，对闽当局犹力为策划。抵汕头，则粤垣将领来电促驾，将公推为广东都督。时已病甚，及腊月下旬，抵镇平山居，则言动已难，谵呓时闻。时或清醒，则询大局安危事，未言及私。闻清帝退位、南北统一，则色然喜。闻袁就职、孙解职，则曰：“袁之为人、孙之意志，吾知之矣。前途未可乐观也。”其为国情怀，先机识见有如此者。

黄帝纪元四千六百〇九年、中华民国元年、壬子　四十九岁

正月二十二日（新历三月十日），袁世凯受第二期临时大总统任于北京。

二十三日，参议院议决中华民国临时约法，由孙总统宣布。于是，南北统一，民国告成。

是年正月八日（新历二月二十五日）丑时，公在家病逝，享年仅四十有九耳。民国未固、台湾未复，天不假年，赍志而殁。呜呼！痛哉！[14]

后　志





1.著　作


公之著述，在乙未以前者，以遭台湾兵燹，诗文均无存。即在乙未以后，亦仅诗有辑稿，而文则无之。其他楹联小品，则更无论矣。盖公幼即喜诗，故于诗稿常编存，于文稿函稿则散置不辑。实则其散文函札，笔力雄健，胎息韩苏，而意识超卓，足匡时俗，其可传不亚于诗也。他日当辑录另刊。然只乙未后之诗篇，其随时咏作，亦尚有散轶者。

其楹联小品之脍炙人口者，如潮州《金山书院酒楼联》[15]，题《金山书院藏书楼联》，曰：西北揭阳岭，东南太平洋，此楼萃山海奇观，望远登高，顿起八表经营想；刺史韩昌黎，衙官赵天水，所学得圣贤宗旨，读书论世，莫负千秋尚友心！在台湾传颂者，如题《郑成功庙联》，云：由秀才封王，为天下读书人，别开生面；驱外夷出境，语中国有志者，再鼓雄风！

公之字，自谓不甚得意。然雄奇豪爽，一似其人。晚年有《南海神庙碑记》，勒石南海波罗，世多摹搨称道。





2.轶　事


公才思敏捷，幼有神童之目。十四岁由台中赴台南应岁试，道远体弱不胜步履，潜斋公背负而行。有士人哂之，故命对，曰：以父作马。公随应曰：望子成龙。及入考场，学台丁日昌以其年幼，询其名，曰逢甲。即以命对，曰：甲年逢甲子。公随曰：丁岁遇丁公。以是岁为丁丑也。丁中丞大奇之。

公在“台湾民主国”之职名，现颇难确定，因民主国政府正式成立时期甚短。始则单事准备，编制一仍清廷。继而日事兵战，名位不重。称道时变，而现与民主国有关人物，多已谢世。公之至亲骨肉，现存者，在当时又皆年少，询考殊难矣。据日本参谋本部所编《日清战史》，第七卷《台湾贼徒行动篇》，称：“台湾民主国”之建立，全由工部主事丘逢甲所主倡。又曰：工部主事丘逢甲统义军守台中。国内诸中东战纪，及近人所编各近世史，亦仅称工部主事丘逢甲，倡议自主，登台誓众于新竹。是皆仍清廷名位之旧，无道及其在民主国之职位者。甲午秋，公办全台团练，人皆称曰丘总办。割台后亦有仍此称谓者。亦犹现在台人称唐景崧曰唐抚台，而不曰唐总统。是以时间久暂为准者也。惟丘辑甫先生所作行状，称民主国成，众举公为大将军。丘荷公先生所作墓志铭，称：推公为副总统。江山渊先生所作传，称：推公为副总统兼大将军，则又皆不一致。以公平日未自称副总统。而所用私章则有刻“义军旧帅”者。故本刊以“台湾民主国”义军大将军为署签。他请留俟后考矣。

公自殿试钦点工部主事后，直至清亡，未有任实缺官职。乙未内渡，曾由粤抚许振祎呈奏，奉旨回籍海阳。丁未，曾由粤督岑春煊呈奏，奉旨留粤办学。其在粤任事，历岭东同文、广府中学、两广方言等校监督，学务公所、总督公署等处议绅，广东谘议局、教育会等机关首长，皆由民众所推举，官厅所礼聘者也。地位清高，为众士所钦仰，多愿拜其门墙。及入民国则以岭海硕望，民主先进，代表革命策源地之广东民众而北上组织政府焉。

推倒满清，建立民国，为公之素志。惟公雅不欲曝彰，辛亥以前，于革命事业阴行培植庇护，厥功甚大，而人多不知，盖其恬淡名利有如此者。今中山大学校长邹先生鲁，常谓公翊助革命，有三事为其所最感念者：一、为聘朱执信（当时名大符）为两广方言学堂监学，以作育革命思想事；二、为庚戌新军起义，公向巡警道力保邹先生及陈炯明生命事；三、为辛亥三月二十九以后，促同志速进行革命事。邹先生乃公之门弟子，当时热心革命，而今日国民党之先进也。





3.身后事迹


壬子春，公逝世后，南北哀悼。以为失民族导师。台湾志士尤悲痛。中央政府及粤政府均致吊唁，并致赙恤千金。

关于公为国家民族致忠竭义之史迹，以“台湾独立”拒倭一事为彰者。在公生时凡编清史及近世史者，已略有述及，迨入民国，公去世后，则各史册益加阐扬。惟详述“台湾独立”情形之著作，则在公生前身后均甚少。在生前有上海广学会刊《中东战纪本末》，及姚锡光《东方兵事纪略》。虽于民主国成立经过，及其文件，较为详述，而于其政制策划缺焉不详。日本参谋部编《日清战史》，则于义军将领转战实情颇详，而于统驭之机关方略，亦不备载。至公殁后所出各史册，则例无较详者。不过于公倡议台湾自主，对于民族祖国之真价值，较能认识，不致有加以讥评者耳。

景仰公之志行，而为之作专传者，有国会议员江山渊先生（名瑔，高州人也）。载于民国四年商务印书馆《小说月报》，于公之忠愤智虑，甚能表现，惟于唐总统景崧，未免责备过甚。或者江先生爱护台湾自主之振发汉族精神，遂期之切耳。此传述台北失陷情形，叙人叙地，均奕奕有生气。江先生或其亲友，必于当时台湾，有目睹耳闻者也。民国二十年广州《越华报》，二十二年广州《国华报》，亦曾载公专传，其叙事略同江传（本年南京教育部编《教育年鉴》，及广东中山大学出版《文史月刊》第五期其预告目录均载公专传，内容惜未见）。

公之诗词常为海内所称道，梁启超先生《饮冰室诗话》，赞为“诗界革命巨子”，与黄公度先生同致景仰。其他闻人诗话，称述者不胜枚举。

自九一八事变，三省沦倭，公之行谊，忽甚为人所思慕。因思其人，遂及其著作，连年南北来索诗集及请代刊印者不绝。民国二十二年五月，天津《大公报》且为公出专刊，由清华大学教授吴宓（陕西人，字雨僧），至各处纪述乙未台湾自主抗倭之事迹者，连年尤不胜举。所谓疾风知劲草，世乱识忠臣，公之精神其与汉族同不朽矣。





4.业师知遇


公自蒙童而至科第，其最主要业师，厥为公父潜斋公，学宗程朱，所至薰化，台北门弟子甚众也。

在家庭之外，公亲炙之业师而兼知遇之长官，厥为唐公景崧，字维卿，广西灌阳县人。清翰林，其文章事业，世所周知。

至科第受知之宗师，台湾童子试，为丁公日昌，广东丰顺人，为当时台湾（福建）巡抚兼提督学政。公初步成名，全受其吹嘘。福州乡试受知之主考，为黄体芳、吕佩芬。北京会试受知之总裁，为廖寿恒及宗室昆冈。又乡试房师刘幼丹，湖南人，甚相知。公内渡后，刘公时为江西布政使，有招公统练常备军之议。

归国后初受知遇之长官，为许振祎，字仙屏，光绪乙未丙申时为广东巡抚。嘉公志行，曾与尚书廖寿恒联衔会奏，公守台义烈，请旨特允回籍广东海阳者也。

其后在粤受知之长官，为岑春煊，字云阶，广西西林人。光绪丙午丁未时为两广总督，勤奋新政。以公在岭东办学有成，聘公到广州协办两广学务。因为具奏，请旨留粤办学者也。





5.至　友


公之友识虽甚广，而至友则寡。虽老成凋谢，查考难周，兹但举其所知者如下，其不知者则缺焉。

在台有谢道隆先生，字颂臣，行四，彰化县人，清廪生，秉性忠义。乙未助公举义抗倭。事败主归国谋恢复，随公内渡者也。其孙善飞行术，现为中央空军长官。

在潮梅讲学时之至友，有温仲和，字慕柳（一字柳介），清翰林，同办岭东同文学堂。黄遵宪，字公度（别号人境庐主），清湖南布政使（据《清史稿》为按察使）。梁居实，字诗五（别字仲遂），清德、比、日诸国使馆参赞。陈庭凤（字鹤云），清孝廉。皆道义交，有共济时艰之志。温、黄、梁三公皆嘉应人，陈公则镇平人。

在广州掌教时之至友，则有刘士骥，字铭伯，广东龙门人。况士任，字晴皋，广西人。皆两广学务公所同事。汤寿潜，字蛰仙，浙江山阴人。是皆常闻公称道其才识志操者。刘公为保皇党所刺杀。况公亦早殁。惟汤公辛亥革命曾出任浙江都督。

其为公作墓志铭之同宗丘馥，亦公之至好。号荷公，一字果园，福建上杭人。曾随公赴南京组织临时政府，并曾为公编次诗稿者也（公作粤代表赴南京组织临时政府时随行者，除荷公外尚有林鲁传、李柏存、黄慕松、丘心容、丘香畴等，多为公门生）。





6.门弟子


公以讲学多年，门弟子之众，难以举数。有旧书院课艺弟子，有新学校训育弟子，有执古礼投拜弟子，有自行赏识收罗弟子，有单请教文艺诗词弟子，有仰慕德学随侍执务弟子，有问道私淑弟子。惟籍贯以广东为独多。则以讲学所在地故也。虽以考查维艰，难免不尽不实，亦略举世现知名者数人于次，以见一斑，未详者缺焉。

邹　鲁，字海滨，现广东中山大学校长，中央执行委员。

黄慕松，现参谋本部次长，中央执行委员。

姚雨平，现中央监察委员，辛亥革命北伐军总司令。

林　震，字叔慧，辛亥革命广东北伐军第二师师长，收复江北有功。

林修明，黄花岗七十二烈士之一。

饶景华，字希野，前虎门要塞司令，将军府将军。

李次温，现中央监察委员。

又闻前粤军第一师师长郑铿，前临时大总统府政务厅厅长谢良牧，前广东省省长陈炯明，均曾拜公门墙。现广东省政府主席林云陔，则为两广方言学堂之门生云，尚俟再考，一时未能备举矣。





7.后　人


公初订婚台中林氏，未成婚而殁。后迎娶廖夫人，次娶吕夫人。共有子八人，女五人。子名琰、斌、琮、球、琳、璟、瓒、琅，女名顺、淡、锦、廉、赓，其成长者子五人，女二人，依年龄顺列于次。

次女，淡，许字平远门人林震，戊申年二十一岁，将成婚而殁。

三男，琮，字念台，留学日本，得东京帝国大学工学学士学位。

五男，琳，字镇侯，留学日本，在国立东京高等师范学校文科毕业。

五女，赓，许字兴宁饶肇枢，字伯丹，北京中国大学法律科毕业。

六男，璟，字小宋，留学日本，因苦学染病，民国十一年壬戌，二十二岁夭殁。

七男，瓒，字伟侯，现在广州习法政学。（一九七九年卒于香港——编者注）。

八男，琅，字公范，留学日本，在东京文理科大学习理科。（抗战初病卒于重庆——编者注）。

至公诸孙，不备列。





8.谱　跋


研究史学，欲知先贤之行谊思想著作，如何进展，年谱尚矣。但从来作年谱者多数百年后之学子，若为人子孙而为其先人作年谱者，则甚少。然年湮代远之学子，则材料不易充足真确。近亲子孙，则措辞称谓难，不免主观溢美。虽然，公去世不过二十馀年耳，而老成凋谢，时乱年荒，事迹之湮乱，著作之遗讹，日甚一日。琮兄弟惧负先人德业，误后世观听，因由舍弟琳先作公传家年谱，其裒集材料，编次年月，颇费苦心。今春琮应国人之渴仰，编选公遗诗中之鼓舞民族国家精神者，以成一集。遂根据琳弟所作传家年谱，稍事删订，加入国家民族大事，及诗篇著作两栏，使公行动之社会背景，著作之思想根源，跃然纸上。并增删其谱前叙述，作前志；另补入其生前身后周围各情，作后志。是为传世年谱，将附刊于诗篇之后，使读者益以明公之志行著作也。然措辞称谓，务作百年后修史者客观立言，不敢过事忌讳铺张。盖此年谱所述，亦犹公遗诗之在民族国家之地位也。特处处尚感觉材料缺乏，事迹模糊，诸多错漏。噫！身后不三十年，其子孙尚如此，则数百年后，读公遗著欲为作年谱之学子，将何如耶？是则兹谱之作，或不为识者所讥欤？惟幸先进大雅，多所见教，以资他日补正耳。中华民国二十三年甲戌　四月。

公之不肖子丘琮，作谱已竟，谨述经过，而为之跋。

台北版《岭云海日楼诗钞》后记

省立台北图书馆藏有《丘、黄二先生遗稿合刊》一册，是民国三十一年六月彰化施梅樵编印的。书首刊有施氏序文谓：“天地诞降英将，固与国家文献相维系者也。国运隆昌，才人辈出，若汉魏之有曹刘、南北之有鲍谢、唐之有李杜、有元白、有韩孟、宋之有苏黄，类皆以诗歌文辞名世。近代诗学日盛，虽僻壤遐陬、牧夫竖子，亦解歌咏，香闺处女、绣阁名姝，亦嗜吟咏。风雅之感人如此其广，未始非斯文得延一线明征也。丘逢甲进士字仙根，官工部主事，台中州人，诗名海内外，与嘉应之黄遵宪（字公度，官臬宪）之诗相伯仲。此二老平生著作宏富，虽已作古人，余读其遗篇，心为之醉，朝夕不忍释手。余每思有诸己者不如公诸人，爰不辞数月之辛苦，亲自抄謄，并妄为选择，付之剞劂。斯集一出，俾岛内之青年吟侣熟读详味，便可日进无疆，则此集之益人岂非浅哉！……”编者所推崇于丘氏的，只是其“诗闻名海内外”，对于丘氏一生最为国人所景仰的爱国思想与抗日行动，只字未提。所以经其选择刊出的诗篇，尽是一些文学意义比较深长的作品。这因当时编者的环境所限，毋怪其然。不过，我们在传抄整理之后总有“美中不足”之感。因此，我们拿这意思告诉丘念台先生，请他指示，补充。

不久，念台先生送来民国二十六年出版的《岭云海日楼诗钞》四巨册；这是由仓海先生的同怀弟瑞甲、兆甲诸先生编辑，并经邹海滨先生校定，可算是当今最完备的仓海诗集了。我们即据以标点印行。但有一点必须附带说明，原书对于同义异形之字，例如“游”“遊”、“叠”“疊”、“邨”“村”、“象”“像”、“淡”“澹”之类，都是并用的；也有目录作“叠”而本文作“疊”的；凡“目录”与“本文”不同之处，我们乃根据“本文”予以统一，馀则概未改动。

本书在付印之前，除承张剑芬先生细心订正，并经指出多处原刊的误植外，又蒙丘念台先生拨冗校阅，所有总目后“附志”与序、跋、小志及年谱后之“附注”，俱为念台先生所加。附此说明，并示谢意。

周宪文　一九六〇年七月二十一日

（一九六〇年七月二十一日于台北）

柏庄诗集跋后

陈炎正[16]

吾生也晚，未睹乡前辈丘工部芝范，及读其诗，惊其才华，正为之倾倒不已。

丘逢甲，字仙根，又字仲阏，号蛰庵，晚号仓海君，故学者称仓海先生。原籍广东镇平县，同治三年甲子生于苗栗铜锣湾。先是其曾祖仕俊公，约在乾隆年间渡台，卜居彰化东势三角庄，所处大甲溪畔，土番部落，粤客籍，辟草莱以居之。祖有乃父风，任侠仗义，名闻一方。父龙章，字诰臣，独舍武就文，嗣而设教里中，奖掖后进焉。

逢甲生而颖异，未舞勺即负诗名，时人以神童目之。光绪戊子登贤书，越明岁，联捷成进士，钦点工部主事。未几，去官还里，灌阳唐景崧延主崇文书院，菁莪棫朴，多所造就，自是台湾文运为之一兴。十六年为葺新居于台湾顶八庄之大埔厝，颜其庐曰：“柏庄”。宅中有老柏，而具花木池亭之胜，遂以名之。台南唐赞衮太守为榜其门云：“经传绛帐多来学，屋绕青山好著书。”盖为一时之极盛矣。

乙未割台议成，台胞力倡自主，逢甲既任团练使，号令发施，遂为义军中枢。景崧既遁，乡勇溃散，仙根不得已亦内渡。兵燹所至，遽幻虫沙，顾自世事陵替，惟所存者则其浩然正气也哉！闻工部自能诗后，读作日不辍，积各体诗数万首，离台后，传为里人所得，傅秀才鹤亭拟借抄未果，诗遂亡。不佞迩年来，偶于墩南野逸得其手稿一帙，鼎脔之尝，幸出秦火，而于先贤手泽，又奚止于珍之什袭，歆忭若狂。因缀数言以叙梗概，至于工部之志业，固自仰之弥高，夫复以妄赞一辞。

时于戊午年（一九七八）贰季满月。

一宗地方士绅密控丘逢甲重要档案史料的介绍与考证[17]

徐博东

在不少有关丘逢甲的史料中均记述，丘逢甲内渡大陆后，因其积极倡导新式教育，由赞助维新改良，进而同情支持孙中山先生领导的民主革命，引起封建顽固守旧势力的忌恨。某些地方士绅遂朋比为奸，屡向清廷诬陷密控丘逢甲，要求“严拿惩办”。然而，“密控”丘逢甲者究系何人？“密控”的具体内容又是什么？对此我们却不得而知。

一九八五年年底，笔者到北京中国第一历史档案馆搜集有关史料时，有幸查阅到一宗珍贵档案，为我们解答上述问题，提供了一份颇为难得的确凿证据。现笔者将其全文分段标校，并稍作考订，附录于文末，供研究者参考。

一

这宗档案标题为：《广东举人黄遵楷等揭告在籍工部主事丘逢甲等与革命党人通声气禀》（以下简称《禀文》），附抄《清议报》刊载诗稿。该《禀文》系毛笔楷书抄件，文长约两千四百字，若加上所附丘诗两首，全文则有三千两百字左右。具名密控丘逢甲者共计五人，领衔者为广东嘉应州举人黄遵楷，其馀四人为：兴宁县举人罗翙云、长乐县举人陈元烽、平远县拔贡生韩宗琦、镇平县举人陈展麒。文末仅署写作时间为“二月十七日”。

依笔者推断，此禀当为一九〇七年所作。其理由如次：（1）该《禀文》中称岑春煊为“前粤督岑”。据查阅《清代职官年表》，岑春煊由“粤督”改调“云督”为一九〇六年九月，可见写禀时间当在此之后。（2）该《禀文》中又称：“乙巳春，（丘逢甲）于镇平私立两创兆学堂，去年在闽省辖境之武平、上杭又设两创兆，在嘉应、平远与镇平毗连之境亦设两创兆……”“乙巳春”即一九〇五年春，而丘逢甲在武平、上杭和嘉应、平远与镇平毗连之境创设创兆学堂，据查则为丙午年之事，故而，札中所云“去年”者，当为一九〇六年。由此可知，该《禀文》当为一九〇七年所作无疑。这件《禀文》现藏于民政部档案全宗，开头即已写明禀呈尚书大人，一九〇七年前后民政部尚书乃徐世昌，那么这件《禀文》应该是呈递给时任清廷民政部尚书徐世昌的。

具名密控丘逢甲的五名士绅是些什么人呢？

关于黄遵楷，据《黄遵宪年谱》载：“咸丰八年戊午，先生（黄遵宪）十一岁……季弟牖达（遵楷）生。”[18]又载：黄遵宪有“同母弟三，妹二。仲弟遵模（一作‘遵谟’）字采汀，广西候补知府。叔弟遵路，字公望，州庠生。季弟遵楷，字牖达，光绪己丑科举人，大挑知县，署福建厦门同知。长妹珍玉，次妹碧玉。庶弟一，遵实，字实甫，庶母吴出。庶妹二，芳玉、佩玉，庶母刘出。”[19]又据笔者查阅《光绪嘉应州志》，在参与修撰该志的“职名表”中，黄遵楷为“襄理”之一，并注明其职名为“福建大挑知县”。

另据《黄遵宪与日本友人笔谈遗稿》序述，光绪三年（一八七七）黄遵宪奉派出任驻日本公使馆参赞时，曾携其五弟遵楷一同赴日，为使馆工作人员。黄遵楷所撰《先兄事实述略》[20]就黄遵宪病逝一事说：“乙巳二月，讣至闽疆，遵楷适权厦篆，不能亲赴其丧，及其葬也，遵楷又随使日本，不能亲自执绋。”所谓“随使日本”，是在一九〇五年黄遵宪病逝至一九〇九年下葬期间。据查黄遵楷所撰《金币制考》，可知其奉派出驻日使馆商务委员一事。该书前言曰：“癸丑二度到日。”文内又云“五年以前再来东京……”等语。[21]“癸丑”即一九一三年，而一九一三年的前五年即为一九〇八年左右。

由以上资料可知，黄遵楷乃清末著名维新派人士黄遵宪的四弟[22]，生于一八五八年，小黄遵宪十一岁，大丘逢甲六岁，光绪己丑科举人，大挑知县[23]，署福建厦门同知（即副州官）。中举前曾随其兄黄遵宪赴日，为驻日本公使馆一般工作人员；一九〇八年又奉派出任驻日商务委员。曾协助温仲和编修《光绪嘉应州志》，著有《金币制考》《先兄事实述略》等。

至于其他四名参与“密控”丘逢甲的乡绅，笔者目前仅对“长乐县举人陈元烽”的生平略知一二，其馀则无从查考。

在一九四九年补编的《五华县志》“清代举人”一栏中记载：“陈元烽，城内人，光绪二十六年庚子辛丑恩正并科举人，官东兰、翁源县长。”文中所称“城内人”，即今五华县华城区人。东兰乃广西属县，翁源，即广东翁源县。

二

现在的问题是：（1）众所周知，丘逢甲与黄遵宪私交甚笃，过从甚密，而从黄遵楷所撰《先兄事实述略》内容来看，黄氏兄弟俩人的感情亦颇为深厚，何以黄遵宪病逝后仅两年，其胞弟黄遵楷便不顾先兄与丘逢甲之交谊而向丘暗下毒手？个中内情何在？（2）丘逢甲与温仲和乃光绪己丑科同科进士，相互引为至交，曾一同在潮汕地区创办新学，关系非比寻常；而温仲和总纂《光绪嘉应州志》，延揽黄遵楷为其“襄理”，可见温、黄两人的关系也不至太差，何以黄遵楷却独独如此忌恨丘逢甲，欲置之死地而后快？（3）黄遵宪乃是与康、梁齐名的维新派人物，可从《禀文》内容来看，其弟黄遵楷却对康、梁等维新派人士恨之入骨，在政治思想方面大相径庭，水火不容，这又该如何解释？

据查，一九〇五年—一九〇九年间，嘉应州丙村三堡学堂监督江秉乾，与当地旧绅“争丙市公局及杂捐为校舍经费”，被诬陷为“劫盗”而遭迫害。时任两广学务公所议绅兼惠潮嘉视学员的丘逢甲，以公职故，出面始终护持江某。有人劝告丘逢甲说：“此案乃保安总局局绅黄某所为，黄为遵宪介弟（即大弟遵模——引者注），故州牧右之，惠潮嘉道亦右之。先生与江非亲非故，何必如此？”丘逢甲正色曰：“然则新学萌芽，任受摧折，亦坐视不救耶？公度（黄遵宪）读书破万卷，交游遍四海，岂有庇一弟以误一州者哉？”[24]依笔者推断，此事极有可能是丘、黄结怨之主因，同时也是黄遵楷何以纠集多位士绅向丘逢甲暗下毒手之由头。不过，由此亦可见丘逢甲主持公道、不徇私情之可贵品格。

以上史实或许有助于我们理解上述前两点疑问。至于第三点疑问，恐怕只能从黄遵楷原本就与其兄弟黄遵宪的政治立场根本不同来加以解释了。

总之，清理这些头绪，搞清楚上述问题，有助于我们认识爱国志士丘逢甲，了解丘逢甲内渡后所处的复杂环境和人际关系，理解十九世纪末二十世纪初广东农村中新旧思想和各种政治势力之间的剧烈斗争。

三

这封《禀文》，充分暴露了黄遵楷等这伙封建士绅，不仅对当时正在中国蓬勃兴起的资产阶级民主革命潮流极端恐惧，视为洪水猛兽，而且对康、梁为首的保皇派（资产阶级立宪派）亦切齿痛恨。他们给丘逢甲所罗织的种种“罪证”，有的显系无中生有，诬陷栽赃，有的是指鹿为马，似是而非，捕风捉影；当然，也有的确属事实，但这些事实不仅无损丘逢甲的形象，却恰恰反证了丘逢甲晚年追随时代潮流，思想不断进步，由赞助维新保皇进而同情倾向民主革命的可贵精神。

现笔者将《禀文》中给丘逢甲罗织的所谓“罪证”，归纳为如下数端，供研究者辨析：

1.私吞饷银，买田造屋：“丘逢甲为亡台逃员，原籍镇平，由台归镇，吞饷十数万，俄而广厦告成，良田千陌。”

关于所谓丘逢甲“私吞饷银”之说，首见于易顺鼎一八九六年所作之《魂南记》，文曰：“道员林朝栋、杨汝翼、主事丘逢甲皆拥巨资弃师潜逃。”一八九七年洪弃父所作《寄鹤斋诗话》亦说：“吾郡丘进士仙根……昨年时事破碎，闻唐抚弃台西遁，已遂弃义军仓皇渡海，军饷不发，家屋尽为部下所焚。”但流布最广、影响最大者，乃二十年代初连横所撰《台湾通史·丘逢甲传》。该书写道：“……十三日，日军迫狮球岭，景崧未战而去，文武多逃。逢甲亦挟款以去，或言近十万云。”此实乃无中生有、捕风捉影之说。拙著《丘逢甲传》“考评”一节及戚其章先生为拙著所写的《序言》中，已详加辨析，这里不再赘述。

2.假倡兴学，图谋不轨：“己亥倡办岭东同文学堂，招集生徒，昌言革命。”“乙巳春，于镇平私立两创兆学堂，去年在闽省辖境之武平、上杭又设两创兆，在嘉应、平远与镇平毗连之境亦设两创兆。时有‘创之有罪，兆实不详’ 蜚语。统计丘族，上下各属数百里，户口万家，壮丁万人，以丘逢甲之志，藉学联络，选作亲军，冀图大业而已。尤可骇者，集数百银元设两等小学，遽雕刻‘举族文明’ 匾额簇拥于邑城宗祠之上，欺世盗名，莫此为甚！”

丘逢甲将其创办的族学堂命名为“创兆”，实乃为纪念镇平丘氏始祖创兆，并曾手书楹联曰：“创新学界，兆大人文。”其寓意已至明矣。黄遵楷等士绅为陷丘逢甲入罪，不择手段至此！丘逢甲返乡创办族学，实受黄遵宪的很大影响和鼓励。而“举族文明”匾额，实乃两广总督岑春煊为表彰丘逢甲创办族学所作出的成绩而赠。

3.暗通乱党，朋比为奸：“庚子楚南事起，康有为命欧渠甲汇银三千两与为川资，亟欲往共图之，以温仲和太史谏从缓，闻败而止。”“奏革举人陈庭凤[25]，戊戌倡乱于镇平，尚在候辑，系与丘逢甲胞弟瑞甲为翁婿，前经古玉田以丘与陈朋比为奸，上控各大宪在案。现陈已客瞽，岁冬为丘逢甲招匿在省丘氏书院，凡有机密，悉与谋之。”去年冬，丘逢甲之心腹“刘士骥将有东洋之行（闻为《民报》馆函招）……去年三月，丘曾遣其亲信子弟三人渡东留学，经费悉代筹之。近与孙书问往来，消息甚密，不可猝知。然数见寄《民报》于丘，是丘、刘与孙又如一鼻孔出气矣”。

“庚子楚南事”即一九〇〇年唐才常“自立军武力勤王”事。此事有待查证，若联系到丘逢甲曾于一八九八年作《经武十书》，内容“皆言练军之事，方将以为新政之助”，甚至还打算“担任此职”，看来，丘同情支持自立军勤王并“亟欲往共图之”，是有可能的（新发现的史料证明，确有此事。见拙著第四版《丘逢甲传》）。陈庭凤是镇平新铺镇福岭村人，清末革命志士。据丘逢甲侄孙丘晨波说：“陈庭风与丘辑甫（即丘瑞甲）不是翁婿关系，辑甫叔公及辑甫叔婆去世时我已二十岁，见过辑甫叔婆的弟弟，从未闻与陈庭凤有关。”此外，据查，陈在镇平举事败露后，急乘船经潮州远避南洋，其后一直奔走于南洋各岛，为推翻清廷而呼号，以致后来双目失明，病殁于婆罗洲，并无藏匿于广州的任何佐证。

刘士骥[26]，字铭伯，广东龙门县人，丘逢甲至友，桂抚张鸣岐的亲信幕僚，实乃保皇党人而非革命党人，后因牵连到康、梁保皇党一起经济权益纷争，而在一九〇九年五月遭同党暗杀于广州。至于所谓丘“遣其亲信子弟”赴日留学事，若指丘家“子弟”，可知丘逢甲之子丘念台为第一人[27]，而时间是在一九一三年二月，其时，丘逢甲已去世一年之久。后来才陆续有念台三弟琳、妻梁筠端、四弟璟分批前往日本读书。初为自费，后考取官费。《禀文》所云显然不合事实。若系指丘逢甲“门生”，则人数颇多，远不止三人，且早于一八九九—一九〇三年间丘逢甲在潮汕创办岭东同文学堂时即已这样做。故《禀文》所云亦颇不确切。又“孙”即孙中山先生，丘、孙之间是否果真有“书问往来”？

孙是否曾常“寄《民报》于丘”？颇值得注意，然目前尚无其他佐证，难以认定。

4.包庇族凶，独霸镇平：丘氏家族，在乡“残杀比邻。息干戈仅数天，更凭陵城阙，杀人焚屋与傅姓。事甫寝。即持械入城，毁掠杨姓学堂，拒捕伤勇……丘逢甲在省知主谋胞弟丘兆甲暨族凶徒难逃法网，运动其心腹刘士骥查办”。刘到县，“开复已革衣领，释放已获凶犯，转行革办杨姓，檄斥县官。邑之人咸惊惶，以‘镇平为丘之镇平已矣’”。

旧社会，镇平城乡不同姓氏之间械斗确时有发生，且原因颇为复杂。然所云丘姓与傅姓、杨姓之纠纷，据丘晨波先生回忆说：“丘姓与杨姓确曾械斗，地点在白泥湖，时间不清楚，双方各死一二人，未闻逢甲公参预此事，兆甲叔公时年幼，亦不可能率众械斗。此次械斗可能在逢甲公内渡之前……丘姓与杨姓未闻曾有械斗。”实情如何？待考。

5.心怀叵测，有诗为证：丘逢甲“颜其室曰：‘蛰庵有相，时而动之。’ 竟然霸王盛气，郁不可遏。尝书厅事联云：‘手造江山自成境地，目空今古世无才人。’ 生平诩能诗，出所作多类是”。“证以《清议报》《丛报》丘逢甲所著诗，益知其为革命魁党而诛锄决无庸缓（诗另抄）。”

丘逢甲故居内的全部匾额和楹联，总计有十六幅之多，其中仅有四幅为丘逢甲自书，其馀皆为丘宅落成后，丘逢甲的一些至友陆续题赠，并无《禀文》所云之句。所云丘氏居室，匾额仅有“蛰庵”两字，楹联是“马来西极，龙卧南阳”，皆出自当时著名书法家、状元、殿撰夏同龢手笔。至于大厅，则有匾额一幅，上书：“心泰平草庐”，为时任粤省巡抚许振祎所赠。楹联有二副，一为：“西枕庐峰，东朝玉笔，山水本多情，耕读渔樵俱适意；南腾天马，北渡仙桥，林泉皆胜境，用藏出处尽随心。”一为：“地势踞赣闽粤之交，山水清雄，环百里自成小聚；族居自宋元明以降，渊源宏远，从廿世再数初迁。”这两副楹联无落款，系丘逢甲所撰。据丘晨波先生介绍，丘氏故居的楹联、匾额向无更换，保存至今。可见，《禀文》所云，显系企图陷人入罪之蓄意杜撰。众所周知，丘逢甲内渡后处境险恶，一向为人谨慎小心，尽管其对清廷确心怀怨恨与不满，但岂有如此不顾一切地坦露胸襟而授人以柄之理？至于梁启超为主笔的《新民丛报》，其与《清议报》皆为康、梁保皇派所办之刊物而非革命党之刊物。且从《禀文》所附发表在《清议报》上的两首丘诗内容来看，也只能说明当时丘逢甲仍属康、梁一派，其政治思想倾向尚未转变到革命派方面上来。

以上为笔者对该《禀文》的初步考证，不妥及尚存疑问之处，亟盼识者赐教。

附：广东举人黄遵楷等揭告在籍工部主事丘逢甲等与革命竟人通声气禀

（附抄《清议报》刊载诗稿）

具禀，广东嘉应州举人黄遵楷与兴宁县举人罗翙云、长乐县举人陈元烽、平远县拔贡生韩宗琦、镇平县举人陈展麒等谨禀。

尚书大人阁下：敬禀者，为奸谋共见，乘间窃发，联恳密速奏办，以维大局而保生民事。

窃惟古今变法之会，为治乱兴亡之一大机关。转移是非，混淆真伪，其各持门户以朋党而祸天下者，患犹浅；其别有肺肠以权奸而窃天下者，患实深。王莽折节谦恭，曹操西迎天子，当时天下信之，谁知卒为祸首。方今时局，视政学为安危，有心人揆而度之，正不能不审慎机关漫无所措于其间也。中国人心风俗与各国不同，患在桀黠者饬奸为忠，尤患在模棱者多谋寡断。如学堂盛，称为“强国保种”，而革命军偏起于是，适以亡国，适以残种，讵学堂之不善而学务可废弃哉！奸人以伪混真，乘间窃发，其罪直如操、莽。所谓乱臣贼子，人人得而诛之，苟得其确实证据，即不容须臾缓也。康党、孙党，若保若革，即保即革，皆藉端变法，托名兴学。孙汶（文）在东洋与留学生组织之《民报》，主义在革命，以立宪为弥缝。梁启超之《丛报》，忽保忽革，忽共和忽专制，观其表面若宗结旨无定者，然而不离“劫后排满”，即不离革命。庚子楚南之变，经张宫保搜获证据，康为正龙头，梁为副龙头。康名“有为”，其伪票曰：“富有”，曰：“贵为”。幸而事败，不幸而党魁未诛。迄今祸势漫延，甚至反持要区，岂不大可惧哉！夫总学堂主权责者，各直省有提学司，源未能清，流何以洁！职等幸为清民，勉为义士，事关重大，未敢轻言，然有迹象太张，事机已露而不得不言、不忍不言者，敬为我大人一一陈之：

如在籍工部主事丘逢甲、广西怀集县[28]知县刘士骥，平日豺狼成性、虺蜴为心，又善能蛊惑当途、钻营仕路，而皆为革命魁党，纤悉无可疑，苏、张所难辨。前粤督岑为所蒙蔽，均举为广东学务公所议绅、广东提学司省视学。呜呼！岑督之用是人也，盖信以为忠而无忝厥职也。孰知有大谬不然者，引虎自卫不为虎伤，见亦罕矣！若不早图，后君噬脐其及图之乎？然知人则哲，惟帝其难，千古佥壬用世，借经术以文其恶，假忠信以济其奸，往往能欺上智而不能欺下愚，能蔽朝廷而不能蔽草野。盖一为所忌，一为所忽，对所忌操术无不密，对所忽用情或偶疏，且迹象之张，事机之露，上虽欲闻而多壅，下则可见而察知也。左文襄之言曰：“督抚位置高，隔阂多。”职等不敢为岑督咎，惟大人广开言路，所以宏远谟、清君侧者，意尽在斯。职等勉竟愚诚，计惟扶大局、安人心者，情无不实。

丘逢甲为亡台逃员，原籍镇平，由台归镇，吞饷十数万，俄而广厦告成，良田千陌。颜其室日：“蛰庵有相，时而动之。”竟然霸王盛气，郁不可遏。尝书厅事联云：“手造江山自成境地，目空今古世无才人。”生平诩能诗，出所作多类是。己亥倡办岭东同文学堂，招集生徒，昌言革命。庚子楚南事起，康有为命欧渠甲汇银三千两与为川资，亟欲往共图之，以温仲和太史谏从缓，闻败而止。

奏革举人陈庭凤，戊戌倡乱于镇平，尚在候辑，系与丘逢甲胞弟瑞甲为翁婿，前经古玉田以丘与陈朋比为奸，上控各大宪在案。现陈已客瞽，岁冬为丘逢甲招匿在省丘氏书院，凡有机密，悉与谋之。乙巳春，于镇平私立两创兆学堂，去年在闽省辖境之武平、上杭又设两创兆，在嘉应、平远与镇平毗连之境亦设两创兆。时有“创之有罪，兆实不祥”蜚语。统计丘族，上下各属数百里，户口万家，壮丁万人，以丘逢甲之志，藉学联络，选作亲军，冀图大业而已。尤可骇者，集数百银元设两等小学，遽雕刻“举族文明”匾额簇拥于邑城内宗祠之上，欺世盗名，莫此为甚！乃称文明，未期月已残杀比邻。息干戈仅数天，更凭陵城阙，杀人焚屋。与傅姓事甫寝，即持械入城，毁掠杨姓学堂，拒捕伤勇。县通禀曰：“在城如此，在乡可知；对官如此，对民可知。”拿获五犯，详革六名，律所难容，批从严办。丘逢甲在省知主谋胞弟丘兆甲暨族众凶徒等难逃法网，运动其心腹刘士骥查办。刘到县，袖出通禀，演说大堂，两造未讯一语，开复已革衣领，释放已获凶怨，转行革办杨姓，檄斥县官。邑之人咸惊惶，以“镇平为丘之镇平已矣”，是可忍孰不可忍！证以《清议报》《丛报》丘逢甲所著诗，益知其为革命魁党而诛锄无庸缓。（诗另抄）

电，去年冬，刘士骥将有东洋之行（闻为《民报》馆函招），以查办丘案暂止。去年三月，丘曾遣其亲信子弟三人渡东留学，经费悉代筹之。近接孙书问往来，消息甚密，不可猝知，然数月见寄《民报》于丘，是丘、刘与孙又如一鼻孔出气矣。

查，刘士骥为粤东龙门县人，原与惠州归善县欧渠甲同为康有为之门生。欧曾着《历代革命说》，中有“革义行于五洲，革风被于四海”及“亚东大陆稍为阻抑，其视亦不远”等语（见《清议报》首本）。其《新广东》一书尤极言革命之事。去年在南洋星埠《总汇报》馆主笔。刘特禀荐于岑督与广东提学使司，开复其已革之生员，援引同类，不遗余力。工牢笼之术，坚党羽之心，暂假官权，以逞福威，终期鼎革而分新故，奸雄伎俩大概如斯。虽梁冀才能仅称跋扈，子阳坐大适形井蛙，而王衍图覆晋以自尊，张邦昌计希金以作伪，成事虽不足，破坏则有馀。天下兴亡，匹夫有责，居官守土，竭智效忠。与夫见兔而顾犬、亡羊而补牢，何如保邦于未危，制治于未乱之为得也。况乎迹象太彰，事机已露而可勿亟图哉！

两宫宵旰忧勤，惟兹大辟朝臣、变更制度、未易典刑。伏惟大人为中邦柱石，作清国贤臣，身有千秋，名垂万世。绸缪未雨，在毋信奸为忠；迅击如雷，幸勿养痈贻患。维持大局，保全生民，须密以速，据实奏办。为此联恳，敬请钧安。伏乞垂鉴

黄遵楷等谨禀

二月十七日

照抄《清议报》仓海君（即丘逢甲）稿

苦雨行[29]

雨师昼夜驱龙行，一雨三月无停声。鸟沉兔没不敢出，仰视天日长冥冥。

冬寒凛冽春未雨，浸淫木气浑归水。稚阳欲茁老阴遏，乃张母权侵厥子。

寒风吹天不肯高，阴云四压天周遭。娲皇补处今毕漏，石炼五色难坚牢。

尽倾海水向天半，警波怒涛满空散。竟无一片干净土，着足大地成泥烂。

雄雷噤断鸣雌雷，百虫肭出户不开。花藏柳匿避雨气，虽有羯鼓安能摧。

物过为淫极必反，下士谈天叹天远。恐将降魃来止雨，倒行逆施两俱损。

不然不日复不月，地晦天昏寒水发。几疑世将入混沌，待起盘古冢中骨。

欲书绿章上青帝，请收政权屏阴翳。膏雨和风各听令，万方重纪岁华丽。

题星洲寓会看云图[30]

看云不作狄梁公，屈身几以牝朝终。看云不作杜陵翁，许身稷契仍诗穷。

男儿生果抱雄志，眼光到处古今避。我所思兮大海南，岛上看云有奇士。

丹青貌形不貌神，茫茫云海谁写真。直取乾坤万古眼，化作一气相氲氤。

阳云出冬阴云夏，鲁马赵牛物交化。置身云外看云中，去之君兮纷来下。

眼前所见云非云，中有看者精神存。古今万事云变灭，嗟哉郁郁何纷纷。

不见卿云纠缦色，但看浮云蔽西北。坐令下士怀百忧，高天无青日不白。

平生长剑空倚天，未能划断云连绵。亦知阴霾势非在，其奈勃郁当吾前。

登高丘兮望远海，八表停云有人在。世闻难得吉祥云，望气空怜成五彩。

九渊沉沉垫者龙，云兮虽起将谁从。雷霆收声电收影，极目闭塞将成冬。

天心地留画图里，云生海山吸海水。淋漓元气大九州，霖雨苍生以龙起。

丘逢甲诗之台湾情结[31]

许宗元

甲午战败，清廷割台湾，由此引出中国诗史上独一无二的爱国诗集《岭云海日楼诗钞》。作者丘逢甲为台湾著名青年士绅。日军占台，甫过而立之年的丘氏任全台义军大将军，率义军与日寇血战，兵败内渡。丘诗据说多达万首，然多毁于兵燹；内渡后集一八九五—一九一一年所作诗词一千六百馀首，题为《岭云海日楼诗钞》。集中思想感情最显著最沉重者即台湾情结。其台湾情结孕育于政治与文化两大因素。乙未内渡前，丘氏之反对割台、保台壮举无疑是政治上的爱国主义。内渡后表现在丘诗中的台湾情结，应更多地从文化因素上考察。政治因素尽人可解，文化因素当作四方面认识。

中国文化有尚统一的特点，而且很早便有统一的汉字。丘诗《十四夜月》“山河终一统，留影大瀛东”正表现此一统观。《送颂臣之台湾》亦然：“王气中原在，英雄识所归。为言乡父老，须记汉官仪。”丘诗每以牢记汉官仪、珍存汉衣冠寄语故乡同胞；以“岛中义士依然在，伏腊年年奉汉家”“碧血纵埋非汉土，赤心不死尚唐年”激励、赞扬爱祖国的台湾人民，在“碧血”两句后自注“台中义士，尚奉中国正朔”；以“大九州当大一统”自勉并与台胞共勉。

丘氏以诗书起家，丘逢甲少年时即助父执教，二十六岁中进士后主讲台湾各书院、传播新思想，教化台民之功最著。由于家国一体观念已入台人心中，所以乙未年丘逢甲登高一呼，毁家纾难，全台绅民舍命赴难，部将丘、谢、吴、徐、姜等皆大族，大族村社纷纷拼死守土保台，乃有次年丘诗“春愁难遣强看山，往事惊心泪欲潸。四百万人同一哭，去年今日割台湾”。这里不仅是四百万台胞为一家，更是台湾内地为一家。“书生忽戎装，誓保台南北，当时好意气。灭虏斯可刻。何期汉公卿，师古多让德。忽行割地议，志士气为塞。刺血三上书，呼于不得直！”正是对宰割家国者之憎恨。其《离台诗》六首之首“宰相有权能割地，孤臣无力可回天”亦复如是。“诗成复自写，不辨泪和墨”，以及“相逢欲洒青衫泪，已割蓬莱十四年”，“一幅千秋家国泪，不堪齐洒岭云边”无不是这种家国一体观的体现。

由于台湾是内地迁台者（尤其闽粤人）与土著共同开发的宝岛，乙未巨变时，台民大多早已视台湾为故乡。宅院田园，社祠乔木，村路溪桥，祖宗庐墓，一一化为乡土情结，孕育出丘诗：“明月出沧海，我家沧海东。独怜今夜月，犹与故乡同。丧乱山河改，流亡邑里空。相思只垂泪，顾影愧归鸿。”“落尽碧桃归未得，望仙桥畔望家山。”“暗香疏影寒溪月，万树梅花忆故山。”“新年莺燕他乡感，落日鲸鲵故国情。”暮鸦飞过，他唱着“飞鸟犹知恋故林”。大雁飞过，他触景生情：“雁与人同去，雁归人未归。剧怜沧海阔，独傍故山飞。”清明时节的毛毛雨年年撩起他的乡愁：“微雨轻云扫墓天，东风消息又经年。”兵败内渡时举家人口可迁，但曾祖父母、祖父母、生母的庐墓何迁？它永远在台湾，化而为丘逢甲们的台湾情结。他思台几成病，欢乐的佳节每每成为伤心之日，如《元夕无月》：“三年此夕月无光，明月多应在故乡。欲向海天寻月去，五更飞梦渡鲲洋。”他的睹物思乡几乎无所不至：“古戍斜阳画角哀，望乡何处筑高台？”日有所思夜有所梦，其咏梦里台湾者极多：“一纸平安天外信，三年梦寐海中山”；“不知成异域，夜夜梦台湾”。

坚忍不拔、义无反顾是中国文化的又一特征。“年年乡梦阻归鞍，恨不随风化羽翰……地老天荒留此誓，义旗东指战云寒。”“曾从剑侠传中来，十万戈船梦里开。”仓促内渡时所作《离台诗》之三即申卷土重来之志：“卷土重来未可知，江山亦要伟人持。成名竖子知多少，海上谁来建义旗？”内渡后诗人又复咏志：“世间蛟龙如不斩，腰间长剑欲何为！”中秋佳节品着月饼，诗人忽然吟道：“说饼但余名士气，飞觞终取虏王头。”在辞旧迎新爆竹声中，诗人已经插上想象的翅膀，乘长风破万里浪，去实现其“何当奋雄略，拔剑斩蛟鼍”的宿愿。他以“念台”为子丘琮之字并榜庐，复以诗明志：“亲友如相问，吾庐榜念台。全输非定局，已溺有燃灰。弃地原非策，呼天倘见哀。十年如未死，卷土定重来。”面对恢复大业，他深知非得有周公、孔明一流方可，乃以之自励自许：“只恐南阳难稳卧，中原戎马待纶巾。”“横槊当歌万虑空，复闻吐哺有周公……平生整顿乾坤手，要见神州日再中。”他与台人都极景仰延平郡王郑成功，割台时台人正倚其为郑氏，其诗虽自谦愧比心中的圣人，却以台民、日人比其为郑氏而喜，其平素也以郑氏自励：“英雄愧说郑延平，目断残山一角青。何日天戈竟东指？海上誓师更留铭。”诗后注道：“保台之举，日人平山氏比予为郑成功，可愧也。”“谁能赤手斩长鲸？不愧英雄传里名。撑起东南天半壁，人间还有郑延平。”这里已含自比郑氏、光复台湾之意。

论者有以丘氏律诗得杜甫之工整、歌行得李白之豪放。我以为丘诗艺术最大成功在于成功地师杜沉郁顿挫。平心而论，丘诗被人推崇的反帝、谴责清廷之作，并不出众；梁启超推其为“诗界革命一巨子”，但诗界革命他远逊黄遵宪；然以台湾情结表现爱国精神唱出时代之声的，当世无人堪匹。丘诗的文学史价值正在于此。丘诗的台湾情结既是中国文化的产儿，又在特定时期特殊情况下折射出中国文化的特征，丰富着中国文化的内涵。这是丘诗的文化史意义。台湾情结乃丘诗之魂，此诗魂之本质为民族魂、中国文化之魂。

于右任和丘逢甲的交谊（史海钩沉）[32]

黄志平　徐博东

于右任（一八七九—一九六四）有“民国第一才子”之称，其书法艺术享誉天下。清末民国初，他创办《神州日报》《民立报》，积极宣传革命，后参与创办“复旦公学”“上海大学”，出任民国政府监察院长，国民党中央执委等要职，参与国共和谈。去台后思念大陆，抑郁而终。丘逢甲中进士后弃官回台从教。甲午战起，筹建义军，谋保台湾，事败后内渡大陆粤东祖籍，由赞助康、梁变法维新，进而支持孙中山领导的民主革命。于、丘两人地处南北，以举人、进士身份投入时代洪流，为谋求中国民主共和与国家领土主权之完整统一及民族复兴的大业而奋斗终生。这两位历史人物的活动在近现代中国都产生过积极的影响，世人对他们的交往知之甚少，虽作过一些解读，但大都语焉不详。今据新发现的史料作如下探讨，敬祈教正。



猴年新春正月，友人携纸质书法藏品一帧来访，长宽不过近尺，四个字赫然在目：争取胜利（右书“逢甲先生正”，左书落款“于右任”，并有钤章）。

四个汉字，笔力遒劲，刚柔相济，且有钤章为证，当是书法大家于氏青壮年时期所书的真品，旋向友人致贺，友人把复制品留下纪念。这份于氏手迹证明：于右任和丘逢甲确曾会晤于沪上，时间当在一九一二年正月中旬。

一九一一年十月十日，武昌首义成功，东南各省纷起响应，脱离清廷，宣告独立。十一月九日，广东谘议局在副议长丘逢甲推动下，议决响应武昌起义，迎请同盟会革命党人来穗主持粤事，胡汉民出任广东革命军政府都督。丘逢甲任教育部部长，旋被举为粤省三人代表之一，赴南京参与筹组临时中央政府。丘于一九一一年十二月下旬抵宁，南京卫戍总督徐绍桢初见“丘仓海”名刺，“待以恒流，询知前名（丘逢甲），重握手示敬，欢好若平生”。（参见丘复《仓海先生墓志铭》）

南京大学汪国垣（辟疆）教授（一八八七—一九六六）有一段忆述文字：“民国初元，（丘）君曾一至金陵，余犹及见之，躯干修伟，虎虎有生气。”又说：“仙根本负盛名，唯鲜与中原通声气，至有不能举其名者。工力最深，出入太白、子美、东坡、遗山之间，又能自出机杼，不拘拘于绳尺间，固一时健者也。”（参见汪国垣《光宣诗坛点将录》）

汪先生时年二十四五岁，值中国历史转折时期，作为爱国青年，关注时局与国族前途命运之大事，势必至切。究竟他是涌立金陵街头、争睹各省代表抵宁时的英姿风采，还是随友人进出办事机关，目睹丘氏的举止神态或行事风格，人们不得而知；但丘氏身材伟岸、生气勃勃，是确实的。丘氏比汪年长二十三岁，且自粤辗转到宁，舟车劳顿，年近半百，仍“虎虎有生气”，由此可知，筹组中华民国临时中央政府的繁重工作与活动，丘氏曾参与其中，或时有闻听议论，心情振奋，诗兴大发，赴宁纪游之作，连写十首，歌颂“英雄儿女局翻新”，“江山一统都新定，中华民族此重兴”。这些佳作名句，掷地有声，万人争诵。宁沪相距咫尺，舟车往返便利，电讯传输较为便捷。一九一二年一月十一日上海《民立报》刊布了丘氏新作《谒明孝陵》四首，寄稿人叶菊生在“附识”中写道：“仙根先生，学问文章，海内推重，其近体诗尤擅胜场，今以奉使来宁，游踪所至，句满奚囊，友人以先生近作见示……亟录以贻同好……”

南京中华民国新政草创之初，百废待兴，急需各类人才，正是丘氏献诚出力之际。丘远道北上沪宁，连年忧劳，为国事而奔走，在宁“劳瘁呕血，扶病还家”（见丘瑞甲《岭云海日楼诗钞》初版跋）。一八九五年夏末秋初，丘谋抗日保台事败，内渡泉州时，悲愤交加，也曾吐血数升。这次奉使来宁，连续奔走劳累，咯血来势汹汹，自知恐将不起，遂告假南归。先到上海，沿水路经厦门、潮汕，溯韩江北上，返抵粤东镇平山居养治。丘途经上海，身为《民立报》主笔的于右任接待慰勉，乃情理中事。“争取胜利”四字蕴意深长，既祝祷丘氏战胜病魔，转危为安，也热盼他康复后返宁共事，谋建民主共和新政大业的胜利与成功。公义私情，跃然纸上。“争取胜利”四字，用长宽不过咫尺的白纸书写，可能是于氏在沪主持《民立报》时得知丘氏告假急欲南归治病，未便久留，遂写此四字托人捎带给丘氏本人，表达慰勉之意。于氏的题签与钤章十分醒目，可见他对丘的祝福与慰勉十分真挚诚恳。

上海聚首别后，丘于一九一二年二月二十五日即病逝于镇平山居，从此于、丘天人两隔，但于对丘的深情与敬意铭记在心。二十世纪五十年代末，台北市新公园（今改称“二·二八公园”）建成，内有四亭纪念对台湾有重大贡献的历史名人（郑成功、刘铭传、丘逢甲、连横），纪念丘逢甲的“仓海亭”亭联，即由当时年近八十的于右任题写：

耿耿孤忠，为民族复兴斗士；峥峥大笔，亦诗坛崛起人豪。

此联既表达了于氏对丘逢甲的敬意，也准确评价了丘氏的历史定位。

历史名人留给后人的精神遗产与示范作用是积极有益的，但传颂需审慎据实。一九〇五年，尚在岭南从教的丘逢甲作有七律《醉歌示徐生》一首，末句为“袖中一卷《英雄传》，落日来登汉帝陵”（见《丘逢甲集》第五三六页），于右任先生可能记忆差错，说丘曾“游陕谒陵”，将诗作末句误为“落日来登黄帝陵”。热心宣传黄陵旅游的人士未加细辨，据此就刻碑、传抄，编造出丘逢甲游陕六天，日夜难寐，作诗多首，甚至挥拳砸桌、打碎茶具的故事。这种捕风捉影、凭空“戏说”先贤的做法与学风，受到陕西师大马家骏教授的批评指正（马文见《陕西师大学报》一九九七年第三期），显然是很必要的。

百年回归梦　四代爱国情[33]

——记海峡两岸丘逢甲家族四代人为谋求国家统一富强而奋斗的往事

黄志平　刘晓梅[34]

（一）国族至上，服务苍生，逢甲精神，世代相传

作为近代中国的一位杰出爱国者、诗人、教育家的丘逢甲，他留给我们的精神文化遗产是丰富和珍贵的，他毕生献身于爱国爱台、强国复台和振兴中华的伟业，他的爱国事功与思想文化遗产，彪炳史册，也教育熏陶了丘氏家族的几代人，今将他们的主要事迹简介如下：

第一代：台湾丘逢甲，晚年更号仓海。他出生于台湾苗栗乡村塾师之家，父亲丘龙章秀才出身，自幼深受中华文化熏陶，胸怀大志，“以天下为己任”。一八八九年丘逢甲考取进士后，目睹清廷颟顸无能，京都官场腐败，深感国家民族之患，遂弃官归里，致力桑梓教育，培育人才，以期对台湾首任巡抚刘铭传的革新、兴台事业有所助益。

一八九四年甲午战争爆发，日军侵占朝鲜，快速推进全境，丘逢甲虑及台岛前途，于甲午年中秋筹办团练，保卫台湾。中国战败，日本逼迫清政府签订丧权辱国的《马关条约》，导致割台让日，丘逢甲悲愤至极，三次刺血上书朝廷，并号召乡里“抗倭守土”，“倾家财以为兵饷”。在他创建的义军中，弟兄三人均任要职：兄先甲是义军“信”字营统领，弟树甲任全台义军营务处帮理，时人誉为“丘门三杰”，高举义旗，带领义军武装抗日保台，丘逢甲被举为义军大将军，率部抗敌。先是守护台北后路，日军攻占基隆后，率部转战台中地区，在杨梅、大湖口、新竹与日军血战月馀，事败饮恨内渡，返回祖籍广东镇平。将居所命名“念台精舍”。丘逢甲虽身居大陆，但内渡十七年，始终以“强祖国，复土雪耻”为职志，以“教育救国”为己任。在此期间，他写有许多怀台报国的诗篇，且能与时俱进，先是拥护康、梁的维新变法图强，继而支持孙中山领导的民主革命。在历任广州府中学堂监督、广东总教育会会长和广东省谘议局副议长期间，他多次掩护革命党人与爱国青年。辛亥革命高潮时期，他力促广东和平光复，出任广东省革命军政府教育部部长，旋被举为粤省三人代表之一，去宁参与筹组南京临时中央政府工作，当选为参议院参议员。他长期为国事奔走忧劳，旧病复发咯血不止，告假南归。一九一二年二月，丘逢甲不幸病逝于淡定山居，临终嘱咐“葬需南向，吾不忘台湾也”。

丘逢甲一生为强国复台而奋斗，他爱国保台的事功和与时俱进的精神永励后人，他的诗文作品具有浓烈的“台湾情结”，记录了近代中国许多重要社会历史事件，表达了近代台湾同胞的诉求与心声。他终生以国家民族利益为重，以苍生福祉为念。这些崇高品质和思想光芒永为人们铭记和尊崇。其兄丘先甲（一八五七—一九一七）随父母、兄弟内渡大陆之后，见食齿浩繁，家小尚在台湾，于一八九五年秋化名“丘德来”回台谋生，被日谍侦捕入狱，垦殖多年的山林田产悉被日本株式会社霸占，生活艰难，靠行医、农耕维持清朴生活。

第二代：台湾丘琮（一八九四—一九六七），丘逢甲长子，十六岁由父亲命字“念台”。他继承父志，一直致力于强国复台的事业。他年轻赴日求学期间，组织“东宁学会”，引导台籍留日青年，努力学好中文，了解中国时局，学好本领，随时准备为祖国建设和复台伟业服务。在二十世纪三四十年代，他做了大量富有成效的抗日工作，如赴华北参与策划锄奸斗争，慰劳义勇军将士，亲赴陕北考察，得到中共领导的接见和支持，返粤后组织“东区服务队”，遵从祖训，要求年满十六周岁的家族子侄积极参加。来大陆参加抗日的台籍爱国青年钟浩东、肖道应等五人在惠阳前线，被误为“汉奸、日谍”而被捕，他多方奔走营救，吸纳粤、闽、台爱国青年到粤东（潮、惠、梅）地区开展抗日宣慰与兴教育才活动，搜集情报，做好策反工作。抗战胜利初，以“粤东工作团”团长身份，奉命赴台协助接收台湾。他深入考察台湾舆情民意，广泛接触各界贤达，动员知名人物林献堂等组成“台湾光复致敬团”到大陆参访，祭拜黄帝陵，表达受日本殖民统治五十年的台湾人民对台湾终于光复，祖国金瓯无缺的喜慰之情，并号召集资捐助大陆政府。一九四九年，随国民党政权去台后，历任“国民政府监察委员”，国民党“中常委”、台湾省党部主委，“总统府”资政等要职。为增强台胞凝聚力，为疏解台湾的社会矛盾，和粉碎早期“台独”势力图谋而殚精竭虑，多方奔走，直至最后一息。

第二代：大陆丘琳（一八九六—一九七二），丘逢甲次子，曾赴日攻读法律，后任中山大学教授。是新中国首届政协委员，先后出任广东省政协常委、广东省人大代表等职，为新中国建设事业贡献才智。

丘琳以父、兄为榜样，立志服务国家民族。新中国成立之初，他送长子应枢参军、卫国，在广州筹建台盟华南总支部（台盟广东省委前身）。他带头组织、发动，配合做好对外宣传服务工作，编写对外宣传文稿，认真参政议政，为祖国的统一和文教事业建言献策，为促进两岸的和平统一和增强台湾同胞向心力和凝聚力做出贡献。

第三代：台湾丘棣华（一九二〇—二〇一五），丘逢甲嫡孙女，丘念台之女，家名应棠，台湾知名教育家，台北竹林中、小学创办人、董事长。抗战初在梅县东山中学就读，后参加东区服务队，从事抗日宣慰与文教工作，去台后兴教育才，卓有成效。二十世纪八九十年代，她连年回乡祭祖会亲，先后捐资四百多万人民币赞助故乡的文教事业与经济建设，面对“台独”势力的拉拢和打压，她坚守民族大义，严谨应对，坚定维护“两岸同属一中”的原则，为促进两岸文化经济交流做出贡献。

第三代：台湾丘秀芷（一九四一—），丘先甲嫡孙女，又名丘淑女，台湾“新闻局”原编辑顾问，台湾知名女作家，曾组织台湾的学者、作家多次到大陆交流参访，或引领组团来大陆寻根问祖、交流表演，为国家统一和文化交流倾尽心力智慧。她写的《番薯的故事》和《蒋渭水传》和她主编的台湾抗日志士的纪念文集《台湾抗日先贤先烈传》等在两岸受到欢迎。丘秀芷曾出任台湾妇女写作协会会长、台湾抗日志士亲属协进会会长，常来京、沪、渝等地参加各项活动。

第三代：美国丘应楠（一九三三—二〇一〇），丘逢甲之孙、丘念台之子，美国知名化学家，曾获有“化学界诺贝尔奖”之称的“希尔布兰奖”，先后在普林斯顿大学、耶鲁大学等美国名校任教，台湾“中研院院士”。

第三代：香港丘应桦（一九五七—），丘逢甲嫡孙、丘瓒之子，幼随父母在香港生活长大，刻苦上进，学有所成。一九八二年进入国泰航空公司任职，先后出任总经理等职。二〇一四年任香港港龙国际航空公司行政总裁。温家宝总理在北京两会期间召开的中外记者招待会上，曾当众吟诵丘诗《春愁》，丘应桦向温总理去信致谢。近年，丘应桦伉俪率子女两次回祖居地广东蕉岭文福镇淡定村祭祖会亲，受到乡亲们的热烈欢迎。

第三代：大陆丘晨波（一九一六—二〇〇八），丘树甲嫡孙，家名应柏，中药学家、卫生部药典委员，历任台盟广州市委第一、二届主任委员，广州市政协常委，广东省人大代表，中国和平统一促进会理事，为祖国中医药研究与和平统一大业做出可贵的贡献。他主持研究成功的“夏桑菊”“痰咳净”等中成药畅销各地。

第三代：大陆丘兰茝（一九二四—二〇一五），丘逢甲嫡孙女，丘琳之女，初中毕业，年方十五报名参加丘念台组织的东区服务队，从事抗日宣慰与兴教活动。一九四九后，她随父亲在中山大学生活，照料丘琳做些涉台事务（如打字、抄写资料、递送文件资料等）。一九八二年她带儿女到蕉岭县淡定村祭祖会亲，找回散失多年的仓海墓碑。二〇〇六年，她随“海峡两岸丘逢甲后裔亲友团”回乡参加逢甲故居列入“国家重点文物单位”的挂牌揭幕仪式。耄耋之年，仍热心参加两岸同胞的交流参访活动。

第三代：大陆丘应枢（一九三一—二〇一三），丘逢甲嫡孙，丘琳长子。新中国成立之初，他参军卫国，服务社会，后任台盟广州市委办公室主任，广州海珠区政协常委。他是中共党员，政治思想坚定，生活朴素，待人诚恳正直。

第三代：大陆丘应榆（一九三七—），丘逢甲嫡孙，丘琳次子，水利工程技术干部，曾任台盟广东省委副秘书长兼办公室主任、广东省政协委员。

第四代：大陆丘文东，丘逢甲外曾孙，自幼不幸腿疾致残，六岁随母在外公丘琳身边长大，受两岸丘家长辈和家风的熏陶影响，立志学习前辈。二〇〇〇年在广州台联会扶持下，他筹资成立广州同根投资咨询服务有限公司，为台胞招商引资，做好两岸交流工作；多次向政府提出优秀提案。他创办“逢甲博爱教学班”，为残障人士与弱势群体服务。他策划的《勿忘历史·复兴中华》的巡回展，受到社会人士好评。

第四代：大陆丘志斌，丘逢甲嫡曾孙，丘应枢之子，大学毕业后在外企工作，努力学习近现代台湾文史知识，了解祖辈百年来为抗日保台，图强复台的历史贡献，恪守“国族至上”理念，参与编辑制作《丘逢甲事迹展》《纪念丘逢甲专集》《博爱之光》等相关宣教活动，二〇一五年秋当选为广州市丘逢甲研究会会长。

综上所述可知，一百多年来，丘逢甲家族四代人牢记“国族至上，服务苍生”的祖训，前赴后继，各尽所能，服务社会，代代传承祖、父辈爱国爱台精神，躬行实践，令人欣慰和钦敬。

（二）父女两岸勤办学，坚守大义育才忙——丘念台、丘棣华在两岸兴教育才相关史事忆述

笔者（黄志平）与丘逢甲家族有姻戚关系，按辈分笔者尊称丘琮先生为“念台伯”，丘棣华为“应棠姐”。一九九二年夏，先父在高雄病逝，我与大妹去台奔丧，从此，因公因私，去台公干或会亲访友的机会增多，与丘棣华、丘秀芷等聚会多次。我在大陆皖湘高校从教近四十年，她们兴教育才或文艺创作广有成就，谈议的话题较多，今将近三十年聚谈所记，写此忆述文字。疏误难免，敬祈教正。





1.丘念台与逢甲大学


丘念台是台中逢甲大学的创办人之一，但他不享有校董股份。二十世纪五六十年代台湾谋建台北市新公园，确定郑成功、刘铭传、丘逢甲、连横四位是对近代台湾社会历史文化的发展具有重大而深远影响的历史人物，建亭纪念，丘仓海亭联由于右任题写。肖一山先生等是知名文史学家，他们认为台北有台湾大学，台南有成功大学。台中地区如果办一所纪念逢甲先生的高校，培育人才，只要办得好，能促进台湾社会经济文化的发展，就是对逢甲先生最好的纪念。此议得到国民党中央委员高信和教育界专才廖英鸣先生的支持配合，丘念台当即表示，在台中寻找地块兴建校舍是丘家应尽之责。丘念台虽身居高位，但一向清正为官。雾峰林家是台中首富，有两个姑娘先后许配给丘逢甲和丘树甲两兄弟，林家有一份田产作为嫁妆送给丘家，丘念台把台中市西北郊置换的那块地，无偿供作建校之用。校名初定为“逢甲工商学院”，重在培育工商金融财贸人才，数年后，声誉鹊起，广有建树。丘念台见台中办学走上正轨，自己奉命要去日本专做瓦解早期“台独”势力工作，便主动退出校董事会，全权委托其他校董努力办学，相继增设文史、科技、通识等专业课程，发展为今天知名的“逢甲大学”。有人说丘念台独资办学获利，这不合史实。

丘念台在日本从事反“台独”的工作颇有成效，廖文毅放弃“台独”活动。一九六七年冬，年过七旬的丘念台在东京病逝，何应钦等政要前往迎灵，拟用国民党党旗覆盖灵柩，台湾民众要求改用“国旗”。隆重公祭后，安厝于台北市阳明山公墓。有人称他为“台湾孔夫子”。他在抗日初期，即勇赴国难，亲去津门策划锄奸，慰劳前方抗日将士，编选其父诗选激励国人抗战，后又去延安考察回南粤组建东区服务队，坚持抗战宣慰和兴教工作，不分党派，择优重用，与中共曾生领导的“东江纵队”并肩战斗，堪称是忠诚为国族服务的典范。





2.丘棣华和竹林中学


抗战前期，丘棣华在梅县名校东山中学毕业后，也参加了东区服务队，与中共地下党负责人之一王先生婚恋成家，育有两子一女。一九四五年冬，丘念台出任粤东工作团团长，王是丘念台的秘书，去台工作，三年后离台返港。此后，丘棣华单独抚育子女，并于二十世纪六十年代初，在台北永和创办“竹林幼稚园”。那时丘念台的薪俸并不优渥，她想办学的启动资金四十万元是由父亲出面担保才筹措到位。她说“我爸也没有这笔钱，但有他出面担保申请贷款还算顺利”，后发展成竹林小学。她做事认真，对学生与家长的服务十分细致到位，亲订教学计划，聘用师资须先考察，自己也授课示范。下午五点放学前后，她常到校门口迎送家长寒暄交流。竹林路和竹林幼稚园，竹林小学的声名在台北颇为响亮。进入八十年代，她另觅新址创办竹林中学，礼聘优秀师资任教，自任董事长，礼聘杨姓校长主持日常校务。中学部离竹林小学不远，师资队伍较强，升入台湾大学、东吴大学等校深造的学子越来越多。办学鼎盛时期中小学师生有六千人左右。





3.丘棣华对家乡文教公益事业的赞助与奉献


二十世纪八十年代中后期，她趁两岸关系解冻之机，几乎年年回乡观光祭祖会亲，赞助家乡公益。如淡定村兴修水利，蕉岭中学设立奖学金，奖励文福镇中小学和优秀教师，资建蕉岭中学“逢甲电教大楼”和逢甲纪念中学的“念台图书馆”等。校方探询是否可用她的名号命名，她一律婉谢，对校长说，我只是一个普通教员，不是经商大贾或有权职的高官，祖、父辈一生为国家民族服务，廉洁奉公，他们不仅是我生命之源，也是我的榜样……一九九四年，广东省丘逢甲研究会成立，她至为兴奋欣慰，多次给予赞助。据不完全统计，十多年来，丘棣华赞助大陆文教与公益事业的善款，多达四五百万人民币。这对人到中年才白手创业，父亲仙去后独承办学重担的幼儿教师来说，要经受多少压力与困难啊；但她奋斗成功了，这是了不起的成就。丘棣华坚守民族大义，艰辛兴教育才的事迹，以及她热心报效桑梓，服务社会的品格和毅力，正是祖、父辈爱国精神的传承与弘扬，得到世人铭记和发扬光大。





丘逢甲年谱简编　（丘晨波　黄志平）


一八六四年（同治三年，甲子）一岁

十二月二十六日（阴历十一月二十八日）丑时，生于福建省台湾府淡水厅铜锣湾双峰山（今台湾省苗栗县铜锣镇）之李氏家塾。

十八世曾祖父丘仕俊于清乾隆中后期由广东镇平（今蕉岭县）迁来台湾，住彰化东势角（今台中县东势，俗名“溪心”）；祖父丘学祥。曾祖父、祖父皆乡居，拓殖习武，为人清正重义。至父辈始转向文事，教读为生。父丘龙章，贡生，逢甲出生时在李氏家塾任教，三十二岁。母陈氏，二十七岁。兄先甲，八岁。

一八六五年（同治四年，乙丑）二岁

随父在苗栗县铜锣湾居住。

一八六六年（同治五年，丙寅）三岁

开始学认字，聪颖过人，父指李氏祠堂上“孝”“悌”二字，教子辨认。

一八六七年（同治六年，丁卯）四岁

入李氏家塾读书李祥甫秀才办，父亲教之。“以父为师，读书同一堂”，“予与弟皆未更他师”《题崧甫弟遗像》。

一八六九年（同治八年，己巳）六岁

学属对，背诵诗歌。自此读作日不辍。

一八七〇年（同治九年，庚午）七岁

始学作短文。

一八七二年（同治十一年，壬申）九岁

有《学堂即景》《万寿菊》七绝习作。

是年冬，祖父丘学祥病逝，随父返彰化东势角奔丧。

一八七三年（同治十二年，癸酉）十岁

春，丘龙章移至彰化县三角庄（今台中神冈）魏家设教，随父就读。

认识台湾名士、举人吴子光，并结识吴氏弟子吕汝玉、汝修、汝诚三兄弟，得以借阅吕家筱云山庄大量藏书。加入学艺组织“文英社”，课艺《继而有师命》习作获第一名。

三弟树甲生。

一八七五年（光绪元年，乙亥）十二岁

随父迁往东势新伯公庄刘氏家塾就读，并佐教蒙童，仍与吴子光及吕氏兄弟来往，住溪心祖居。

一八七七年（光绪三年，丁丑）十四岁

虚报十六岁，自彰化赴台南参加台湾府（一八八五年建省后，始改称台南府）童子试，作《穷经致用赋》及诗、词各一首，以在考生中年纪最轻而交卷最早，受闽抚兼学台丁日昌关注，命对（丁氏出上联“甲年逢甲子”，丘氏应对“丁岁遇丁公”），并命加作《全台利弊论》。丁极为赏识，擢丘为院试全台第一名。特奖“东宁才子”印一方，以资鼓励。

一八七八年（光绪四年，戊寅）十五岁

始留心国家大事，曾上书大吏陈论时务。

丁日昌因病乞休归广东丰顺故里，留书逢甲，嘱其就学潮州；嗣因丁病笃，未果。祖母罗太夫人逝世。四弟瑞甲生。

一八七九年（光绪五年，己卯）十六岁

生母陈氏病逝，居家守制。

一八八〇年（光绪六年，庚辰）十七岁

随父到彰化王子社（今台中丰原市翁子里砚池）丘氏书塾佐教兼读书。举家迁至该处，三弟树甲同室共读。作七律三首恭祝吕母游氏五十寿庆。

一八八一年（光绪七年，辛巳）十八岁

父龙章娶继室杨氏。与树甲常遊铁砧山的国姓井（郑成功遗迹）。与林氏吕氏兄弟游台南各古迹，有《竹溪唱和集》。

一八八二年（光绪八年，壬午）十九岁

补廪膳，受福建巡抚岑毓英接见，备受嘉奖。

是年，丁日昌在广东丰顺老家病逝，逢甲十分哀痛，谓“每念师门，泪辄涔涔坠也”。

一八八三年（光绪九年，癸未）二十岁

受友人鼓励，三日内作成《台湾竹枝词》百首（现存四十首），文名遍传台岛。是年迎娶夫人廖氏。同年冬，中法战争爆发。

一八八四年（光绪十年，甲申）二十一岁

中法战争，台湾首当其冲，法军陷基隆，据澎湖，逢甲尤感国家民族之患，由是，“益留心中外事故，西方文化，慨然有维新之志”。

一八八五年（光绪十一年，乙酉）二十二岁

赴福州乡试，未售。漫游闽省，结识诗人嘉应王晓沧。

中法战争结束，清廷将台湾改为行省，任刘铭传为巡抚。

一八八六年（光绪十二年，丙戌），二十三岁

廖夫人生女蕣，未弥月而殇。随父读书并佐教。

一八八七年（光绪十三年，丁亥）二十四岁

唐景崧任台湾兵备道，读逢甲《台湾竹枝词》百首，许为才士，因约见，罗为门生。与三弟树甲同入“海东书院”深造，得阅唐府丰富藏书，不时参加唐氏官邸斐亭举办的“文酒之会”，所作《中国学西法得失利弊论》《何以安置馀勇》等文，备受唐氏赏识。

是年由台南返彰化翁子社省亲，并收养螟蛉子，取名琰。

一八八八年（光绪十四年，戊子）二十五岁

赴福州应乡试，中举，榜列第二十八名。

长女丘淡生（淡后来许字民初北伐名将林震）。

一八八九年（光绪十五年，己丑）二十六岁

春，与许南英等同赴北京会试，中第八十一名贡士；殿试中三甲第九十六名进士，钦点工部虞衡司主事（据《明清进士题名碑录》）。到署不久，见京都官场污浊，无意仕途，以亲老告归。沿途游历上海等地，有纪游诗十馀首。寓京期间，结识黄遵宪、温仲和等人。

返台后，唐景崧邀其出仕，婉谢之。

一八九〇年（光绪十六年，庚寅）二十七岁

应聘担任台中衡文书院及台南罗山书院主讲。慨帖括之无用，引导学生留心时事，阅读报章，吸收新知以广见闻，并招收高山族青年入学。黄遵宪闻讯，在所作《岁暮怀人诗》中赞之：“他年番社编文苑，初祖开山天破荒。”

是年，购台湾县大埔厝（今台中潭子）张氏宅，建“柏庄”新居，全家迁入。

一八九一年（光绪十七年，辛卯）二十八岁

是年夏，邵友濂继刘铭传任台抚，将省会迁台北。

六月，唐景崧升台湾布政使，驻台北。唐在台南、台北曾设“澄怀园诗文酒会”和“牡丹诗社”。丘逢甲参加两诗社的活动，社课之作多列前茅。

廖夫人生子，取名斌。旋不育。遵父命由表兄谢道隆介绍，娶如夫人吕隋珠。

任台中衡文书院主讲，兼任台南罗山书院主讲。

一八九二年（光绪十八年，壬辰）二十九岁

兼任嘉义崇文书院山长。将是年正月起所作诗编为《柏庄诗草》，共收诗二百馀首。为台南“延平郡王祠”题写楹联两幅。

与台南盐务提调胡传相识。与台北知府陈文騄、台南知府唐赞袞，有诗唱和。

是年台湾通志总局正式开设，丘氏掌教书院之外，兼任台湾通志采访师。

一八九三年（光绪十九年，癸巳）三十岁

为唐景崧的《请缨日记》作序。唐景崧所编《诗畸》出版，内载丘氏七律五十首及诗钟对句二百一十五联。

一八九四年（光绪二十年，甲午）三十一岁

三月，吕夫人生子琮。

八月，中日甲午战争爆发。九月间，请唐景崧奏准创建义军，初称团练。是年冬，全台编册计一百六十馀营，丘氏负责“总办全台义勇事宜”，防守台中及新竹等地。父龙章命子弟能干戈者皆入营。

十月，邵友濂调署湖南，布政使唐景崧升署台抚。刑部主事俞明震来台帮办防务。

一八九五年（光绪二十一年，乙未）三十二岁

春，中国战败，清政府派李鸿章赴日求和。日军侵占澎湖。

三月上旬，奉命率所部义军北上，驻元帅庙，防守台北后路南嵌至后垅一带。帕首短衣，四处查勘布防，有禀报军情并请唐抚等调拨饷械函，凡十九封。

四月十七日清政府签订《马关条约》，割让台、澎给日本。割台凶讯传来，悲愤至极，联合台绅，上书清廷，表明“万民誓不服倭”，先后上疏四次，血书五次。在“呼天不得直”的情况下，与陈季同及一些士绅商议成立抗日救国组织—— “台湾民主国”，推唐景崧为总统，并致电清廷，表示“台湾士民，义不臣倭，愿为岛国，永戴圣清”，声明台湾永远属于中国。

六月初，日军侵台，从澳底登陆，清军抵抗失利。在台北的部分清军叛乱，台北失守，唐景崧内渡。六月中旬，丘率义军誓师北上，在新竹附近与日军血战二十馀昼夜，因弹尽饷绝，被迫退守台中武峦山。饷械匮乏，所部星散，日军严索。乃于七月底奉父母离台，返归祖籍广东镇平，临行作《离台诗》六首。其他家属，由其弟树甲带领，另途内渡。

八月初抵泉州。再经厦门、汕头、潮州而抵镇平，在东山村赁屋居住。

年底，向两江总督张之洞写信，恳求奏请清廷对为抗日捐躯的义军将领吴汤兴、徐骧、姜绍祖、丘国霖等人予以表彰。

冬，卜居镇平淡定村。

乙未年起，诗作多有存留。历经家国之乱，感触甚深，诗风变为苍凉悲壮。

一八九六年（光绪二十二年，丙申）三十三岁

作怀念台湾诗多篇。

夏，淡定村居屋筑成，名之为培远堂，正堂上厅取名为心太平草庐。南厢建一厅署名“念台精舍”，北厢书房署“岭云海日楼”。举家迁入居住。

夏，经潮州、汕头、香港赴广州，结识粤抚许振祎、菊坡书院山长梁居实等。冬，奉旨归籍海阳（今潮州）。

是年好友谢颂臣为生计返回台湾，作诗多首送别。

一八九七年（光绪二十三年，丁酉）三十四岁

春，应潮州知府李士彬之聘，主讲韩山书院。以介绍西方文明、提倡兼习西洋科学，被顽固派目为异端，年终，愤而辞职。夏，为丘菽园的《菽园赘谈》作序，次年刊于新加坡《天南新报》。

冬，取号“仲阏”，表露志愿多受阻阏抑郁的心情。

一八九八年（光绪二十四年，戊戌）三十五岁

应潮阳县令裴景富之聘，主讲潮阳东山书院。

六月至九月，清廷推行“百日维新”，秋，慈禧发动政变，大捕维新人士，逢甲有“一网惊心朔党人”之句。黄遵宪因参加变法，被黜归里，逢甲往探视，赠诗赠联，并有唱和。作《感事》五律二十首，猛烈抨击慈禧，盛赞维新志士。

冬，因淮河水灾，王晓沧奉命到潮州劝赈，与逢甲相处四月，唱和甚多，辑成《金城唱和集》。后将“其不愿以示人者，则化灰和泪吞之”。

一八九九年（光绪二十五年，己亥）三十六岁

兼澄海景韩书院主讲。是年与丘菽园、潘兰史等通信较密。许南英到潮汕来会，有诗唱和。

春夏间，夏同龢（季平）来潮，多所切磋，并共同主持纪念文天祥及韩愈的活动。采纳梁居实、杨守愚建议，与弟树甲谋办新式学堂。撰《创设岭东同文学堂缘起》。

冬，应康有为之邀，秘密赴港会见维新人士，与潘飞声等唱和多首，游澳门作杂诗十五首。

一九〇〇年（光绪二十六年，庚子）三十七岁

春，与日本友人平山周、近藤五郎会晤于香江，有诗纪之。

三月，受粤省当局派遣，往南洋调查侨情，联络侨民，为时三月，曾往大吡叻、芙蓉、槟榔屿等地。在新加坡会见丘菽园、容闳等，多次发表演说，鼓吹以新观点弘扬中国文化，并为办学筹得一批资金。撰《创设岭东同文学堂禀稿及续议章程》，再申面向民众、广育人才以救危亡之办学宗旨。

六月中旬，返抵汕头，得知二子——丘琰、丘球均遭鼠疫夭折。回抵镇平淡定村，又悉三弟树甲病逝。

六月，义和团运动进入高潮。八月，八国联军入侵津、京，两宫西逃。

秋冬，往嘉应州访黄遵宪于人境庐，感愤国事，哀虑时局，连作唱和诗七律二十二首。

一九〇一年（光绪二十七，辛丑）三十八岁

春，正式创办岭东同文学堂，自任监督。温仲和、何寿朋、温丹铭等分掌教务，并聘日人任教。“以欧西新法教育青年”，入学者甚众。

是年清廷对外订辱国之《辛丑条约》。丘愤列强之入侵，痛国人之愚散，作《汕头海关歌》《晨起书所见》等以抒怀。

一九〇二年（光绪二十八年，壬寅）三十九岁

仍任岭东同文学堂监督。秋，兼任学堂管理。

旧友谢道隆由台湾到汕头探望，相处十天，有唱和作品。

得悉台中士人组织“栎社”诗社，宣扬祖国文化、民族意识，逢甲作诗致意。

一九〇三年（光绪二十九年，癸卯）四十岁

仍任岭东同文学堂监督兼管理。秋，因岭东同文学堂鼓吹新思想，同文学生响应上海爱国学社鼓吹种族革命之号召，革命文字见诸国文课卷，丘氏以“天赋人权”“思想自由”为之申辩。地方守旧势力借端捣乱，企图搞垮学堂并牵累丘逢甲。事端平息，乃辞去岭东同文学堂职，转往广州图谋发展新式教育。

日渐同情革命，连年鼓励进步青年东渡日本留学，赋诗壮行。

六月，谢道隆再次由台湾到汕头来会，有诗唱和。

唐景崧客死广州，丘撰有挽联。

一九〇四年（光绪三十年，甲辰）四十一岁

四月，由广州返回镇平。在县城桂岭书院创办初级师范传习所，大力培养小学师资。在镇平县东山、员山办族学“创兆学堂”各一所。在乡设自强社课，组织家乡青少年自学。

收谢逸桥为门生，盛赞鼓吹思想言论自由之新进青年，作《赠谢生（逸桥）》。

九月，温仲和在松口病逝，先后作诔、铭、赞。

冬，赴广州任广东学务公所参议。

闽籍青年林森，辞去台湾“通译”职务，回大陆谋求发展，曾拜见丘逢甲。丘给予鼓励，并资助他去上海学习新知。此后林与同盟会交往日密。抗战时期，林出任重庆国民政府主席。（据《岭海微飙》）

一九〇五年（光绪三十一年，乙巳）四十二岁

春，被两广总督岑春煊聘为两广学务处视学。

创兆学堂开学。派族中子弟往武平、上杭、平远、兴宁等地倡办族学。

三月，黄遵宪病逝，亲往吊唁，有挽联。

八月，孙中山领导的中国同盟会，成立于日本东京。

一九〇六年（光绪三十二年，丙午）四十三岁

“镇平初级师范传习所”结业，改办“镇平县立中学堂”，又于员山创兆学堂附设“师范传习所”。

夏，赴广州任两广学务公所议绅兼任惠潮嘉视学员。旋任广府中学堂监督。

九月，清廷宣布“预备立宪”。感叹时世，作《秋怀》六叠四十八首，感怀古今。

十一月，广东总教育会成立，被选为会长。

冬，收邹鲁为门生。

一九〇七年（光绪三十三年，丁未）四十四岁

两广学务公所改称为提学司，逢甲任职同前。

春，赴上杭拜访族人。后作忆上杭纪游诗十五首。

五月，同盟会策动潮州“黄冈起义”失败，丘劝诫当局“防止株连”。清廷诏各省成立谘议局。

冬，派罗福星赴南洋视察华侨教育状况。

一九〇八年（光绪三十四年，戊申）四十五岁

谢道隆在台湾建生圹，作为地下诗社集会之地，辑成《科山生圹诗集》，逢甲为之作序。

春，汕头中华新报发刊，辄将诗文寄该报披载，先后与梁千仞、叶楚伧结识。

十一月，光绪、慈禧先后去世。

是年，梅州松口发生进步学潮。两广总督张人骏欲奏请停办全梅学校，逢甲以华侨利害说之，乃取消此议。

年来，与革命党人往来益多，思想日益同情革命。

一九〇九年（宣统元年，己酉）四十六岁

五月，好友刘铭伯（士骥）自美洲归，即被保皇党人刺杀于广州寓所，丘悲愤至极，由此促成思想之激变，曾撰联悼刘，怒斥康党。

十月，广东谘议局成立，当选为副议长。安插革命党人古应芬、邹鲁在局任职。

受聘为两广总督公署议绅及两广方言学堂监督。聘朱执信、邹鲁、丘复到学堂任教。

年底，与议员陈炯明等三人赴上海参加十六省谘议局代表会议。

为子丘琮取字“念台”。

一九一〇年（宣统二年，庚戌）四十七岁

二月，革命党人赵声、倪映典发动广州新军起义。起义失败，丘出面保护陈炯明、邹鲁脱险。

春，为禁赌事，在谘议局联合一批进步议员，以果断手段，先后主持通过“禁赌案”和“振兴女子小学”案。

中秋节前，与同伴数人游罗浮山十天，归途中又游惠州西湖。作纪游诗八十一首。辑为《仓海君庚戌罗浮游草》。

是年，与同盟会员叶楚伧、广东新军将领黄士龙、饶景华等时相过从。礼聘从日本学画归来的高剑父、高奇峰兄弟，作《二高行》鼓励他们到省城出任图画教师。

一九一一年（宣统三年，辛亥》四十八岁

是年，始将内渡后所作诗按年整理，辑为《岭云海日楼诗稿》。

四月，同盟会黄花岗起义失败，逢甲适返抵广州，营救革命党人。

十月，武昌起义成功。

十一月九日，配合革命党人，劝说粤督张鸣岐接受条件，促成广东独立，被举为广东革命军政府教育部部长。

十二月，作为广东代表之一，赴南京出席独立各省组建临时中央政府会议。会议前夕，据称在上海谒见孙中山，号召在沪粤籍商人捐款支持孙中山革命事业。

一九一二年（民国元年，壬子）四十九岁

元旦，孙中山就任临时大总统，宣告中华民国成立。

一月，谒明孝陵，游莫愁湖，登扫叶楼，皆有诗，讴歌革命，竟为绝笔。

一月下旬，因病辞京，经沪回粤。抵汕头，获悉被举为临时参议院参议员。

二月上旬，返抵镇平淡定村，病势益剧；自知不起，遗嘱：“葬须南向，吾不忘台湾也！”二月二十五日逝世。遗体安葬于文福印山。

【注释】



[1]丘复（一八七四—一九五〇），原名馥，字荷公，号果园，又号念庐。福建上杭县兰溪乡人，是丘逢甲的远房宗亲。一八九七年，丘复二十四岁中举，次年进京会试不第，遍游京沪各地，结识各方人士。一九〇一年丘复父亲病逝，他守制在家，授徒养母。废科举后，丘复绝意仕途，专心于乡梓教育，先后创办上杭民立师范学堂、东溪立本学堂及民强中学等校，后出任两广方言学堂及嘉应大学教授。办学之余，丘复醉心诗文创作，主动参与地方史志编撰，加入反清文学革命团体“南社”。丘复著述甚丰，有《念庐文存》《念庐诗话》《愿丰楼杂记》《杭川别乘》《南明汀州史》等传世。

丘复与丘逢甲相识于一八九八年，二人书信、诗文酬唱频繁，相交相处甚为亲密。丘复是丘逢甲最为亲近的朋友之一。

[2]江山渊的《丘逢甲传》首刊于民国四年（一九一五）上海《小说月报》，是清末民初全面评介丘逢甲生平的第一篇传记。

作者江山渊，名瑔（一八八二—一九一七），广东廉江人（现属广西北海），性聪敏异人，幼承家学，其祖、父、叔皆治学有成，家有“涵万”藏书楼，父江慎中为经学大师。山渊年十七，县试冠军，广东高等学堂肄业，东渡日本求学，毕业于日本明治大学。清末加入文学革命团体“南社”，民国初任中国同盟会廉江分部长及省议会议员等职。江聪慧勤奋、博览群书，著述甚丰。有《山渊阁诗草》《新体经学讲议》《诗学史》《楚声集》《姓名古音考》《庞雄传》等传世。而立之年，染时疾病逝于京师。

江山渊广闻博记，此传作于丘氏病逝三年之后，作者述事评史论人，颇具特色，今辑录于此，供世人了解参用。

[3]康有为（一八五八—一九二七），广东南海人，原名祖诒，字广厦，号长素，又号更生，初受业于名儒朱次琦，博通经史。又接触西方资本主义文化，主张变法改革。一八九五年，康有为在京发动千馀举子“公车上书”，倡言变法图强，得到光绪帝嘉许，于一八九八年秋实行“变法维新”，成为维新运动的领袖人物。后变法失败，康被迫流亡国外。进入二十世纪，孙中山民主革命思潮兴起，推翻清王朝，谋求民主共和，成为时代主流，康却止于维新变法，沦为保皇党头目。

丘逢甲与康有为的交往，并不长久，《与逢甲书》写于一八九九年，流亡海外的康有为秘密返港，得知丘在潮汕办学，邀丘来港共谋唐才常自立军起事之举。丘曾表示，“出关待草勤王檄，懒对芙蓉赋子虚”，并作《经武十书》，表示愿承“练军”之责，“以为新政之助”。但唐才常未及举事，即被湖广总督张之洞捕杀。一九〇五年，孙中山领导成立同盟会，向保皇谬说展开激烈批判，民主革命洪流势不可挡，康有为却抱残守缺，坚持保皇。一九〇九年丘逢甲好友刘铭伯（士骥）去美洲募股成功，他本系康保皇会中人，回国准备创办实业，不愿把钱分作保皇费用，才到广州寓所，即遭康氏弟子杀害，丘悲愤至极，撰联挽悼：贪夫殉财，烈士殉名，公得名矣；圣人不死，大盗不止，孰能止之？从此，康丘两人绝交，不再酬唱往来。

[4]此篇乃民国元年（壬子）一九一二年春丘瑞甲在胞兄丘逢甲去世不久所作。

[5]丘瑞甲（一八七八—一九三八），丘逢甲胞弟，家名辑甫，排行第四，幼随父兄教读，对家事与史事有所闻知。一九〇〇年（庚子）春，逢甲奉派去南洋考察侨校侨务三个月，募款筹办汕头岭东同文学堂，南还抵汕头埠，闻琰儿、球儿殇耗，哀感书诗六首，“欲呼群力新中国，已失人间两少年”。遂举家迁回镇平山村。从此，小十四岁的丘瑞甲成为丘逢甲内渡大陆后最亲密的助手，家事与子侄教育多由瑞甲承担，内渡后的诗稿，亦由丘瑞甲收集整理。一九一三年，《岭云海日楼诗钞》的编辑与付梓，多由丘瑞甲完成。

[6]丘菽园（一八七四—一九四一），又名炜爰，号菽园，别署“星洲寓公”，祖籍福建龙海县，出生于新加坡，清末著名侨领之一。幼随姑母在澳门度过一段岁月，后回新加坡系统接受中华传统文化教育。曾积极参与康有为领导的公车上书活动，为国事愤忧奔走，见朝廷振作无望，心灰意冷，返回新加坡，于一八九八年创办《天南新报》，资助康有为领导的戊戌维新变法和唐才常自立军起义活动。事败遭清廷通缉，被迫捐巨款给朝廷以消灾。从此，淡出政治，潜心著述，成为著述甚丰的华人学者和诗人。有《菽园居士诗集》《菽园赘谈》《五百石洞天挥麈》《新小说百品》等传世。

丘逢甲与丘菽园的文字交往，始于1897年在粤东潮汕兴教育才之时，两人对康梁发动“百日维新”和唐才常自立军起事，都十分关心和支持。丘菽园淡出政治后，两人交往日见疏远，但丘菽园对丘逢甲素表敬佩，怀友之作屡有所见。《挥麈拾遗》是丘菽园怀友述事的代表作，曾录入阿英主编的《甲午中日战争文学集》。

[7]此跋乃民国二年秋《岭云海日楼诗钞》初版时，仓海先生四胞弟辑甫先生丘瑞甲所作。中华民国二年秋初版，中华民国九年秋二版。门生好友，黄逢尧、丘汉滨、林商翼、李时造、饶景华、王伍梅、王狮灵、黄慕松、林风人、丘华、李兆书等资助校印。

[8]此序乃民国二十六年《诗钞》在国立中山大学出版部重刊时，校长海滨先生邹鲁所作。第一版、第二版《诗钞》出版时均无序，此乃第三次出版时之序。

[9]邹鲁（一八八五—一九五四），号海滨，广东大埔人，早期同盟会会员，曾任国民党中常委兼青年部长等职，著有《回顾录》《中国国民党党史稿》《邹鲁文存》《澄庐诗选》等传世。

邹鲁少年时在韩山书院读书，一九〇六年考取广东法政学堂来到广州，慕名投拜丘逢甲。一九〇九年，丘逢甲出任广东省谘议局副议长，延揽邹鲁、古应芬等同盟会员为“书记”。黄花岗起义前后，丘得知广州巡警搜捕名单中有邹鲁等人名字，嘱咐邹鲁等迅速转移，免遭迫害。

邹鲁终生不忘师恩。二十世纪三十年代，邹鲁出任广州中山大学校长，将丘氏《岭云海日楼诗钞》增订重刊。邹鲁在一九三四年春所撰的《澄庐诗集自序》中提到恩师教他学习写作古诗词的往事：“余年廿二，负笈广州，吾师丘仙根（逢甲）好为诗，与张君六士唱和《秋兴八首》，嘱余步韵和之，勉成奉阅。师见‘旌旗飘荡多新色，壁垒森严是敌屯’句，许为沉痛。见‘长沙策汉空前席，博浪椎秦误副车’句，许为工整。见第八首最后结句为‘英雄心血人间事，芒砀当年岂有云？’ 丘瞿然曰：此‘彼可取而代之也之气，须善藏之’。一九四二年邹鲁在《丘仓海先生诗文集序》中，再次深情回顾恩师丘逢甲对他的许多恩惠与帮助。一九四五年，抗战胜利，台湾归还中国，其子念台受命参加接收台湾的工作，在重庆与邹鲁会晤，他遵邹意将先父佳作百首汇成《仓海先生念台诗集》，选成，由邹鲁亲笔书写封面，足见邹鲁与丘逢甲的深厚师生情谊。

[10]此小志乃仓海先生四胞弟辑甫先生丘瑞甲所作。作时，当七七事变前二个月。因邹海滨先生在第三版《诗钞》印妥后，始感觉应请序于辑甫先生，故辑甫先生为作小志，而以别纸附贴于封面之里页也。兹改刊移置序后。

[11]一九八二年，笔者（黄志平）在安徽师大中文系任教，课馀着手编校逢甲先生代表作《岭云海日楼诗钞》（增订本）。负笈京师时的同窗马君，在南京大学中文系服务，他与南大名师汪国垣（辟疆，一八八七—一九六六）教授父子是世交，马君知我科研动向，芜、宁相距咫尺，有幸读到汪先生的部分藏书，方知汪见过丘逢甲先生：“民国初元，（丘）君曾一至金陵，余犹及身见之，躯干修伟，虎虎有生气。”（见汪国垣著《光宣诗坛点将录》）汪老所述，推断当在丘氏作为粤省三人代表之一赴宁开会，参与筹组临时中央政府期间。汪家将藏书一册《仓海先生丘公逢甲诗选》转借给我，提醒此乃孤本。一九三一年日寇占我东北之后，国难骤起，丘琮（念台）先生辑选丘诗三百首，交上海商务印书馆排印，即将公开发行，只因书跋中有抨击主政当局的文字，被严禁发行。一九八四年，皖版《岭云海日楼诗钞》收录此文附后，今据一九三四年的沪本排印。

[12]本文所作修改，均按安徽人民出版社一九八四年版《岭云海日楼诗抄》第五〇四页起的《岵怀录》。

[13]本篇年谱作于一九三四年，今据安徽人民出版社一九八四年版《岭云海日楼诗抄》校录。

[14]此年谱乃丘琮于民国二十三年四月所作，附录于上海商务印书馆刊印之《仓海先生诗选》者。原文有前志、实历、后志三大段；实历本用列表式，及二十六年中山大学三版重刊《诗钞》时，始改用分年条叙，并将《后志》完全删去，遗漏不少，今将后志补齐。

[15]据潮州学者曾楚楠先生考证，应为《金山玻璃厅联》，参见韩山书院《学术论文集》（二〇一六年），曰：凭栏望韩夫子祠，如此江山，已让前贤留姓氏（金山对面有韩山也）；把酒吊马将军墓，奈何天地，竟持残局付英雄（南宋殉国勇将马发墓在金山也）。

[16]作者陈炎正先生是台中文史学者，丘氏《柏庄诗草》的发现者。

[17]原载《丘逢甲研究》一九八四—一九九六年专集，吴宏聪、李鸿生主编，广东人民出版社一九九七年。

[18]吴天任编著：《黄公度先生遵宪年谱》，商务印书馆（台湾）一九八五年版，第七、二页。

[19]吴天任编著：《黄公度先生遵宪年谱》，商务印书馆（台湾）一九八五年版，第七、二页。

[20]朱传誉主编：《黄遵宪传记资料》。

[21]《金币制考》，审时斋一九一三年版。

[22]黄遵宪称黄遵楷为“五弟”，实固“从俗与姊排行”，珍玉长于遵楷，故称。

[23]“大挑”，清乾隆以后定制：三科以上会试不中的举人，挑取其中一等的以知县用，二等的以教职用，六年举行一次，意在使举人出身的有较宽的出路，名为“大挑”。

[24]郑喜夫编：《民国丘仓海先生逢甲年谱》，商务印书馆（台湾）一九八一年版，第二〇五页。

[25]参见《蕉岭县志》，广东人民出版社一九九二年版，第六九四页。

[26]参见张玉法：《清季的立宪团体》；丁文江、赵丰田：《梁启超年谱长编》。

[27]丘琮：《我的奋斗史》。

[28]广西怀集县，现属广东省。

[29]《苦雨行》载《清议报》一八九九年八月六日，收入丘逢甲《岭云海日楼诗抄》卷二，丙申稿，第二四页。在《诗抄》中，个别字有改动。

[30]《题星洲寓公看云图》载《清议报》一八九九年十二月十三日，收入丘逢甲《岭云海日楼诗抄》卷六，己亥稿（下），第一四二页，标题改为《题菽园看云图》，个别字有改动。

[31]原载《光明日报》，二〇〇四年七月七日。

[32]原载北京《人民日报》，二〇一六年五月三十一日。

[33]原载《丘逢甲与中国近代文化学术研讨会论文集》，广东潮州韩山书院二〇一六年。相关人物史料，笔者先后参考了以下论著：徐博东、黄志平著《丘逢甲传》。丘念台著《岭海微飙》。徐博东著《生命的延续、爱国之传承——丘逢甲与丘念台父子》。中共广东省委统战部、广东省政协文史资料研究委员会合编《广东民主人士名人传》《丘念台先生纪念文集》。丘晨波著《 “念台精舍”传承赤子情怀》。徐志超著《蕉岭人新传》。

[34]黄志平，湖南师大文学院教授，《丘逢甲集》主编，合撰有《丘逢甲传》《罗福星传》等。刘晓梅，广州市丘逢甲研究会监事。





附录二


湘版编校说明


本书由广东丘逢甲研究会策划，聘请海峡两岸知名专家担任顾问，文史学者组成编辑委员会（详见本书卷首顾问编委名单），负责完成《丘逢甲集》一书的组织、编辑、校释、审订工作，具体分工如下：

主编黄志平，负责全书诗文（含相关图片）的搜集整理、标点和作品的系年考订以及按语与注释的撰写等工作。主编丘晨波，致力于丘逢甲诗文的系年校注及《丘逢甲年谱》的修订。

审校李尚行、王甦、梁鉴江三人，工作各有重点。李尚行主审上编诗歌，襄校下编文稿；王甦主审丘逢甲乙未内渡前诗文，襄校丘氏内渡后作品；梁鉴江主审下编文稿，襄校上编诗歌。

本书分上下两编，上编收诗，下编收文，汇录了迄今已发现的丘逢甲全部诗文作品，包括丘氏少年时代习作六十八首，台湾竹枝词四十首，参加诗社活动时的诗作五十一首，己丑入都之作十五首，诗钟二百一十五首，《柏庄诗草》二百六十七首，《岭云海日楼诗钞》一千八百五十八首，以及对联三十五副，像赞十篇和若干“零珠碎玉”，总计收诗歌韵文类作品二千五百五十九首（篇），文一百〇二篇。凡清末以来散见于海内外书刊史志及民间传抄的丘逢甲作品，去伪存真，无征不信，尽可能为读者提供翔实完善刊本；一时难以判定真伪的作品，存目待考；在社会上流播的少数酬酢之作，暂未入集，亦存目备查。所收诗文，除散句外，篇幅完整一仍其旧，并无更动节录。《岭云海日楼诗钞》所收同题组诗，其篇章在旧版中被割弃或散置的，今据诗人手稿和诗作内容审订、辑录和归并，恢复原作全貌。诗人手稿中同题而有初稿、改本者，原则上当用改本。对某些篇目酌加题解、小注。审订旧注，或保留，或删汰，或稍事改补。

全书体例，重在编年，采用公元纪年。对丘逢甲存世诗文的写作时间重新审订，尽可能准确地逐篇系年。具体的写作年月难以确定的，标示“不详”“待考”一类字样。如作推定，则加以说明。

排印格式，直行竖排，用繁体字形排印，并加标点。凡手稿、旧版中字迹难辨之处，则用符号□标示，一个□代表一个汉字。

本书“附录”部分收入了《丘逢甲抗日保台档案史料选编》《传记史料与旧版序跋文字选编》和《丘逢甲年谱简编》，供学界参用。

《丘逢甲集》编辑委员会

（编委李尚行执笔）





湘版序一


喜悉《丘逢甲集》即将出版，我对此表示祝贺。

丘逢甲先生对近代台湾历史文化乃至近现代中国的文化和教育都有影响。记得“五四”运动前后，我们这些热血青年都很喜爱丘氏的诗作，也许是他那悲壮的爱国情怀和苍凉又不失雄健的诗风感染了我们吧。柳亚子先生在一九一六年写的《论诗六绝句》，我一直记得很熟：“时流竞说黄公度，英气终输仓海君；战血台澎心未死，寒笳残角海东云。”八十年代初，安徽出版丘氏《岭云海日楼诗钞》时，我题写了柳先生这首诗以致贺意。回想安徽责任编辑来京征求意见，向我询及文史界对丘氏的看法时，我曾说过：连横的《台湾通史》和范文澜的《中国近代史》是两本好书，影响也大。但书中对丘氏的贬抑之词未免失之偏颇。这也难怪。据我所知，范老的初稿是在抗战时候写的，那时能见到的史料未必很完备；新中国成立以来，大家都一度受“极左”思潮的影响，文史界也不例外。至于连氏的“或云十万”，本就来自传闻。那时兵荒马乱，义军苦战失利，部属星散，日谍穷追，流言四起，“或云”岂可作为信史？好在现在拨乱反正，实事求是的学风正在恢复。我同意王芸生先生的看法：“当割台之势不免之时，台湾有宣布自主之一幕，其事虽昙花一现，然颇足表现我中华民族之精神，尚胜于不战而亡也。”二十年前我说的这些话，我以为大体上还是对的。

至于丘诗的成就和地位，梁启超、柳亚子、汪国垣、陈子展、钱仲联诸先生都有过精辟的评述。近代“诗界革命”的旗手，当推黄公度，紧随其后，充分显示“诗界革命”之实绩者，则是诗作甚丰的丘逢甲了。丘、黄唱和之作甚多，他们忧国忧民，救亡图存的心灵是相通的。丘氏强国复台之志是坚定的，抗日保台斗争失败之后，他先是兴教育才，同情康梁变法维新，晚年倾向并支持民主革命，这种与时俱进、奋力追求光明与进步的精神难能可贵。

搞文史研究的人都知道，翔实可信的史料是研究工作的基础和前提，俗话说：“巧妇难为无米之炊。”现在出版的《丘逢甲集》，由广东丘逢甲研究会主持，编校者十分努力，搜罗较为完备、准确，附录的史料也很珍贵，为人们深入研究丘氏提供了方便，湖南岳麓书社推出这部书是件值得祝贺的事。



时年九十有九序于北京





湘版序二


丘逢甲是中国近代著名的爱国志士、教育家和诗人，也是一位颇有争议的历史人物。长期以来，丘逢甲其人其事多被歪曲，几乎无人涉足这一研究领域，谈不上有多少认真的研究。改革开放以来，情况有所改变，发表了一批具有新鲜见解的文章，海峡两岸也先后举办了五次丘逢甲学术讨论会，但在许多问题上分歧依然。正由于此，研究者对此项课题的兴趣反倒更趋浓厚。

对丘逢甲认识分歧的焦点，主要集中于他在乙未抗日保台运动中的表现方面。换句话说，究竟对丘逢甲在乙未抗日保台运动中的表现应如何评价？这涉及以下四个具体问题：

第一，丘逢甲所倡导的“台湾民主国”究竟属于什么性质？根据当时的确凿记载，丘逢甲作为“台湾民主国”的创建者，事无可疑。但是，在某些中外人士中间曾经流行一种观点，认为成立“台湾民主国”是宣告脱离祖国而建立独立国家。后之论者不辨真相，亦称成立“台湾民主国”是搞“独立运动”，“这种做法本身就是一种分裂主义行动”，甚至讥讽为一场“闹剧”。这种观点产生了极大的负面影响。在八十年代初，要想破除这种观点，还是很难的。记得当时笔者写了一篇考订丘逢甲抗日事迹的文章，其中有一段涉及“台湾民主国”事，发表时杂志主编便要求删掉此段。当时心中颇为不平，因又撰一篇专论“台湾民主国”的文章，题曰《关于台湾民主国的评价问题》投给另一刊物，始得问世。关键的问题在于对“台湾民主国”的性质决不能望文生义地去理解。遍检“台湾民主国”的文献，还从未发现过有“独立”这种提法，而只见到“自立”或“自主”的字句。二者之间，是有着根本性的原则区别的。如当时有布告称：“台民公议，自立为民主之国”；“今日无天可吁，无人肯援，台民惟有自主，推拥贤者，权摄台政，事平之后当再请命中朝，作何办理。”这是在朝廷将台湾割让给日本而无可挽回的情况下，台民不得已而采取的一种保台的临时应变措施，将其视为建立独立国家或搞“独立运动”，是极端荒谬的。种种事实表明：“台湾民主国”在抗日保台运动中的作用是基本积极的，应该肯定其历史作用。

第二，丘逢甲是否曾为台湾义军统领。有人出于对丘逢甲的偏见，不相信丘逢甲曾为台湾义军统领。如称：“ （唐）景崧之奏委逢甲，乃办理团防工作，编组义勇事务，非以为义民主帅也。”其主要根据是保存下来的几件吴汤兴布告，内有“统领台湾义民各军吴”、“谬承前抚宪唐委统全台义民”等语。与此相印证的还有吴汤兴的官防印模，其文曰“统领台湾义民各军关防”。乍看起来，论者的怀疑确有实据，并非凭空臆测，实则非是。因为“台湾”一语有多种含义，固可指台湾省，也可指台湾府或台湾县，吴汤兴只是台湾府义军统领，而不是台湾省义军统领。所以，丘逢甲曾为台湾省义军统领的事实是无可否认的。据《台海思痛录》所载，唐景崧确曾奏派丘逢甲“广募民兵，以辅官兵不逮，称为义军统领”。现在从总理衙门档中已查到了唐景崧当年的奏折，内称商邀丘逢甲先在台湾府所属四县“遴选头目，招集健儿，编伍在乡”，继之“南北两府，并令丘逢甲一体倡办”，给以“总办全台义勇事宜”的名目。后来丘逢甲便刊刻了“统领各路义军关防”。《马关条约》签订前后，丘逢甲几次血泪上书，反对割让台湾。其中，由唐景崧代电军务督办处的一次上书，一开头便说明是“据工部主事统领全台义勇丘逢甲率全台绅民呈称”，点明了丘逢甲当时的身份。丘逢甲在上书中坚决表示：“臣等桑梓之地，义与存亡，愿与抚臣誓死守御。”并于书末写明他是“谨率全台绅民痛哭上陈”。如果他不是台湾省义军统领的身份的话，那么，他凭什么“与抚臣誓死守御”，又有什么资格“率全台绅民”上书呢？可见，丘逢甲在自己的诗作里多次提到“我亦曾驱十万师”，并写下了“拜将坛高卓义旗，五洲睽目属雄师”等诗句，皆写实也。

第三，日军侵台时丘逢甲是否不战而逃？曾有人认为，日军占领基隆后，迫狮球岭，丘逢甲紧随唐景崧之后，亦“未战而走”。此说流传至今，仍有信之者，实乃不深入考察之误。当然，此亦不足为怪，盖与当时丘逢甲之行踪记载有关，故讹传得以流行也。近年有幸从当年日军侵台秘档中发现了一批日谍的报告，有助于解决这个悬案。日谍报告之一称：“匪徒多为新竹及彰化地方人……匪徒之首领为丘逢甲，原来系一读书人。”日谍报告之二称：“改革台湾政府之首创者为旧江头人，系一文学家，其人已逃亡南部，并正募兵图与我抵抗。”日谍报告之三称：“据桃仔园居民谓：丘鸿［逢］甲……正勒兵守在新竹县。”将这些日谍报告的内容综合起来，完全可以得出这样的结论，即在日军占领台北后，布防于台北以西海岸南嵌至后垅一线的丘逢甲义军，不是仓皇逃跑，而是转移到台北西南的新竹一带，以阻击日军南犯之路。因为按最初的部署，台北之战略要地，东有基隆，西有沪尾，皆有清军驻守，惟沿海之南嵌至后垅一线空虚，无兵把守，故由丘逢甲义军填充。丘逢甲致书唐景崧亦称：“基、沪有重兵，（日军）当不敢来，若窥台北，非南嵌即后垅耳。”台北既陷，南嵌到后垅之义军已失地利，处于被动之境，且不可能与日军交锋，移军新竹一带自是必要的选择。据丘瑞甲《先兄仓海行状》所记：“台北破，唐（景崧）已先去，日兵乃由铁道南下，直至新竹县。义军力御，经二十馀昼夜。”这是真实可信的。据时人记载，当时各路义军皆集于新竹城外，推丘逢甲旧部吴汤兴统领诸将。丘逢甲不仅令丘国霖带义军主力诚字三营来合，复派吴镇觥带靖字正中营前来参战。大湖口之战，丘逢甲义军猛搏而前，“日军死者数十人”。稍后，还参加了反攻新竹城的战斗，“卒乃转战支离无成而去”。身历是役的吴德功曰：“是役也，诸君虽不能捍卫桑梓，子弟化为沙虫，识者嘉其志，未尝不悲其遇，何敢以成败论人哉？”这是客观的历史评论。

第四，丘逢甲是否有卷饷而去的事？最早明确记述此事者为连横，在其所著《台湾通史》中谓丘逢甲“挟款以去，或言近十万云”。对此，或信有其事，或撰文驳辩，然皆举不出确证。故有论者主张不如任其“说者自说，疑者自疑”，而着眼于“探求丘逢甲在反割台运动中的实际表现”似更有意义。这自是不得已的办法，但问题并未解决。主要的问题在于：丘逢甲是否有可能领到十万两饷银？据文献记载，丘逢甲招集义勇之初，只是“编伍在乡，不支公帑”，因不列入正式编制，并无粮饷可领。直到一八九五年三月下旬，丘逢甲由唐景崧奏准改刊“统领各路义军关防”，才是批准义军有正式编制之始。从此以后，丘逢甲义军始有粮饷可领。从此时开始，到唐景崧于六月四日离开台北内渡，也只有不到两个半月的时间。今按当时的饷章，满打满算，丘逢甲义军支领了两个半月饷银，不过两万两之谱。何况当时饷银根本不能如期按数发放。据丘逢甲给唐景崧、俞明震等人的信件，可知义军的实际情况是，粮饷不继，拮据万分，连借饷几千两都很困难，几乎到了难以维持的地步，他怎么可能有十万饷银可卷呢？再据范文澜考证，唐景崧就任时，藩库还存银四十馀万两，到他内渡时仅存二十四万两了。那么，所少的十馀万两到哪里去了？根据近年查到的日方档案，当时日军间谍已经查清，这十馀万两是被唐景崧内渡前经一家外国公司汇走了，与丘逢甲绝不相干。此事后来成为悬案，不料竟以讹传讹，将唐景崧所为之事，张冠李戴到丘逢甲的头上了。

以上所论诸事，或关系丘逢甲在抗日保台运动中的历史地位，或可观丘逢甲一生中的大节，都是关乎对丘逢甲评价的重要问题，故将其略作扼要介绍。根据丘逢甲在乙未抗日保台运动中的贡献，以及其后他在戊戌变法和辛亥革命等重大历史事件中的表现，可知丘逢甲不愧为中国近代一位杰出的爱国主义者。他维护祖国统一和期盼国家富强的爱国精神，是值得后人永远崇敬的。

行文至此，不禁想起了一个需要认真思考的问题：百年以来为什么会对丘逢甲产生那么多的误解？笔者认为，其原因可能是多方面的，但史料不足征不能不是一个重要的原因。如以前出版的丘集而论，只有别集，未见合集，不仅诗集漏收“遗珠碎玉”不少，文集讹误之处甚多，而且对有关丘逢甲的档案一概未收，致使研究者难有可靠之凭借，以对丘逢甲作出正确的历史评价。今得广东丘逢甲研究会的大力支持，黄志平、丘晨波两先生悉心辑校《丘逢甲集》，其志十分可嘉，李尚行、王甦、梁鉴江三位审校的工作也做得十分仔细认真。笔者为丘逢甲研究者之一，坚信此集之问世必可推动丘逢甲研究的进一步深入，并受到学术界的重视和广大读者的欢迎。故草此短文，以为序。



序于山东社会科学院





湘版序三


《丘逢甲集》行将问世，诗文合集，是广东丘逢甲研究会聘请知名专家担任顾问，文史学者组成编辑委员会，由黄志平、丘晨波主编，李尚行、王甦、梁鉴江审校的学术新著。它是海峡两岸研究丘逢甲的文史学者共同努力的结晶，也是改革开放二十多年来丘逢甲研究的一项重大成果，值得庆贺。

作为中国近代史上一位有影响的人物，丘逢甲抗日保台、兴学育才以及诗歌创作方面的贡献和成就，一直受到海峡两岸官方和民间的推崇和敬仰，一些学者和研究人员，先后发表和出版了一批论文和专著，开拓和推进了丘逢甲研究，成绩不小，但总的来说，丘逢甲研究仍须继续深入，有待提高。

一九八四年十二月丘逢甲诞辰一百二十周年之际，广东学术界在广东省梅州市举行全国首次丘逢甲学术研讨会，与会专家学者就丘逢甲生平业绩，是非得失，各抒己见，展开热烈讨论，一致认定丘逢甲是近代中国杰出爱国志士、卓越的教育家、著名诗人。这一共识，为进一步研究丘逢甲奠定了基础，开辟了道路，意义重大。有的专家学者本着百家争鸣的精神，对于过去丘逢甲研究中某些以“传闻”坐实丘逢甲的历史功过，失诸偏颇或近乎武断的说法，提出商榷，根据史实，予以辨正；对于丘逢甲创办新学、强国复台、敢于改革的精神和诗歌创作的成就，也实事求是给予肯定。自一九八四年截至二〇〇〇年，海峡两岸先后举行了五次丘逢甲学术研讨会，除前面提到的一九八四年首次研讨会外，一九九四年广东学术界又在梅州市举行了“纪念丘逢甲诞辰一百三十周年”学术研讨会，二〇〇〇年在汕头市举行了“丘逢甲与近代中国”学术研讨会；台湾方面则先后于一九九六年、一九九九年在台中市逢甲大学举行了“丘逢甲与台湾历史文化”研讨会和“丘逢甲、丘念台父子及其时代”研讨会，一些基本课题已获得客观的论证，研究层面也逐步拓宽，并提出了新的研究课题、新的见解和有关史料的新线索。毫无疑问，这些学术活动对促进学术交流，加强国内外学术联系，深入进行丘逢甲研究起了积极作用，同时也为搜集、编辑、整理、出版丘逢甲著述创造了条件。现在出版的《丘逢甲集》就是在上述基础上得以编辑完成的。

丘氏传世之作的编印，始于一八九九年（己亥）的《金城唱和集》，但产生较大影响的作品，最早见于一九一三年丘瑞甲根据作者生前自编手稿十三卷校订的《岭云海日楼诗钞》（以下简称《诗钞》），收诗一千三百多首；嗣后又有多种《诗钞》版本问世，或校点，或增补，其中以一九三七年邹鲁作序、丘瑞甲撰小志的刊本流传较广。一九八四年，安徽人民出版社出版了黄志平等校订的《诗钞》，在邹序版本的基础上，增加《选外集补遗》，收诗近两千，选录了丘氏乙未内渡前的部分作品。但以上版本均收诗而未收文。一九九四年广东花城出版社出版了丘晨波主编的《丘逢甲文集》，除收诗六百首外，还汇辑了奏疏、函电、书信、序跋、传铭、杂文和日记片断等共七十一篇。此后，丘氏诗文作品或相关线索陆续有所发现，国内外文史学者经多方挖掘，编校者广事搜罗，严加考订，终于汇成这本《丘逢甲集》。

众所周知，全面而翔实的史料（包括诗文）是做好文史研究工作的前提。现在《丘逢甲集》已经完稿即将付梓，我通读了《丘逢甲集》，认为它有三大特点：

第一，材料丰富，求全存真。丘氏著作一部分是幸存的手稿，一部分是清末以来散见于海内外书刊、史志、时人记述文字或民间传抄的有关资料，散佚多年，经各方寻觅，始将手稿及各类刻本、残本和铅印本稽考钩沉，加以比照校勘，择善而收，共得诗歌韵文类作品二千五百五十九首（篇），收文一百〇二篇，辑录了已发现的丘氏全部作品，堪称丘逢甲诗文作品的总汇。

第二，以时为序，体例分明。丘氏《岭云海日楼诗钞》虽印行多次，除一九八四年皖版《诗钞》收入作者的台湾竹枝词、《柏庄诗草》等部分早期诗作以外，各种版本均只收丘氏乙未内渡以后所作，不及其馀。本书则以时为序，上编收入包括少年习作、台湾竹枝词，参加诗社活动习作、诗钟、《柏庄诗草》《岭云海日楼诗钞》以及对联、像赞等，下编收录丘文，脉络清楚，便于查阅。

第三，审校精细，信而有征。此前出版的丘氏诗文集，间有疏漏、讹误，且陈陈相因，未有及时改正，例如《诗钞》卷六《东山秋晚》的颔联与末句重复用“深”字押韵，所有刊本的末句均作“望仙桥畔客愁深”，此次编校者查对手稿，发现末句应为“望仙桥畔客孤吟”，这就协韵了。其次，台湾传钞的戊戌《感事》诗十七首讹误不少，《丘逢甲集》编校者均作了补正。此外，凡手稿字迹模糊或刊稿中疑有脱漏、讹误之处，均一一校正或在校记中加以说明，释义明确。

这里还应该提出的是本书收入附录若干篇，可供参考。其中戚其章先生提供的《丘逢甲抗日保台档案选编》，辑录了日、英等国外交档案中有关丘逢甲抗日保台鲜为人知的重要史料，更具有参考价值。编校者对旧版的尾注作了许多补充和修正，所加按语有助于了解丘氏思想与创作的发展轨迹，体现了丘逢甲研究的学术成果。

当然，我并不是说本书已尽善尽美。散佚的丘氏诗文仍须继续搜集、校订，注释、按语容有可议之处，今后还有许多工作可做，但我认为无论从哪一方面来说，《丘逢甲集》是迄今搜罗最为完备，校订认真、严谨的一本好书。我先睹为快，获益良多，相信广大读者也将会对本书作出符合实际的客观评价。



二〇〇一年四月于中山大学





湘版后记


本书是第一本丘逢甲诗文总集，在本书顾问的悉心指导和主编、审校的共同努力下，历时一年半始克完成。惠承知名专家、本书顾问钟敬文和戚其章两位先生赐序，对有关丘逢甲生平大节和历史定位问题，依史立论，以理服人；王致远先生冒着酷暑审阅《丘逢甲集》清样，为本书质量把关，均给我们极大鼓励和支持。三位专家严谨治学的品格精神，更是率先垂范，令人感佩。谨在此向三位先生敬致谢忱，也在此向本书全体顾问和编委诚恳致谢！

承丘逢甲之孙应枢、应榆两先生毫无保留地惠借其先祖存世遗稿，为我们这次编校《丘逢甲集》提供了至为宝贵的第一手资料，也使我们有了纠正旧版《岭云海日楼诗钞》存在问题的可靠依据。台湾学者丘秀芷女士、张明正先生、陈炎正先生，分别惠赐了丘逢甲早期的若干未刊稿。新加坡国立大学王慷鼎、张克宏两位博士，把他们从出版于一八九八年至一九〇〇年期间的《天南新报》所辑得的丘逢甲研究资料，复印见惠。中山大学李吉奎教授、华中师范大学丘铸昌教授惠寄丘逢甲佚诗。湖南师范大学刘城淮教授，协助审阅了部分丘氏文稿。北京图书馆、广州中山图书馆和广东蕉岭县博物馆丘逢甲陈列室等单位，以及海峡两岸的学者与友好人士，对我们的资料搜集工作，给予了热情的支持。特别是全国古籍整理出版规划领导小组将《丘逢甲集》列入国家古籍整理出版“十五”规划并予资助，广东省教育厅和一向热心故乡文教公益事业的台湾教育家丘棣华教授大力赞助，使本书得以顺利出版。广东省社会科学联合会和岳麓书社鼎力相助出版，责任编辑夏剑钦编审认真校阅了全书，提了许多宝贵意见，湖南中兴高科技电脑部积极配合排版，本会学术秘书朱春燕女士做了大量的联系工作。谨在此一并致以最衷心的感谢。

《丘逢甲集》卷帙浩繁，我们缺乏组编工作经验，虽竭力从事，仍不能保其无误，敬请专家、读者赐教匡谬，以便本书再版时得以修订。

广东丘逢甲研究会

二〇〇一年十月





粤版后记


《丘逢甲集》首版于二〇〇一年，今书市难觅。二〇一六年春，广东人民出版社牵头策划、组织各地学者专家共同编纂《世界客家文库》，并组织出版《客家文化书系》，丘逢甲等近现代客家先贤的名篇佳作均列其中。我们在编辑过程中，将首版以来在海内外发现的丘氏诗文作品，做了稽考梳理、依次辑录，共得韵文类作品二十六首、丘文四篇，对新增诗文作品，做了简注，订正了湘版的文字讹误。另增附录一传记史料与旧版序跋文字十一篇，全书近七十万字，用简体汉字横排印刷，定名《丘逢甲集（增订本）》。

湘版《丘逢甲集》问世至今有十七年，当年策划、指导或赞助出版此书的领导与前辈杨应彬、钟敬文、吴宏聪、丘晨波、戚其章、丘棣华、王致远等均先后驾鹤西去，我们十分怀念。丘逢甲乙未内渡大陆祖居地之前的诗文作品，幸有台湾知名学者林大椿、王甦两位教授的补正和编审，以及梁鉴江先生的审校，在此，再次表示感谢。这次新版，得到广东人民出版社、湖南岳麓书社与广东省丘逢甲研究会、广州市丘逢甲研究会、蕉岭县人民政府、蕉岭县方志办、蕉岭县博物馆、蕉岭县丘逢甲研究会、蕉岭县博物馆、蕉岭县丘逢甲研究会，本书首版责编夏剑钦先生以及社会各界热心人士张衡先生、丘锦平先生、何祥增律师等的积极支持，李吉奎、罗可群两位教授年届耄耋仍全力以赴，协助审订新增文稿。丘族后人丘应榆、丘应桦、丘秀芷、王平世、丘宁世、丘文东、丘志斌等解囊相助。在此，我们一并表示衷心的感谢。

黄志平　李尚行

二〇一八年夏于广州





